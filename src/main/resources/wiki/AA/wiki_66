{"id": "40113", "url": "https://cs.wikipedia.org/wiki?curid=40113", "title": "Tramvajová doprava v Liberci", "text": "Tramvajová doprava v Liberci\n\nKrajské město Liberec je jedním ze sedmi měst v Česku, kde je provozována tramvajová doprava. Provozovatelem je Dopravní podnik měst Liberce a Jablonce nad Nisou, a. s. (do roku 2010 pod názvem Dopravní podnik města Liberce). Původně byla síť úzkorozchodná (1000 mm), v roce 1960 byla část sítě zrušena, v letech 1990–2005 proběhla postupná přestavba městské trati na normální rozchod (1435 mm). Meziměstská trať do Jablonce nad Nisou zůstává prozatím dále úzkorozchodná. V územním plánu je zakresleno několik nových tratí (do Rochlice, Vesce, Ruprechtic a Pavlovic).\n\nV roce 2012 byly provozu čtyři denní a jedna historická linka. Celková délka tratí dosahuje 21,5 km. Pod hlavičkou libereckého dopravního podniku funguje také sdružení Boveraclub, které se zabývá renovacemi historických tramvají. V plánu je také vybudování muzea historie tramvajové dopravy.\n\n11. září roku 1894 schválila rada města Liberce návrh na výstavbu tratě elektrické tramvaje, s rozchodem 1000 mm. Bylo to v době, kdy jediný tramvajový provoz na území dnešní ČR byl v Praze (Křižíkova elektrická dráha na Letné), díky tomu se tak Liberec zařadil k nejmodernějším městům v Česku. Výstavba začala v květnu 1897, o tři měsíce později byla trať dokončena, a 25. srpna téhož roku byl na ní slavnostně zahájen provoz. První úsek začínal u vlakového nádraží, odkud vedl dvoukolejně ulicí 1. máje až k mostu přes Nisu, kde se rozdvojoval a ulicemi Jánskou a 1. máje pokračoval na Soukenné náměstí. Raritou byl v té době pravostranný provoz tramvají. Odtud opět pokračoval každý směr zvlášť na Benešovo náměstí: nahoru procházela trať Revoluční a Moskevskou, dolu mířila ulicí Pražskou. Dále byla trať jednokolejná (dvoukolejná od 12. června 1907) s výhybnami a vedla na prozatímní konečnou stanici Městský lesík (dnešní Zoologická zahrada). Od listopadu 1897 se pak jezdilo až k dnešní konečné, do Lidových sadů. Elektrická dráha si velmi rychle získala oblibu veřejnosti: v roce 1898 přepravila 800 000 cestujících. Z technických důvodů byl již od začátku provozu zaveden pravostranný provoz.\n\nV roce 1899 byla zprovozněna trať do Rochlice, na začátku 20. století probíhala výstavba nových tratí do Růžodolu I (1904) a do Horního Hanychova (1912). Na podzim roku 1906 byla z důvodu Německo-české výstavy postavena speciální trať pro dopravu návštěvníků, ta však byla téhož roku po ukončení výstavy demontována. V roce 1908 byla tramvajová vozovna přestěhována z areálu elektrárny na dnešní místo v Nitranské ulici. Od roku 1912 se začaly objevovat i tramvaje s tzv. lyrovými sběrači, namísto s původními tyčovými. Do roku 1914 bylo do Liberce dodáno 32 motorových a 8 vlečných vozů.\n\nPočáteční tramvajové nadšení však ukončila 1. světová válka. Mnozí zaměstnanci narukovali a provoz tak musel být značně omezen. Tramvaje sloužily také k přepravě raněných vojáků od nádraží k městským lazaretům (od 29. listopadu 1914). Na konci července 1915 se ve službě průvodčích poprvé objevily ženy.\n\nDo této doby byla liberecká elektrická dráha téměř čistě německým podnikem s němčinou jako úředním jazykem, až roku 1925 bylo Ministerstvem železnic nařízeno dvojjazyčné označení. Vozový park byl rozšířen o 10 vozů ze Studénky a dalších sedm z České Lípy. 13. prosince 1924 bylo také poprvé zavedeno číslování linek:\nV této době mnoho tratí budováno nebylo. Trať končící v Růžodolu byla prodloužena asi o 700 m k restauraci Letka, v roce 1934 pak vznikla spojovací trať od nádraží k Viaduktu (původní úsek Soukenné náměstí - Viadukt byl zrušen), která byla v roce 1940 zdvoukolejněna.\n\nZatímco roku 1929 bylo přepraveno 8 milionů pasažérů, během hospodářské krize počet klesl na 5,4 miliónu a ztráty na příjmech ve výši 1 miliónu korun musely být řešeny reklamními tabulemi na vozech.\n\nHlavní stavbou, která se po válce v liberecké tramvajové dopravě konala, bylo v roce 1955 propojení jablonecké a liberecké tramvajové sítě, a to podle již dlouhou dobu existujících plánů. K 31. říjnu 1960 byly pod tlakem doby zrušeny tratě do Rochlice a Růžodolu. To bylo ale poslední velké rušení tratí ve městě (na rozdíl od sousedního Jablonce). V 70. letech byla kompletně zrekonstruována meziměstská trať do Jablonce. Přitom byla zrušena bloková smyčka poblíž centra Jablonce a trať byla zkrácena do nové smyčky v Pasířské ulici. V roce 1984 byly přeloženy obě jednokolejné tratě v centru do své dnešní polohy (dnes je v ulicích Pražská i Moskevská zasazena pamětní kolejnice na počest této zrušené trati). Koncem 80. let se začala jevit stále důležitější potřeba upravit rozchod kolejí z 1000 na 1435 mm, jako to bylo ve všech městech tehdejší ČSSR (kromě Bratislavy). Přestavba městské trati se ale uskutečnila až v 90. letech.\n\nPosledními dodanými dvounápravovými tramvajemi byl jednotný typ 6MT. Kvůli nemožnosti provozu vozů Tatra T1 na úzkém rozchodu byly prvními vozy koncepce PCC v Liberci tramvaje Tatra T2 (dodávané od 1959, v letech 1956 a 1957 byl zde rovněž zkoušen druhý prototyp tohoto typu). Od roku 1965 jsou v provozu vozy Tatra T3. Poslední z nich (v provedení T3SUCS) přišly do Liberce v roce 1987. O rok později byl zde ukončen provoz vozů T2. Ty se však v Liberci ještě jednou objevily (viz 90. léta).\n\nV této době byla nejdůležitější modernizace celé městské trati. Přestavba probíhala v několika etapách od roku 1990 do roku 1998, kdy 14. srpna vyrazily do města první tramvaje na rozchodu 1435 mm. Již v roce 1995 byl na Fügnerově otevřen moderní Terminál MHD, který je zároveň i symbolem libereckých tramvají. Přerozchodovaná trať má v úseku Lidové sady – Viadukt v každém směru tři kolejnice, takže je na ní umožněn provoz i úzkorozchodných tramvají (což umožňuje zatažení tramvají z meziměstské linky do vozovny i provoz historického vozu na městské trati). V letech 1998 až 2001 byl zrekonstruován další úsek městské trati - z dočasné konečné Kubelíkova do Dolního Hanychova. Mezi roky 2004 a 2005 byla pak dokončena poslední část rekonstrukce trati v úseku Dolního Hanychova až Horního Hanychova.\n\nNa přelomu let 1993 a 1994 byl do Liberce zapůjčen pražský vůz Tatra T3M č. 8106, který byl v běžném provozu s cestujícími určen pro porovnání úspor novějších elektrických výzbrojí oproti starším, které byly dopravním podnikem stále používány (tento vůz je dnes v Liberci provozován jako historický). Z důvodu nedostatku tramvají zakoupil Dopravní podnik města Liberce v polovině 90. let osm ojetých vozů Tatra T2R z Ostravy. Liberec se tak stal poslední městem na světě, kde byla typová řada T2 provozována v běžném denním provozu. V polovině 90. let bylo v plzeňské Škodě Dopravní technika rekonstruováno několik tramvají typu T3 na typ T3M.04 (Škoda 02T). V roce 1998 byl do Liberce dodán prototyp nízkopodlažní tramvaje Tatra RT6S, který však byl kvůli mnoha závadám od roku 2003 dlouhodobě odstaven a nakonec v roce 2013 odprodán soukromému zájemci z Vrchlabí, který z něj zamýšlel vytvořit kavárnu a pokladnu pro místní lanovou dráhu.\n\nPo přelomu tisíciletí jsou tramvaje T2 a T3 modernizovány, a to formou novostaveb. Většina vozů T2R byla z běžného provozu odstavena v prvních letech 21. století, po roce 2006 zůstala provozní jediná dvojice modernizovaných tramvají T2R. Od roku 2003 do roku 2008 byly do Liberce dodávány vysokopodlažní vozy Tatra T3R.PV a od roku 2005 do roku 2008 částečně nízkopodlažní tramvaje Tatra T3R.PLF. V roce 2012 byl do provozu zařazen prototyp tramvaje EVO2, po kterém měla následovat sedmikusová série, jež však byla zrušena. V témže roce spatřila světlo světa modernizovaná tramvaj Tatra T3R.SLF, která se od T3R.PLF liší pouze v elektrické výzbroji. Série těchto tramvají se stále rozrůstá.\n\nV listopadu 2018 byly odstaveny poslední dvě provozované tramvaje T2 na světě, vozy T2R č. 18 a 19. Veřejná rozlučka s těmito vozidly proběhla 17. listopadu 2018.\n\n\nCentrem nejen tramvajové dopravy v Liberci je terminál MHD Fügnerova. Mezi \"Rybníčkem\" a \"Nádražím\" se nachází, dnes již zmodernizovaná, tramvajová vozovna Mrštíkova.\n\nK listopadu 2011 byly v provozu celkem čtyři pravidelné denní linky č. 2, 3, 5 a 11. Ve vybrané dny v roce (státní svátky apod.) jezdí i historické tramvaje na speciální tramvajové lince č. 1 (případně č. 4).\n\nHlavní prioritou mnoha libereckých politických stran před volbami v roce 2006 byla výstavba trati do Rochlice. V roce 2008 začala stavba nové trati do Rochlice nultou etapou - rekonstrkucí terminálu MHD \"Fügnerova\". První etapa, při které byl v roce 2009 zmodernizován úsek meziměstské trati \"Fügnerova – Mlýnská – Klicperova\" a zdvoukolejněn úsek \"U Lomu – Nová Ruda\" trvala pět měsíců. Druhá etapa proběhla v roce 2011 v úseku \"Klicperova - Textilana - U Lomu\".\n\nZvažováno bylo i prodloužení trati v Horním Hanychově až k lanovce na Ještěd, prioritní je však výstavba trati do Rochlice.\n\nV Liberci se v osobním provozu používají následující typy tramvají:\n\nV Liberci se také nacházejí historické vozy, o které pečuje Boveraclub:\n\n\n\n"}
{"id": "40115", "url": "https://cs.wikipedia.org/wiki?curid=40115", "title": "Madriu-Claror-Perafita", "text": "Madriu-Claror-Perafita\n\nMadriu-Perafita-Claror je údolí, které se nachází v jihovýchodní části Andorry a má plochu 4 247 ha, což je přibližně 10 % plochy celé země. Údolím protéká řeka Madriu a její přítoky Claror a Perafita. Madriu je 11,5 km dlouhá a má průměrný spád 7,6 %. Údolí je ledovcového původu a je dokonalým příkladem glaciální geomorfologie. Jeho nadmořská výška se pohybuje od 1 055 do 2 905 m.\n\nPozoruhodné je vlastnictví pozemků. Pouze 42 ha (cca 1 %) půdy je v soukromém vlastnictví fyzických osob, 99 % pozemků je obecních. Území neprošlo žádnými politickými zvraty a stálo stranou zájmu mocných z Francie i Španělska, takže se dochoval model platný ve středověku.\n\nKulturní krajina údolí Madriu-Claror-Perafita v Pyrenejích není přírodní rezervací ve smyslu uchování neporušené panenské přírody. Člověk zde po staletí zanechával stopy své přítomnosti a účelem ochrany není činnosti člověka bránit, ale zachovat jeho činnost v souladu s přírodou.\n\nV roce 2004 bylo údolí přidáno na Seznam světového dědictví UNESCO.\n\nHlavní dosavadní aktivity člověka v oblasti byly a jsou zemědělství, zpracování železa a využití vodních toků k výrobě elektrické energie. Struktura vegetace se v průběhu staletí změnila. Louky nahradily část zalesněných ploch, vznikly terasy pro pěstování zemědělských plodin a původní borovicové lesy nahradily často břízy. Lidé sem přicházejí za novými aktivitami jako je turistika, horolezectví, rybaření a lov.\n\nVodní elektrárna na řece Madriu dodává 11 % spotřeby elektrické energie země a přehrada zásobuje pitnou vodou 20 % obyvatel Andorry.\n\n"}
{"id": "40118", "url": "https://cs.wikipedia.org/wiki?curid=40118", "title": "Lípa u Klamoše", "text": "Lípa u Klamoše\n\nPamátná lípa u Klamoše (lípa malolistá – \"Tilia cordata\") roste u silnice spojující obec Klamoš s obcí Přepychy asi 5 km východně od města Chlumec nad Cidlinou v okrese Hradec Králové.\n\nPamátná lípa má obvod kmene asi 400 cm a výšku kolem 20 m. Stáří je odhadováno na více než 300 let. Chráněna jako památný strom je od roku 1983 pro svůj vzrůst. Na stromě je zavěšen obrázek Panny Marie.\n\nV roce 2005 byla zařazena jako strom Královéhradeckého kraje do ankety Strom roku 2005.\n\n"}
{"id": "40121", "url": "https://cs.wikipedia.org/wiki?curid=40121", "title": "Kerogen", "text": "Kerogen\n\nKerogeny jsou polymerní organické látky, které se nacházejí v usazených horninách, například v ropných břidlicích, kde tvoří jednu z forem nekonvenční ropy. Jsou nerozpustné v běžných organických rozpouštědlech, díky svojí vysoké molekulové hmotnosti (více než 1 000). Každá molekula kerogenu je jedinečná, protože se skládá z náhodné kombinace různých monomerů.\n\nPodle organické teorie vzniku ropy se zbytky rostlin a mořských živočichů vlivem tepla a tlaku přeměnily nejprve na kerogen, ten pak na živice a ty nakonec na ropu a zemní plyn.\n\n"}
{"id": "40126", "url": "https://cs.wikipedia.org/wiki?curid=40126", "title": "Nekonvenční ropa", "text": "Nekonvenční ropa\n\nNekonvenční ropa je ropa získávaná jinými než tradičními těžebními metodami. V současnosti je nekonvenční ropná produkce finančně a energeticky nákladnější a některé typy mají závažnější ekologické důsledky než tradiční těžba ropy. Její zdroje jsou dehtové písky, ropné břidlice, biopaliva, termální depolymerizace organické hmoty a přeměna uhlí nebo zemního plynu na kapalné uhlovodíky Fisher-Tropschovou syntézou. Tyto nekonvenční zdroje ropy budou pravděpodobně v budoucnosti hrát větší úlohu než dnes, vzhledem k tomu, že světové zásoby ropy jsou konečné.\n\nDehtové písky obsahují živice, které se dají transportovat ropovodem buď smícháním s běžnou ropou, nebo jejich rozštěpením pomocí krakování. Hlavní naleziště jsou v Kanadě a ve Venezuele. Jejich objem je dvakrát větší než současné známé zásoby klasické ropy, ale jak velké procento z nich půjde vytěžit, je zatím sporné. Hlubinná těžba dehtových písků je velmi energeticky náročná.\n\nRopné břidlice jsou usazené horniny obsahující kerogen, který může být přeměněn na ropu pyrolýzou. Během pyrolýzy je ropná břidlice zahřívána na 450–500 °C bez přístupu kyslíku. Odhaduje se, že jejich světové zásoby jsou porovnatelné se zásobami klasické ropy. Estonsko, Rusko, Brazílie a Čína v současnosti ropné břidlice těží, ale jejich produkce klesá z ekonomických a ekologických důvodů. Energetický zisk u všech dosavadních metod přeměny na ropu je bohužel téměř nulový a navíc vznikají jedovaté, těžko odstranitelné odpady.\n\nRopa získávaná z hornin jako je pískovec se nazývá lehký topný olej (\"LTO\", \"light tight oil\"), která bývá nesprávně označovaná jako břidlicová ropa. Těžba LTO v USA v posledních letech prudce roste a bude nadále v USA převažovat nad dalšími zdroji nekonvenční ropy.\n\nKapalná biopaliva jako bionafta a bioetanol jsou paliva získávaná z rostlin, např. z řepky nebo cukrové třtiny.\n\nTermální depolymerizace je nová metoda, pomocí které se dají štěpit komplexní organické materiály, nejčastěji biomasa, ale i plastový odpad nebo čistírenské odpadní kaly. \n\nPřeměna uhlí a zemního plynu má potenciál poskytovat velké množství nekonvenční ropy. Nacistické Německo během druhé světové války a Jihoafrická republika za apartheidu vyráběly většinu své ropy z uhlí. O této metodě se také uvažuje v případě velmi odlehlých nalezišť zemního plynu, čímž by se snížily náklady na jeho transport.\n\n"}
{"id": "40127", "url": "https://cs.wikipedia.org/wiki?curid=40127", "title": "Park Letovice", "text": "Park Letovice\n\nPark Letovice je přírodní památka ev. č. 1809 a kulturní památka č. 0506, lokalita Letovice v okrese Blansko.\n\nDůvodem ochrany jsou strmé skalnaté svahy nad Svitavou, na mírnějších svazích a temeni je parková úprava.\n\nVe středověku se na svazích kolem zámku Letovice pěstoval chmel pro zámecký pivovar (první zmínka z roku 1447). Za Blümegenů (1724–1820) bylo na jižní straně formální zahrada s tvarovanými dřevinami. Za Gustava Kálnokyho byla zahrada v roce 1826 změněna v ovocný sad. Nedlouho poté začala úprava celého svahu v rozsáhlý romanticko – gotický park anglického stylu. Zanedbání údržby parku a neodborné zásahy po roce 1945 způsobily znehodnocení některých částí parku. I přesto patří k nejcennějším jihomoravským parkům nejen po stránce botanické a dendrologické, ale i krajinářské a estetické.\n\nV parku rostou jehličnaté i listnaté stromy jako jedle ojíněná (\"Abies concolor\"), modřín opadavý (\"Larix decidua\"), smrk ztepilý (\"Picea abies\", \"Picea abies byrryi\"), smrk pichlavý (\"Picea pungens\", \"Picea pungens glauca\", \"Picea pungens argentea\"), buk lesní (\"Fagus sylvatica\", \"Fagus sylvatica atropunicea\"), habr obecný (\"Carpinus betulus\"), třešeň ptačí (\"Cerasus avium\"), jabloň lesní (\"Malus sylvestris\"), líska obecná (\"Corylus avellana\"), javor babyka (\"Acer campestre\"), javor mléč (\"Acer platanoides\", \"Acer platanoides variegata\"), javor klen (\"Acer pseudoplatanus\"), jírovec maďal (\"Aesculus hippocastanum\"), tis červený (\"Taxus baccata\") a mnoho dalších. Velkou raritou je ambroň západní (\"Liquidambar styraciflua\"), který je nejvzácnější dřevinou v okrese Blansko. Dalšími zajímavostmi jsou liliovník tulipánokvětý (\"Liriodendron tulipifera\"), porosty borovic černých (\"Pinus nigra austriaca\"), nahovětvec dvoudomý (\"Gymnocladus dioicus\") a brslen evropský (\"Euonymus europaeus angustifolium\"). V podrostu roste česnek medvědí, dymnivka dutá, orsej jarní, sasanka hajní, křivatec žlutý, plicník lékařský, měrnice černá, pomněnka rolní, pryskyřník plazivý, violka vonná, violka psí, jahodník obecný, šťavel kyselý, hluchavka bílá, jaterník podléška, podbílek šupinatý apod.\n\nV parku se vyskytuje populace na Letovicku vzácného skokana štíhlého (\"Rana dalmatina\"), dále pak skokan hnědý (\"Rana temporaria\"), ropucha obecná (\"Bufo bufo\") a čolek obecný (\"Triturus vulgaris\"). Z plazů je to pak užovka obojková (\"Natrix natrix\"), slepýš křehký (\"Anguis fragilis\") a ještěrka obecná (\"Lacerta agilis\"). Ptáci jsou kromě běžných druhů pěvců zastoupeni především mlynaříkem dlouhoocasým (\"Aegithalos caudatus\"), dlaskem tlustozobým (\"Coccothraustes coccothraustes\"), křivkou obecnou (\"Loxia curvirostra\") a datlem černým (\"Dryocopus martius\"). V těsném sousedství parku se nachází mokřad a podmáčená louka, kde se lze setkat s čápem bílým (\"Ciconia ciconia\"), čápem černým (\"Ciconia nigra\") a volavkou popelavou (\"Ardea cinerea\"). Ze savců je to pak veverka obecná (\"Sciurus vulgaris\"), rejsec vodní (\"Neomys fodiens\") a hryzec vodní (\"Arvicola terrstris\") - podrobnější mamaliologický průzkum však zatím nebyl prováděn.\n\n\n"}
{"id": "40130", "url": "https://cs.wikipedia.org/wiki?curid=40130", "title": "Horní Židovka", "text": "Horní Židovka\n\nHorní Židovka je přírodní památka ev. č. 1870 u obce Synalov v okrese Brno-venkov. Správa AOPK SCHKO Pálava a KS Brno. V okrese Brno-venkov se s využitím vymezení ekologicky významných segmentů krajiny, tvořících kostru ekologické stability v rámci biogeografického výzkumu (A. Buček, J. Lacina, 1986) podařilo v 90. letech doplnit síť lesních rezervací o cenné segmenty přirozených lesních geobiocenóz. K nejvýznamnějším lesním rezervacím vyhlášeným díky spolupráci geobiocenologa Jana Laciny a okresního úředníka Františka Mlatečka na okrese Brno-venkov patří kromě jiných PP Horní Židovka.\n\nTvoří jí skalnatý rulový hřbet. Důvodem ochrany jsou zbytky přirozené bučiny s javorem a dubem s bylinným podrostem s výskytem ohrožené kyčelnice devítilisté. Jedná se o významné biocentrum smíšeného listnatého lesa uprostřed smrkových monokultur. Lokalita je velmi geomorfologicky zajímavá.\n\n"}
{"id": "40132", "url": "https://cs.wikipedia.org/wiki?curid=40132", "title": "Hošťálka", "text": "Hošťálka\n\nHošťálka je přírodní památka ev. č. 117, lokalita Skalka u Kyjova v okrese Hodonín. Správa AOPK Brno.\n\nDůvodem ochrany je lokalita koniklece velkokvětého.\n"}
{"id": "40133", "url": "https://cs.wikipedia.org/wiki?curid=40133", "title": "Midkemia", "text": "Midkemia\n\nMidkemia je propracovaný fiktivní svět fantasy s podobou středověké Evropy. Byla vymyšlena americkým spisovatelem Raymondem E. Feistem a jeho přáteli. Postupem času vznikla firma Dynamix, která Midkemii převedla do počítačové podoby v hrách Betrayal at Krondor a Return to Krondor.\n\nMidkemia je planeta, ze které nám jsou známy 3 kontinenty: Triagie, Novindus a Winet.\n\nTriagie je největší kontinent na Midkemii a rozkládá se na severní i jižní polokouli. Kontitent je rozdělen na tři subkontinenty vzájemně oddělené užší částí hornaté pevniny. Severní tundra je divoká a z velké části lidmi neprozkoumaná. Od zbytku severního subkontinentu je oddělena vysokým pohořím zvaným Zuby Světa, kde vede pouze několik málo průsmyků. Západní část je spíše hornatá (např. Šedé věže, Calastinské hory) a zalesněná (např. Zelené srdce), východní část je spíše nížinná. Severní a rovníkový subkontinenty jsou také odděleny dvěma vnitřními moři - na západě Hořkým a na východě Královským. Rovníkový subkontinent je tvořen rozsáhlými pouštěmi (např. Jal-Pur), divokými pohořími (Trolí, Vrcholky Quoru) i úrodnými nížinami. Za pohořím Keshanský pás se nachází jižní subkontinent. Západní břeh oblévá oceán Nekonečné moře, východní pak Velké moře.\n\nV ságách od Feista je nejvíce popsána západní část severního subkontinentu. Celé vyprávění začíná na Vzdáleném pobřeží, což je v podstatě divočina ohraničená z jihozápadu Nekonečným mořem, ze severu Velkým severním pohořím a z východu Šedými věžemi. Územím protéká řeka Crydee vytékající z Blankytného jezera na úpatí Kamenné hory a Yabonské vrchoviny. Řeka Crydee celou oblast dělí na dva velké hvozdy, oba dva obývanými elfy. V severním se rozkládá veliké, pro mnoho elfích ras legendární, stromové město Elvandar a je obýváno rasou eledhel. Jižní částí Zeleným srdcem často migrují jejich vzdálení příbuzní moredhel (viz níže Rasy - Elfové). Šedé věže jsou oblast obývaná na povrchu i v podzemí několika kmenů trpaslíků, z nichž je nejvýznamnější vesnice Cadara a Kamenná hora. Přibližně 50 až 100 let před prvním vyprávěním (sága Trhlinové války) bylo pobřeží kolonizováno lidmi z Ostrovního království. Pod Zeleným srdcem byla založena pobřežní města Tulan a významný přístav Carse, hvozdy je pak obklopen Jonril. O něco severněji u ústí stejnojmenné řeky bylo založeno vévodské město a hrad Crydee.\n\nVýchodně od Šedých věží se rozkládá Yabonské vévodství a Natal, území kdysi spadající do Velké Keshe (provincie Bosania), avšak více než sto let před úvodním příběhem kvůli vnitřním nepokojům v oblastech okolo Keshanského pásu úředně i armádou opuštěné, s různým následujícím osudem. Několik měst na území Natalu se posléze spojilo ve volné společenství Svobodná města zabývající se zejména obchodem. Správní oblast původní severní keshanské provincie sídlila ve městě Queq na stejnojmenném ostrově v Hořkém moři. Tato oblast se postupně díky své námořní síle fomulovala do stejnojmenného království. Východní pobřeží Hořkého moře, dnešní Krondorské vévodství, byla postupně obsazena tímto směrem expadujícím Ostrovním království. Oblast Yabonu se ke Království zcela volně připojila, v průběhu dalších desetiletí bylo pouto spjato i správně. Mezi nejvýznamnější města se řadí na území Natalu přístavy Natal a Margrave nebo dále ve yabonském vnitrozemí Yabon, LaMut (po Trhlinové válce obýván cizozemskými Tsurany) nebo městečka Loriel, Zün, Sokolka, přístav Ylith v Hořkém moři a hrad Tyr-Sog chránící průsmyk v Zubech světa.\n\nPřevážně písečné pobřeží s vysokými útesy pod Calastinskými horami je lemováno celou řadou statků a vesnic, ale i měst. Nejsevernějším je Hledien. Jižněji se nachází Sarth. Nad městem na vrcholu hory byl před staletími vystavěn hrad, postupně přeměněn na opatství zasvěcené Ishapovi, kde se do dob Hadí války nacházela největší knihovna Midkemie). Největším sídlem celé Západní poloviny Království je velkoměsto Krondor, sídlo následníka trůnu. V mnoha knihách popsané město se nachází nejenom uvnitř mohutných hradeb, ale postupem času se rozrostlo i za ně. Nad městem se na skalnatém podloží ční královský palác, pobřežní zátoku lemuje veliký přírodní přístav, jehož ústí je chráněno několika moly. V průběhu Hadí války bylo město téměř zcela zničeno plánovanou mohutnou explozí jako obrana před invazní zámořskou armádou, avšak ještě v průběhu války bylo obnovováno, postupně až do původní velikosti a hospodářskému významu. Dále po pobřeží na jih byl v průběhu Hadí války založen Přístav Vikor a nejjižnějším Královským přístavem je Konec světa. Poblíž hranice s Velkou Keshí mohutná začíná poušť Jal-Pur, ale také Dolina snů, úrodná nížinná oblast na západním pobřeží Jezera snů. Přes svůj ekonomický potenciál se jedná o zřídka obdělávanou půdu, protože zde každoročně vypukávají vojenské šarvátky mezi Císařstvím (\"Velká Kesh\") a (\"Ostrovním\") Královstvím. Mezi důležitá sídla patří Shamata, Landreth nebo na území Keshe (obyvateli Království označovaného jako pirátského) přístav Durbin, sídlo keshanského námořnictva v Hořkém moři. Později po Trhlinové válce byla na ostrově uvnitř Velkého hvězdného jezera založena Akademie Hvězno, sídlo mágů a vévodské město neformálně přidružené k Ostrovnímu království. Na břehu jezera v průběhu dalších desetiletí vyrostlo moderní město Hvězdno. K Západní polovině Království na úpatí Calastinských hor také patří baronství Darkmoor, vyhlášená vinařská oblast, nebo městečka Tanner a Eggley.\n\nJelikož je Západní polovina Království díky pozdějšímu osídlení a střetu s jinými kulturami a rasami často označována jako divočina, ve Východní polovině je plně rozvinuta civilizace. Správním sídlem je královské město Rillanon, často označovaného jako nejkrásnější město Midkemie zejména díky přestavbě za vlády krále Rodricka Šíleného. Třetí nejvýznamnější (po Rillanonu a Krondoru) je Bas-Tyra. Právě mnoho století staré soupeření mezi ostrovem Rillanon a pevninským pobřežím ovládaném Bas-Tyrou dalo základ soudobému Ostrovnímu království. Naprostá většina měst ve Východní polovině království je větší nebo stejně velká jako největší město Západu - Krondor. Důležitým centrem obchodu mezi oběma polovinami Království je Salador, sídlo vévody. Jako hraniční město však bývá označen Malacův Kříž. Dalšími velkými městy jsou Rodez či Romney. Méně významným baronským městem na rozhraní obou polovin a na okraji rozsáhlého hvozdu Ponurého lesa je, či spíše býval Sethanon, které bylo zničeno těsně po konci Trhlinové války. Původně starověké město rasy Valheru ukrývalo Kámen života, po Trhlinové válce v jeskyni pod městem našla útočiště Věštkyně Aalů.\n\nV některých knihách je čtenář zaveden také hluboko do Keshanského vnitrozemí, nebo na východ jako je ostrov Roldem, rozličných východních království nebo na Vrcholky Quoru. Menší části příběhu se také odehrávají na Ostrovech zapadajícího slunce hluboko v Nekonečném moři západně od Vzdáleného pobřeží.\n\nNovindus je druhý největší kontinent Midkemie. Leží jihovýchodně (od Crydee) přes Nekonečné moře na jižní polokouli. Tvar kontinentu může připomínat Indii a jeho jméno zní jako \"Nova Indus\" (latinsky „Nová Indie“). Občané království se o existenci kontinentu dozvěděli po ničivém útoku na Crydee popisovaném v knize \"Královský Bukanýr\".\n\nNovindus je obydlen lidmi, elfy (Ocedhel), gwali, tygřími lidmi a Pantathiány. Novindus obývají žoldnéřské kumpanie (nebo kočovné kmeny na východě), žádná profesionální armáda nekontroluje obyvatelstvo.\n\nO tomto kontinentu se toho mnoho neví. Po Hadí válce sem Pug přenesl rasu Saaurů.\n\nLidé na Midkemii jsou dosti podobní lidem na Zemi, existují zde dokonce kultury podobné těm na naší planetě (asijská, africká, evropská i americká).\nLidé nejsou původem z Midkemie, přišli sem přes trhlinu, když utíkali před Nepřítelem. Od té doby se stali dominantní rasou na Midkemii.\n\n\nV dobách před Válkami Chaosu sloužili jako jedna rasa Dračím vládcům. Z elfů žijící v lesích daleko od Valheru se stali eledhel. Blízcí sloužící Valheru začali snít sny o moci a jsou z nich moredhel. Eldarové střeží tajemství Dračích vládců. Předpokládalo se, že zmizeli spolu s jejich pány.\n\nMezi eledhel a moredhel je rozdíl vlastně jen v myšlení, fyzicky jde vlastně stále o jednu rasu. Někdy probíhá \"Návrat\", při němž se jeden z moredhel stává jedním z eledhel. Lidem pak připadá pouze jako tmavovlasý eledhel, což je rarita, ale ne nemožná. Eledhel a moredhel se mezi sebou nemohou křížit, ale po \"Návratu\" může mít proměněný jedinec potomky s eledhel, proč tomu tak je nevědí ani sami elfové.\n\nTrpaslíci žijí dlouho, jejich život se počítá na stovky let, podobně jako život elfů. Nejvíce trpaslíků ve Feistových knihách pochází ze Šedých hor na západě (král Dolgan). Autor se zmínil i o trpaslících z východu z Kamenné hory (král Harthorn).\n\nValheru byla první rasa na tomto světě, zároveň nejmocnější rasa známého vesmíru. Létali na dracích a dobývali cizí světy, někteří stvořili své vlastní rasy jako služebníky Valheru.\nVe Válkách Chaosu se všichni Valheru (kromě Ashen-Shugara) spojili a bojovali proti bohům. Ze stovek bohů jich přežilo jen 16, když byli Valheru poraženi. Kdyby se byl Ashen-Shugar k ostatním přidal, bohové by možná byli přemoženi, ale bez Ashen-Shugara byli Valheru vyhnáni z Midkemie.\n\n\nMidkemia je velice magické místo, přestože dominantní je rasa nemagická - lidé. Elfové, trollové, trpaslíci, obři, goblini, draci a další mnohem exotičtější fantasy stvoření žijí nejen na Midkemii společně s lidmi\n\nFeist ale vymyslel několik vlastních ras včetně Pantathiánců, rasy hadích lidí, snažících se konat zlo, aby navrátili na Midkemii Alma-Lodaku, kterou uctívají jako bohyni, i za cenu veškerého života na Midkemii; Valheru, nebo gwali.\n\nPrvotní slepí bohové\n\nPo pádu slepých bohů\n\n\"Mrtví\" bohové se mohou navrátit\n\nHlavní město Rillanon. Království se dělí se na západní a východní část, které se od sebe hodně liší. Pánem východní části je král, západní části vládne princ, který sídlí v Krondoru a je pokrevně příbuzný s králem. Východní část království je civilizovanější, a vzdělanější (připomíná Evropu), západní pak divočejší (připomíná Ameriku). V království byla magie na bídné úrovni až do dob mága Puga, který založil universitu v Hvězdně.\n\nHlavní město Kesh. Císařství podobající se starověké Byzanci. Ohromné území rozdělené na provincie. Na jihu země se vzbouřilo několik provincií a založilo Keshanskou konfederaci. Byli podrobeni zpět. Pro bližší informace nejlépe přečíst knihu \"Královská krev\"\n\nNa východě leží několik království, z nichž největší je Roldem. Ostatní jsou většinou menší hustěji osídlená území mezi sebou svářená neustálými politickými boji. S ostrovním království jsou většinou v míru. Hodně se o nich dozvíte v knižní řadě \"Konkláve stínů\".\n\nU hranic se západní částí Ostrovního království se nachází několik menších států nebo volných uskupení: Království Queg, Svobodná města Natalská a Ostrovy zapadajícího slunce.\n\n\nVálka Valheru proti bohům\n\nPůvodně vládli vesmíru (nejen Midkemii) Valheru, dračí vládci. Poté se objevili bohové a když začali sílit, Valheru se jim postavili a byli poraženi, přestože poprvé v historii spojili svoje síly.\n\nVálky s Kelewanem\n\nTakzvaná Trhlinová válka. Mágové z Kelewanu či spíše říše Tsuranuanni otevřeli tzv. trhlinu mezi světy vedoucí do Midkemie. Svému vojevůdci (hlavní velitel vojsk) hlásili, že objevili svět plný kovů, který je na Kelewanu vzácností (takřka se nevyskytují). Válka trvala 9. let a byla ukončena 1. uzavřením trhliny.\n\nVelké povstání\n\nZa severní hranicí Ostrovního království se po roce od ukončení Trhlinové války objevila nová hrozba. Falešný mystický rytíř Temnoty Murmandamus pozvedl svou korouhev a sjednotil pod ní temné elfy, skřety, gobliny a vyvrhele lidské společnosti. V Krondoru zatím proběhl pokus o vraždu prince, při kterém přišla k újmě jeho nevěsta. Od severu se hnuly síly „temnot“ a jejich cílem byl takřka bezvýznamný Sethanon, ve kterém spočíval kámen života, který mohl oživit Valheru - přesněji, to v co se spojili. Válka trvala 2 roky a byla ukončena velkou bitvou pod Sethanonem porážkou Murmandamovy armády.\n\nHadí válka\n\n\"Mezikontinentální\" válka, kdy se armáda z Novindusu vedená Pantathiany (Hadími kněží) vylodila v Ostrovním království a opět snažila získat kámen života. Během války byl mimo jiné zcela zničen Krondor.\n\nTemná válka\n\nBoj proti Leso Varenovi (Sidi) dovedl Puga do království Dasatů, v druhé rovině, kde se poté odehrává děj poslední knihy této trilogie. Kelewan je zničen, avšak první rovina je zachráněna.\n\nII.trhlinová válka\n\nIII.trhlinová válka\n\nNázev měsíce…počet dní v měsíci\n"}
{"id": "40139", "url": "https://cs.wikipedia.org/wiki?curid=40139", "title": "Bavorovská stráň", "text": "Bavorovská stráň\n\nBavorovská stráň je přírodní památka ev. č. 1825, východně od Bavorova v okrese Strakonice, v údolí řeky Blanice, na západním svahu Svobodné hory. Správa AOPK České Budějovice. Území se rozkládá v nadmořské výšce 418 až 436 m n. m.\n\nChráněné území bylo vyhlášeno nařízením Okresního úřadu Strakonice číslo 6/96 ze dne 5. března 1996 s datem účinnosti od 1. července 1996.\n\nPředmětem ochrany je druhově mimořádně bohaté luční společenstva svazu Molinion na erlánovém podkladu. Do území jsou zahrnuta i další luční společenstva a fragmentárně vyvinuté lesní společenstvo habrových doubrav (svazu \"Carpinion\"). Ze vzácných a zvláště chráněných druhů se zde vyskytují hvozdík pyšný (\"Dianthus superbus\"), vrba rozmarýnolistá (\"Salix rosmarinifolia\"), kosatec sibiřský (\"Iris sibirica\"), zvonek klubkatý (\"Campanula glomerata\"), hladýš pruský (\"Laserpitium prutenicum\"), srpice barvířská (\"Serratula tinctoria\") a jiné.\n"}
{"id": "40141", "url": "https://cs.wikipedia.org/wiki?curid=40141", "title": "Kateřina", "text": "Kateřina\n\nKateřina je ženské křestní jméno.\n\nJméno Kateřina pochází původně ze starořeckého ženského křestního jména \"aikaterine\". Původ tohoto jména je nejasný. Může pocházet z řeckého slova \"„hekateros“\" (česky \"každý z obou\") nebo má základ ve jméně řecké bohyně Hekaté. Jméno Kateřina znamená čistá, cudná, mravná.\n\nŘímané mylně odvozovali původ z řeckého adjektiva \"„katharos“\" (čistý) a připojovali souhlásku „h“, aby dokázali spojení právě s tímto slovem.\n\nZdrobnělá varianta Rina znamená \"píseň, radost\" v hebrejštině, \"roztavená, rozplynulá\" v Sanskrtu a \"zelenina z vesnice\" v japonštině.\n\nKatka, Káťa, Kačena, Kačenka, Katuška, Kačka, Káča, Kateřinka, Káťulka, Kača, Kačulinda, Katy, Katrin, Kačulka, Kačulda\n\n\nNásledující tabulka uvádí četnost jména v ČR a pořadí mezi ženskými jmény ve srovnání dvou roků, pro které jsou dostupné údaje MV ČR – lze z ní tedy vysledovat trend v užívání tohoto jména:\n\nZměna procentního zastoupení tohoto jména mezi žijícími ženami v ČR (tj. procentní změna se započítáním celkového úbytku žen v ČR za sledované tři roky) je +4,0%, což svědčí o poměrně strmém nárůstu obliby tohoto jména.\n\nV lednu 2006 se podle údajů ČSÚ jednalo o 3. nejčastější ženské jméno mezi novorozenci.\n\n\n\n\n\n\n\n\n\n\n"}
{"id": "40142", "url": "https://cs.wikipedia.org/wiki?curid=40142", "title": "Deep Purple", "text": "Deep Purple\n\nDeep Purple je anglická rocková skupina, která byla založena v Hertfordu roku 1968. V tvorbě této skupiny docházelo ke spojení klasické hudby, jejímž propagátorem byl zejména Jon Lord, a hardrockových motivů, které prosazoval Ritchie Blackmore. Spojení těchto dvou druhů hudby oslovilo mladé posluchače první poloviny 70. let. Deep Purple tehdy patřili mezi nejlepší rockové skupiny a z tohoto období také pocházejí jejich nejlepší desky a nejslavnější a nejúspěšnější koncertní vystoupení.\n\nSpolu s Led Zeppelin a Black Sabbath jsou považováni za průkopníky heavy metalu a moderního hard rocku, přestože oni sami se nikdy za heavymetalovou skupinu nepovažovali.\n\nV 60. letech vznikla skupina Episode Six, která vydala několik singlů. Tuto skupinu tvořili Ian Gillan zpěv, Graham Dimmock kytara, Roger Glover baskytara, Tony Lander kytara, Sheila Carter klávesové nástroje a Harvey Shields bicí. Skupině se však i přes četná turné nepodařilo prorazit.\nV roce 1967 pak byla založena skupina nazvaná The Flower Pot Men and their Garden, předtím známá jako The Ivy League. Toto nové jméno bylo odvozeno z názvu dětského představení „The Flowerpot Men“, což byla zřejmá slovní hříčka narážející na éru „flower power“ a pěstování „konopí“ v květináčích. Jejich nejpopulárnější písnička „Let's Go to San Francisco“ byla některými posluchači považována za parodii na písničku „San Francisco (Be Sure to Wear Flowers in Your Hair)“, od Scotta McKenzieho, ale skupina to odmítla. Skupinu tvořili Tony Burrows, Neil Landon, Robin Shaw a Pete Nelson, jako zpěváci, Ged Peck kytara, Nick Simper baskytara, Jon Lord klávesy, Carlo Little bicí. Jon Lord dříve hrál s The Artwoods, Nick Simper s Johnny Kidd & The Pirates, Screaming Lord Sutch's a The Savages, kde hrál též kytarista Ritchie Blackmore.\n\nV roce 1967 kontaktoval bývalý bubeník skupiny The Searchers, Chris Curtis londýnského obchodníka Tonyho Edwardse v naději že by mohl dělat manažera nově vzniklé skupině. Edwards souhlasil a financoval tento podnik společně se dvěma dalšími obchodními partnery Johnem Colettou a Ronem Hirem (Hire-Edwards-Coletta – HEC Enterprises).\n\nCurtis se pak dal do budování skupiny známé jako Roundabout. Jako první příchozí byl klávesista, hráč na varhany zn. Hammond, Jon Lord; pak přemluvil kytaristu Ritchieho Blackmora aby se vrátil z německého Hamburku na konkurz do nové skupiny. Curtis sám pak brzy odpadl, ale HEC Enterprises, stejně jako Lord a Blackmore, měli chuť v tomto projektu pokračovat, takže brzy byli přibráni basák Nick Simper, pak zpěvák Rod Evans a bubeník Ian Paice (oba ze skupiny The Maze).\n\nPo několika vystoupeních na krátkém turné po Dánsku na jaře 1968, skupina souhlasila s novým jménem navrženým Ritchiem podle písničky Deep Purple od Petera De Roseho, která byla oblíbenou písničkou Ritchieho babičky.\n\nV říjnu roku 1968 měla skupina fantastický úspěch v USA (ale ne ve Velké Británii) s předělávkou od Joe Southa „Hush“, která byla na jejich debutovém albu \"Shades of Deep Purple\", takže byli vybráni jako předkapela pro turné skupiny Cream nazvaném \"Goodbye\". Brzy však byli z turné vyřazeni, údajně proto že byli lepší než Cream. Druhé album skupiny, \"The Book of Taliesyn\", bylo vydáno v USA shodně s tímto turné, ačkoliv doma nevyšlo až do roku 1969, kdy bylo vydáno zároveň s jejich třetím albem \"Deep Purple\", které obsahovalo jednu skladbu se smyčci a dechovými nástroji.\n\nPo těchto třech albech a intenzivním koncertování po Spojených státech, byli Rod Evans a Nick Simper bez okolků vykopnuti a nahrazeni zpěvákem Ianem Gillanem a basákem Rogerem Gloverem, bývalými členy skupiny Episode Six. Byla tak vytvořena pětičlenná sestava Deep Purple „číslo 2“. V tomto obsazení vydali singl, který obsahoval předělávku písničky dvojice Greenaway-Cook s titulem \"Hallelujah\", která byla propadákem, avšak později byla úspěšná v muzikálu „Hair“. Skupina pak získala potřebnou publicitu třídílným symfonickým eposem \"Concerto for Group and Orchestra\", složeným Johnem Lordem jako jeho sólovým projektem a provedeným v Royal Albert Hall skupinou společně se symfonickým orchestrem Royal Philharmonic Orchestra, řízeným Malcolm Arnoldem. Společně s projektem Five Bridges od The Nice, to byla jedna z prvních spoluprací mezi rockovou skupinou a symfonickým orchestrem. Někteří členové skupiny Deep Purple (Blackmore a zvláště pak Gillan) nebyli moc rádi že byli označováni jako „skupina, která hrála s orchestrem“, zatímco oni měli zájem stát se spíše hard rockovou skupinou.\n\nKrátce po vydání nahrávky s orchestrem začala skupina hodně koncertovat. Jejich první studiové LP na začátku sedmdesátých let bylo „Deep Purple in Rock“; následoval anglický top-ten singl „Black Night“. Druhé album, \"Fireball\" bylo vydáno v roce 1971 a skupina také zabodovala s hitem „Strange Kind of Woman“. Společně Led Zeppelin a Black Sabbath, Purple položili základy heavy metalu.\n\nDeep Purple pokračovali v koncertování. Jejich vystoupení byla v té době naprosto strhující. Oplývala hudební virtuozitou, muzikálností jednotlivých hudebníků a skvělými verzemi studiových nahrávek. V prosinci 1971 odjeli DP do švýcarského Montreaux, aby zde natočili novou studiovou desku a také živé vystoupení. Následovaly již notoricky známé události: při koncertu Franka Zappy a jeho The Mothers v Casinu vystřelil fanoušek na pódium světlici a budova během několika minut shořela do základů. Celá událost inspirovala Rogera Glovera k napsání nesmrtelné písně \"Smoke on the Water\". Deep Purple se přesunuli do hotelu Grand, kde natočili písně pro desku \"Machine Head\", jeden ze základních pilířů hardrocku. V létě 1972 zamířila skupina do Japonska, zaslíbené země tvrdého rocku. Koncerty v Ósace a Tokiu nahrála a výsledkem je živé album \"Made in Japan\". To mělo původně vyjít právě jen v zemi vycházejícího slunce.\n\nV klasickém složení pokračovali Deep Purple v nekonečných koncertních šňůrách. Když se pustili do nahrávání dalšího studiového alba \"Who Do We Think We Are\" (1973), obsahující hit \"Woman from Tokyo\", bylo už napětí mezi Ianem Gillanem a Ritchie Blackmorem neúnosné. Gillan oznámil odchod z kapely a Blackmore, který se netajil svými sólovými ambicemi si dal jako podmínku pro setrvání v kapele změnu baskytaristy. Ze stovek adeptů na post sólového zpěváka byl na základě nepříliš kvalitního demosnímku vybrán prakticky neznámý David Coverdale. Baskytaristou a druhým vokalistou se pak stal Glenn Hughes, který dříve působil ve skupině Trapeze. Toto nové složení pokračovalo do roku 1974 s heavy bluesovým/rockovým albem \"Burn\", další velmi úspěšnou nahrávkou. Hughes a Coverdale přidali funky R&B/soul element do hudby skupiny, tento zvuk byl mnohem více patrný na nahrávce z roku 1974 \"Stormbringer\". Blackmore nebyl spokojený s výsledky a tak v roce 1975 opustil skupinu, aby si založil vlastní − Rainbow.\n\nMezera po odchodu Blackmora byla zaplněna Američanem Tommy Bolinem, ale následující album z roku 1975 \"Come Taste the Band\", přes všechnu svoji kvalitu, nebylo úspěšné mezi skalními fanoušky a nepřitáhlo žádné nové, zvláště potom, co se skupina odchýlila od charakteristického zvuku Deep Purple. Bolin měl problémy s drogami (heroin), které všechny problémy skupiny dělaly horšími. Po problematickém turné k uvedení \"Come Taste the Band\", se skupina rozpadla. Tommy Bolin později zemřel v Miami na předávkování heroinem.\n\nVětšina bývalých členů Deep Purple měla později značný úspěch v mnoha kapelách, například v Rainbow.\n\nV roce 1980 jel Rod Evans turné se skupinou mladých hudebníků pod jménem Deep Purple. Protože byl jediný původní člen a byl trochu známý u většiny fanoušků, fanoušci i tisk se této skupině vysmívali a byli označováni za podvod. Skupina měla několik koncertů v Mexiku a USA, než jim úřady zakázaly používání tohoto jména.\n\nAle v roce 1984, osm let po rozpadu Deep Purple, se uskutečnilo opravdové a legální opětovné sjednocení. Bylo to oznámeno v pořadu rádia BBC \"The Friday Rock Show\" že \"klasické\" složení z počátku sedmdesátých let – Blackmore, Gillan, Glover, Lord, a Paice spolu opět nahrávají. Skupina podepsala smlouvu s vydavatelstvím Polydor a Mercury v Severní Americe. Album \"Perfect Strangers\" bylo vydáno v říjnu 1984 a turné následovalo, začínajíc na Novém Zélandu a pokračovalo svoji cestu kolem světa oklikou přes Evropu. Mělo ohromný úspěch.\n\nSkupina nahrála \"The House of Blue Light\" v roce 1987, a živé album \"Nobody's Perfect\". Ve Spojeném království byla vydána nová verze \"Hush\" k dvacátému výročí Deep Purple. V roce 1989 byl Ian Gillan vyhozen ze skupiny, kvůli svým neshodám s Blackmorem. Byl nahrazen zpěvákem Rainbow Joe Lynn Turnerem. Toto složení nahrálo pouze jedno album, \"Slaves and Masters\" (1990). Mnoho fanoušků však chtělo zpět Gillana místo Turnera.\n\nKrátce na to Lord, Paice a Glover tlačili na Turnera, aby odešel a nahrávací společnost chtěla zpět Gillana. Blackmore ustoupil a klasické složení nahrálo \"The Battle Rages On...\" v roce 1993. Během velice úspěšného turné po Evropě koncem roku 1993 napětí mezi Blackmorem a Gillanem opět narůstalo. Blackmore odešel v listopadu 1993, aby se už nikdy nevrátil. Byl přijat Joe Satriani takže se koncert (v Japonsku) v prosinci mohl konat. Satriani zůstal na evropské letní turné v roce 1994, ale ačkoliv mu bylo nabídnuto stále členství v kapele a on s ním souhlasil, tak kvůli již podepsaným kontraktům a nesouhlasu firmy se nemohl stát stálým členem Purple. Skupina po krátkém hledání \"lístečkovou metodou\" jednomyslně přijala Steva Morse z Dixie Dregs, aby definitivně nahradila Blackmora.\n\nV létě 2001 kvůli zdravotním problémům dočasně opustil kapelu i Jon Lord. Poněvadž však bylo nutné odehrát smluvené koncerty v USA, Jon dostal za úkol vybrat svého zástupce. Jonova volba padla na Dona Aireyho. Poté, co byl Don na letních koncertech v USA i Evropě dobře přijat, jak kapelou, tak i fanoušky, Jon se pravděpodobně definitivně rozhodl kapelu opustit a začít se věnovat milované vážné hudbě. Jon opustil kapelu definitivně po koncertech v Anglii v únoru 2002. Od 17. března 2002 je tedy složení Purple následující:\n\nTato sestava nahrála poslední čtyři alba \"Bananas, Rapture Of The Deep, Now What?!\" a \"InFinite\", přičemž hlavně druhou desku fanoušci i kritici přijali s nadšením.\n\n16. července 2012 zemřel Jon Lord.\n\n\n\n\n"}
{"id": "40143", "url": "https://cs.wikipedia.org/wiki?curid=40143", "title": "Baračka", "text": "Baračka\n\nBaračka je přírodní památka ev. č. 5, lokalita Kloboučky – část města Bučovice v  okrese Vyškov. Správa AOPK Brno. Jedná se o  lesostepní stráně, obrácené k  jihozápadu, označené na mapě názvem \"Příkřice\". Důvodem ochrany je cenná lokalita stepní květeny. Roste tu například kavyl vláskový (\"Stipa capillata\"), bílojetel pětilistý německý (\"Dorycnium pentaphyllum germanicum\"), koniklec luční načernalý (\"Pulsatilla pratensis nigricans\"), hlaváček jarní (\"Adonis vernalis\") a jiné.\n\n"}
{"id": "40150", "url": "https://cs.wikipedia.org/wiki?curid=40150", "title": "Bachmač (přírodní památka)", "text": "Bachmač (přírodní památka)\n\nPřírodní památka Bachmač ev. č. 955 je chráněné území nacházející se v zalesněné lokalitě 2 km severozápadně od obce Jickovice v okrese Písek nad údolím řeky Vltavy v nadmořské výšce 440 m mimo hlavní turistické cesty. Oblast spravuje AOPK České Budějovice.\n\nDůvodem ochrany je malé rašeliniště přechodového až vrchovištního typu s typickou květenou se submontánním rašelinným březovým borem. Roste zde např. chráněný vrbina kytkokvětá (\"Lysimachia thyrsiflora\") a suchopýr pochvatý (\"Eriophorum vaginatum\"). Území tak představuje unikátní vegetaci v relativně teplé oblasti Středního Povltaví. Rašeliniště vzniklo v malé, téměř bezodtoké depresi, která byl dříve využívána pro těžbu rašeliny. To umožnilo vývoj různých společenstev v různých fázích vývoje. Od rašelinných oblastí po části, které v současnosti výrazně zarůstají rákosem obecným (\"Phragmites australis\").\n\nPřírodní památka Bachmač se nachází na pravém břehu Vltavy, respektive přehradní nádrže Orlík, 1 km východně na plošině tvořící malou depresi. Leží v lesích 2 km severozápadně od obce Jickovice. Na jih od památky se nachází 442 metrů vysoký kopec Doubek, na kterém se nachází pole. Na západ od lokality je pak bezejmenný vrchol vysoký 441 metrů, na severovýchodě pak vrchol o výšce 463 metrů.\n\nRašeliniště vzniklo na plošině, která nemá téměř žádný přirozený odtok. Dříve docházelo k nepravidelné těžbě rašeliny na celém území památky. Později se od celkové těžby ustoupilo a rašelina byla těžena jen na okraji památky. Jako přírodní památka bylo území vyhlášeno 4. prosince 1985 vyhláškou Okresního národního výboru Písek s datem účinnosti 1. února 1986.\n\nPodloží pod památkou tvoří horniny typu porfyrické amfibol-biotitové melanokrátní žuly typu čertova břemena. Jedná se o součást středočeského plutonu. Žula je překryta slabou vrstvou deluviofluviálními hlinitých písků holocénního stáří.\n\nPůdní profil tvoří organozem typická, na kterou navazuje kambizem typická a kambizem pseudoglejová. Samotné rašeliniště je kvartérního stáří.\n\nV oblasti se nachází plochá terénní deprese s omezeným odtokem vody. Ta je zásobována nejenom vodou srážkovou, ale i vývěry podzemní vody. Voda nemůže za obvyklého stavu z deprese odtékat, čímž dochází k její akumulaci a tvorbě rašeliniště. V případě, že je vysoký srážkový úhrn, odtéká voda do Vltavy skrze odtokovou stoku nacházející se v severozápadní části území. Nicméně v období sucha dochází k výraznému snižování hladiny spodní vody, což vede k výraznému vysychání povrchu rašeliniště.\n\nProstředek rašeliniště je porostlý submontánním rašelinným borem (asociace \"Eriophoro vaginati-Pinetum sylvestris\"), přičemž převážně na okrajích se nachází bříza pýřitá (\"Betula pubescens\"). V místech s nespojitou přízemní vegetací se nachází vegetace kontinentálních a subkontinentálních vrchovišť (as. \"Eriophoro vaginati-Sphagnetum recurvi\"). Vznikají tak koberce rašeliníku křivolistého (\"Sphagnum fallax\") se suchopýrem pochvatým (\"Eriophorum vaginatum\").\n\nV jižní části rašeliniště se do dnešních dní zachoval porost řídké rašelinné smrčiny asociace \"Sphagno-Piceetum\". Většinu rašeliniště ale porůstá oligotrofní ostřicovorašelníkové společenstvo s ostřicí zobánkatou (\"Carex rostrata\"). V západní části území se úspěšně šíří rákos obecný (\"Phragmites australis\").\n\nZ rašeliníků se v mechovém patře vyskytuje rašeliník křivolistý (\"Sphagnum fallax\") a rašeliník tučný (\"Sphagnum denticulatum\"). Z dalších konkrétních druhů zde roste např. chráněná vrbina kytkokvětá (\"Lysimachia thyrsiflora\"), ostřice šedavá (\"Carex canescens\"), ostřice obecná (\"C. nigra\"), bezkolenec modrý (\"Molinia caerulea\"), kapraď osténkatá (\"Dryopteris carthusiana\".\n\nZ bezobratlých se zde hojně vyskytuje zástupce střevlíčků \"Pterostichus minor\". Tento druh je typickým obyvatelem močálů a rašelinišť a tedy zde má vhodné podmínky ke svému životu. Dále zde byli pozorováni zástupci dvoukřídlého hmyzu obývající tradičně mokřady. Jedná se například o zástupce čeledi lupicovitých \"Dolichopus lepidus\" a \"Campsicnemus loripes\". Dále zde byla pozorována hrbilka Gymnophora nigripennis a stínomilka Calliopum geniculatum.\n\nZ obratlovců zde průzkum zaznamenal pouze běžné lesní druhy charakteristické pro tuto oblast.\n\nSamotný lesní porost je tvořen stejnověkou skupinou stromů s odhadovaným věkem 40 až 60 let. To je pravděpodobně způsobeno tím, že dříve byla tato oblast odlesněna a hospodářsky využívána. V současnosti nicméně na lokalitě neprobíhají žádné lesnické zásahy a je ponecháván samovolnému vývoji. V budoucnosti bude nutné pravidelně sledovat vývoj lokality a případně provádět regulační zásahy šíření rákosu obecného, náletových dřevin a do výšky hladiny podzemní vody. U hladiny podzemní vody by bylo vhodné podpořit její zvýšení přehrazením odtokové stoky.\n\nÚzemí leží mimo hlavní turistické cesty a není veřejnosti přístupné. Pro vstup na lokalitu je potřeba získat zvláštní povolení. Nicméně kolem území se nachází vyšlapaná pěšina, po které se dá dokola obejít. Západně od památky probíhá červená turistická cesta a východně cyklostezka 1155.\n"}
{"id": "40153", "url": "https://cs.wikipedia.org/wiki?curid=40153", "title": "Babí hora", "text": "Babí hora\n\nBabí hora je přírodní památka ev. č. 1919, jihovýchodně od Hluku v okrese Uherské Hradiště. Správa AOPK Brno.\n\n\nDůvodem ochrany jsou stepní společenstva s výskytem chráněných druhů rostlin a živočichů.\n\nZachování zbytku jedinečných stepních společenstev panonského termofytika s výskytem chráněných a ohrožených rostlinných i živočišných druhů.\n\nLokalita patří do jižní bělokarpatské jednotky, půdy jsou suché, kamenité, v dolní části s poměrně vysoko položenou hladinou spodní vody.\n\nVegetační kryt tvoří teplomilný trávník svazu Bromion erecti, ve kterém dominuje pýr prostřední, válečka prapořitá, ostřice chabá. Z významných druhů se zde vyskytuje vstavač osmahlý, hrachor panonský chlumní, kosatec dvoubarevný, oman mečolistý, kozinec dánský, bělozářka větvitá.\n\nLokalita je bohatá na teplomilný hmyz, např. pestrokřídlec podražcový, modrásek vikvicový, perleťovec kopřivový, stepní tesařík Dorcadion fulvum, kudlanka nábožná, soumračník hnědý a řada jiných, zejména motýlů čeledi modráskovitých. Z význačnějších druhů ptactva zde byl zaznamenán bramborníček černohlavý, pěnice černohlavá, pěnice pokřovní, ťuhýk šedý, ťuhýk obecný.\n\nCelé území je bezlesí.\n\nHistorické využití bylo formou extenzivní obecní pastviny. V současnosti již dlouhodobě bez obhospodařování, občasnými požáry je potlačována sukcese dřevin. Jednou za 2 – 3 roky by bylo vhodné území pokosit a odstranit ojedinělý nálet dřevin.\n\n\n"}
{"id": "40157", "url": "https://cs.wikipedia.org/wiki?curid=40157", "title": "Babí doly", "text": "Babí doly\n\nBabí doly jsou přírodní rezervace v Brně, na území městské části Brno-Ořešín. Je Krajským úřadem Jihomoravského kraje. Nachází se v údolí Babídolského potoka, levostranného přítoku Ponávky, v Soběšické vrchovině. Důvodem ochrany jsou dva rybníčky s litorálními porosty a navazující mokřadní louka, výskyt obojživelníků, raků a mokřadních rostlinných společenstev.\n\nPodloží tvoří biotitický granodiorit brněnského masivu typu Královo Pole a svahové sedimenty.\n\nZ dřevin převažuje olše lepkavá, z bylin se tu nachází kakost bahenní, kyprej obecný, máta dlouholistá, medyněk vlnatý, tužebník jilmový a vrbina obecná, z mokřadních druhů je to halucha vodní, kamyšník přímořský, orobinec širolistý, rdest kadeřavý, růžkatec ostnitý, šáchor hnědý, zevar vzpřímený a žabník vodní.\n\nŽije zde rak říční, z obojživelníků rosnička zelená, ropucha obecná, skokan štíhlý, skokan hnědý, z plazů užovka obojková, ptáky zastupuje potápka malá či slípka zelenonohá.\n\n\n"}
{"id": "40165", "url": "https://cs.wikipedia.org/wiki?curid=40165", "title": "Šen-čou", "text": "Šen-čou\n\nŠen-čou (; česky \"Božská loď\") je čínská pilotovaná kosmická loď. Hlavním dodavatelem je Zhongguo Hangtian Keji Jituan Gongsi (Čung-kuo chang-tchien kche-ťi ťi-tchuan kung-s’, tj. China Research Institute of Space Technology (CRIST)), který je součástí uskupení Zhongguo Kongjian Jishu Yanjiu Yuan (Čung-kuo kchung-ťien ťi-šu jen-ťiu jüan, tj. China Academy of Space Technology (CAST)), Peking (Čína), ve spolupráci s dalšími čínskými institucemi a firmami. Inspirací při návrhu kosmických lodí Šen-čou byla konstrukce lodí Sojuz.\n\nTransportní loď, vyvinutá v rámci Projektu 921, o vzletové hmotnosti 7 790 kg, celkové délce 8,86 m a maximálním průměru 2,8 m, sestává ze tří částí:\n\n\nElektrickou energii dodávají dva výklopné panely fotovoltaických baterií (slunečních), každý o čtyřech čtvercových sekcích, připojené k bokům přístrojového modulu a dva výklopné panely fotovoltaických baterií po dvou čtvercových sekcích, připojené ke stěnám orbitálního modulu. Celkový příkon elektrické energie se odhaduje na 1,5 kW. U posledních modelů jsou panely připojené k orbitálnímu modulu též výklopné.\nObjem vnitřního hermetizovaného prostoru činí celkem zhruba 10 m. Návratový modul je vybaven osmi stabilizačními motory pro udržování orientace během sestupu atmosférou. Jeho povrch o celkové ploše 22,4 m je pokryt tepelným ablativním štítem voštinové konstrukce o celkové hmotnosti 500 kg zabezpečujícím, že vnitřní teplota při návratu na Zemi nepřesáhne 40 °C. Pro závěrečnou fázi přistání slouží padákový systém tvořený stabilizačním padákem, hlavním padákem o ploše 1 200 m a motory měkkého přistání na tuhé pohonné látky.\n\nPro záchranu během vzletu je loď vybavena záchranným systémem s hlavním oddělovacím motorem na tuhé pohonné látky a menším odhazovacím motorem. Na palubu návratového modulu je možno umístit jedno až tři tvarovaná křesla pro kosmonauty. V orbitálním modulu jsou umístěny spací pytle pro odpočinek členů posádky, kuchyňka s možností ohřevu jídla, hygienické zařízení (záchod), klimatizační systém a vědecké přístroje pro experimenty během letu. Orbitální modul dále má 16 menších raketových motorků pro korekce dráhy, orientaci a stabilizaci během samostatného letu. V přední části orbitálního modulu může být umístěno stykovací zařízení s průlezem; při dosavadních letech místo něj byla umístěna plošina pro instalaci měřicích přístrojů, vystavených působení kosmického prostoru. Orbitální modul se před zahájením sestupového brzdicího manévru odděluje a pokračuje v samostatném letu po oběžné dráze, během něhož se uskutečňují automaticky nebo ze země dálkově řízené experimenty a pozorování po dobu až půl roku.\n\nCelkově je loď zhotovena ze zhruba 100 tisíc součástek tvořících přibližně 600 jednotlivých přístrojů integrovaných do 13 subsystémů.\n\nLoď je vynášena na oběžnou dráhu nosnými raketami typu Čchang-čeng CZ-2F (Changzheng 2F, česky Dlouhý pochod z kosmodromu Ťiou-čchüan v provincii Kan-su.\n\nLet je řízen z řídicího střediska BACCC (Beijing Aerospace Command & Control Center), Peking (Čína).\n\nJméno Šen-čou údajně navrhl čínský ministerský předseda, který vlastnoručně štětcem namaloval příslušné znaky na první exemplář této lodi, a to ve tvaru uvedeném v záhlaví hesla, který se překládá jako \"Božská loď\" (případně jako \"Mystická loď\" nebo \"Tajuplná loď\"). Je však zajímavé, že zcela stejně (včetně intonace) se čtou znaky , které však mají význam \"Božská země\", což je básnický opis pro Čínu. Ve zprávách o letech těchto lodí v čínském tisku a v oficiálních agenturních zprávách (tisková agentura Sin-chua) se alternativně používají oba dva způsoby zápisu jména této kosmické lodi a tedy i oba významy.\n\nUskutečněné:\n\nPlánované:\n\n"}
{"id": "40178", "url": "https://cs.wikipedia.org/wiki?curid=40178", "title": "Elektrická kytara", "text": "Elektrická kytara\n\nElektrická kytara (správněji elektrofonická) je druh kytary, ve které elektromagnetické snímače převádějí chvění strun s ocelovým jádrem na elektrický proud, který je veden z kytary do zesilovače. S elektrickou kytarou se často používají nejrůznější efekty k úpravě zvuku. Výsledný zvuk významně ovlivňuje i použitý zesilovač a reproduktor. Kytary bývají nejrůznějších tvarů.\n\nS konstrukcí elektrické kytary začali experimentovat někteří nadšenci do elektroniky a výrobci strunných nástrojů ve 20. letech 20. století. U prvních kytar se pokoušeli snímat zvuk vestavěnými mikrofony nebo gramofonovými přenoskami. První skutečnou elektrickou kytaru s použitelným snímačem vyráběla od roku 1931 americká firma Rickenbacker. Její první kytara byla označena jako Frying Pan (pánev).\n\nPopularitu elektrická kytara získala v éře větších hudebních těles, kde již hlasitost akustické kytary nedostačovala. Elektrickou kytaru na počátku 40. let proslavil a pojetí kytarové hry změnil jazzový kytarista Charlie Christian.\n\nDnešní podobu s masivním tělem získala kytara ve 40. a 50. letech, kdy bylo vymyšleno hned několik modelů, z nichž k nejznámějším patří Telecaster a Stratocaster firmy Fender a Les Paul firmy Gibson.\n\nSnímače jsou v podstatě cívky, jejichž jádro tvoří zpravidla 6 magnetů. Cívka bývá uložena v plastovém krytu. Vlivem kmitajících strun se v cívce indukuje elektrické napětí. Vzniklý slabý elektrický signál je dále přenášen k zesilovači, kde se zesiluje. Mimo žádoucí signál se však také ve snímači indukuje rušivé napětí vlivem změn jiných elektromagnetických polí v okolí cívky. To se projevuje nežádoucím zvukem, tzv. brumem.\n\nPrvním typem snímačů je jednocívkový snímač (\"single coil\"), který snímá kmity struny v celém frekvenčním rozsahu, výstupní signál však obsahuje i nežádoucí brum. Tento typ snímače je oblíbený pro čisté výšky a přirozený charakter zvuku.\n\nPro omezení brumu byl vytvořen druhý typ snímačů, tzv. \"humbucker\". Snímač je tvořen dvěma stejnými cívkami na společném jádře, zapojenými proti sobě, tedy s opačnou polaritou. Magnetická pole vzdálených zdrojů, způsobující brum, přicházejí na cívky v opačné fázi a vzájemně se vyruší. Změny magnetického pole, vznikající chvěním strun v blízkosti snímače, naopak vytvářejí užitečný signál. Vzhledem k tomu, že humbuckery mají oproti single-coil větší počet cívek, jejich výstupní signál je (při stejném počtu závitů na cívku) silnější. Frekvenčně mají plný tón, hlavně ve středech a basech, výšky jsou oproti jednocívkovým snímačům omezené.\n\nExistují i další typy snímačů – například tzv. minihumbucker – humbucker ve tvaru single coil snímače, nebo quad rail, což jsou v podstatě dva minihumbuckery. Quad rail produkuje silnější a zkreslenější tón než běžné snímače.\n\nVlastnosti snímače závisejí na jeho konstrukci, kvalitě a způsobu vinutí cívky i použitých magnetických materiálech. Magnetické materiály používané pro jádra cívek snímačů jsou buď slitiny železa, hliníku, niklu a kobaltu (AlNiCo) nebo ferit.\n\nNa rozdíl od akustických či elektroakustických kytar elektrická kytara nepotřebuje korpus k rezonanci tónů. Avšak její tělo se stále vyrábí ze dřeva a jeho kvalita a druh má dopad na výsledný zvuk nástroje. Obecně mohou být kytary lepeny z několika desek různých dřev, nebo zhotoveny z masívu. Počet a druh dřev silně ovlivňuje tónové zabarvení nástroje. Kytary typu Gibson používají obvykle mahagonové dřevo v kombinaci s dalším dřevem (javor, olše, lípa, jasan), na hmatník se obvykle používá palisandr nebo dub. Zatímco kytary typu Fender jsou obvykle zhotoveny z olše, jasanu či jiných „lehčích“ dřevin. Navíc kytary typu Fender (Telecaster, Stratocaster) bývají obvykle menší a lehčího tvaru oproti masivním kytarám typu Gibson (Les Paul). Fendery mají také vyšší a ostřejší tón a jsou na nich hojně používané single coil snímače, nebo kombinace single coil – single coil – humbucker, nebo humbucker – single coil – humbucker, nebo 3× single coil. Gibson používá humbuckery, což mu dodává ještě „hutnější“ a mírně komorněji laděný zvuk a zabarvení.\n\nPotřebné chvění strun – vytvoření kvalitního elektromagnetického pole – lze dosáhnout i za použití jiných materiálů než je dřevo.\n\n\nKytara značky Fender se stala symbolem amerického rocku a rockerského „offroadu“, kdežto Gibson zůstal dlouho na poli jazzu a později i jazzrocku, ale díky své masivní konstrukci je dobře použitelný i v tvrdších stylech jako je death nebo black metal. Varianty Gibsonu, jako jsou Les Paul Studio nebo SG mají již širší použití a na tyto nástroje se hraje v mnoha stylech. Díky dvěma humbuckerům a masivní konstrukci umožňují silné zkreslení s kvalitním zvukem. Výběr kytary je otázkou vkusu a preferencí a osobních zkušeností. Například Janick Gers z Iron Maiden hraje na Fender Stratocastery, kdežto Olavi Mikkonen z Amon Amarth hraje na Gibson SG. Hru na Gibson SG se nejvíce proslavil kytarista AC/DC Angus Young a Tony Iommi z Black Sabbath.\n\nJako každý nástroj, i elektrická kytara vyžaduje důslednou péči. V první řadě je nutné zabránit mechanickým a násilným poškozením a v řadě druhé takovým jako je třeba plíseň, houba či praskání dřeva nebo koroze elektroniky a další.\n\nZákladem správné údržby nástroje je jeho čištění. Na povrch lze použít buď speciální přípravky od firem jako je Dunlop nebo Planet Waves a další nebo stačí vosk či jiný ochranný přípravek na nábytek a dřevo. Na hmatník však bude potřeba specializovaný přípravek, který by měl především chránit před mastnotou a potem.\n\nStruny by se měly měnit cca po třech měsících intenzivního hraní, při kvalitní péči vydrží kvalitní struny i déle. Po každém hraní by se měly struny vyčistit přípravkem k tomu určeným a vyleštit hadříkem. Tím zabráníme jejich korozi a snížení kvality zvuku.\n\nPři výměně strun bychom měli „holý“ hmatník důkladně vyčistit a vyleštit, odstranit veškerou špínu z pražců a z míst, kam se se strunami nedostaneme.\n\nSeřízení kytary je do jisté míry věc odborného nástrojáře, ale řadu věcí na elektrické kytaře můžeme udělat sami, pokud víme co děláme. Elektrická kytara nám umožňuje nastavit výšku snímačů na obou stranách, a tím i regulovat intenzitu zvuku. Dále při ladění, kdy je kytara sladěna v nižších polohách, ve vyšších ladit nemusí, k tomu slouží „sladění oktáv“, jenž se provádí šroubky na kobylce kytary. Šroubky jsou spojeny s tzv. kameny, přes které je struna natažena. Jejich posunem docílíme toho, aby tón zahraný na 12. pražci hmatníku zněl přesně o 1 oktávu výše než týž tón zahraný na prázdné struně, neboli délka struny od nultého pražce („ořechu“) ke 12. pražci je přesně stejná jako vzdálenost od 12. pražce ke kamenu kobylky.\n\nMůžeme také ovlivnit „prohnutí“ krku nástroje, ocelovým šroubem (výztuhou) umístěným v krku nástroje zakončenou vnitřním šestihranem (inbus) na hlavě kytary, jeho přitažením nebo povolováním můžeme ovlivnit prohnutí krku kytary, při tomto seřizování bychom si měli počínat opatrně, přílišné napětí nemusí způsobit jen drnčení strun na některých pražcích, ale v extrémním případě i popraskání krkového dřeva! Krk by měl být velmi lehce prohnutý po směru tahu strun, ovlivňuje se tím tzv. dohmat-výška strun nad pražci. Pozor, pokud jsou v krku kytary 2 táhla, může se stát při nepravidelném seřízení jejich tahu, že se celý krk zkroutí (např. kytary Rickenbacker). Seřízení krku kytary a následně doladění v oktávách (na 12. pražci) je třeba udělat zejména tehdy, přecházíme-li na jinou tloušťku strun, které mají jinou sílu tahu na tělo kytary. Rovněž se musí seřídit pružiny v tremolu, je-li jím nástroj vybaven, zejména u dvojzvratného tremola (např. Floyd Rose a podobné systémy).\n\n\n"}
{"id": "40179", "url": "https://cs.wikipedia.org/wiki?curid=40179", "title": "Nultý termodynamický zákon", "text": "Nultý termodynamický zákon\n\nNultý termodynamický zákon je termodynamický zákon, který říká, že když se teplota tělesa A rovná teplotě tělesa B a teplota tělesa B se rovná teplotě tělesa C, pak se teplota tělesa A rovná teplotě tělesa C. To má zásadní vliv na měření teploty – znamená to totiž, že lze porovnávat teploty dvou různých látek pomocí látky třetí. Třetí látkou je často rtuť či líh teploměru.\n\nStav vzájemné termodynamické rovnováhy je vlastností tranzitivní. Pokud je těleso A v rovnovážném stavu s tělesem B a těleso B je v rovnovážném stavu s tělesem C, pak těleso A je v rovnovážném stavu s tělesem C.\n\nJiné znění: Jsou-li dvě a více těles v termodynamické rovnováze s tělesem dalším, pak jsou všechna tato tělesa v rovnováze.\n\n"}
{"id": "40180", "url": "https://cs.wikipedia.org/wiki?curid=40180", "title": "Bouře", "text": "Bouře\n\nBouře může být:\n\n\n\n\n\n\n"}
{"id": "40184", "url": "https://cs.wikipedia.org/wiki?curid=40184", "title": "Sovětský revoluční kalendář", "text": "Sovětský revoluční kalendář\n\nSovětský revoluční kalendář se používal v Sovětském svazu v letech 1929 až 1940. \nKrátce po ruské revoluci dekretem zrušil Vladimir Iljič Lenin používání juliánského kalendáře a zavedl gregoriánský kalendář. Změna byla provedena vypuštěním dní od 1. do 13. února 1918 – po 31. lednu tedy následoval 14. únor.\n\n1. října 1929 byla zavedena nová verze sovětského kalendáře. V tomto kalendáři bylo 12 měsíců po 30 dnech a zbylých 5 dní byly svátky bez příslušnosti k jakémukoliv týdnu nebo měsíci. Tyto svátky byly:\n\nSedmidenní týden byl zrušen a nahrazen pětidenním týdnem (tzv. pjatidněvka) a zároveň byla zrušena neděle jako křesťanský den volna. Namísto toho byli všichni pracující rozděleni do pěti skupin – žlutá, růžová, červená, modrá a zelená. Každá skupina měla jeden z pěti dnů nového týdne volný. Cílem bylo zvýšit výkonnost průmyslu zrušením přestávky v práci během volného dne.\n\nPřestože měli pracující s použitím nového kalendáře více dní volna (jeden den z pěti místo jednoho dne ze sedmi), nesetkal se nový systém s kladnou odezvou. Rozdělení lidí do pěti skupin totiž ztížilo rodinný a sociální život. Předpokládané zvýšení efektivnosti se v praxi také neprojevilo. Ukazuje se, že i v tomto období se gregoriánský kalendář používal. Například podle výtisků sovětské Pravdy je vidět, že v roce 1930 a 1931 měl únor pouhých 28 dnů. \n\nOd 1. prosince 1931 bylo obnoveno používání standardních měsíců. Týden měl nyní šest dní (šestidněvka), takže vznikly společné volné dny – každý 6., 12., 18., 24. a 30. den v měsíci bylo volno. Místo tradičních názvů se dny v týdnu prostě číslovaly (\"první\" až \"šestý\", kdy bylo volno). 31. den zůstal mimo 6 denní cyklus a byl střídavě pracovní a volný. V praxi byla ale nedělní tradice velmi silná. Pracující často nepracovali ani v oficiální volný den ani v neděli. V roce 1940 byl obnoven starý sedmidenní týden.\n\n"}
{"id": "40185", "url": "https://cs.wikipedia.org/wiki?curid=40185", "title": "Artabanos IV.", "text": "Artabanos IV.\n\nArtabanos IV. (parthsky \"Ardaván\") byl parthský velkokrál z rodu Arsakovců panující v letech 213 – 224. Jeho otcem byl král Vologaisés V. (zemř. 207/208), starším bratrem král Vologaisés VI. (207/208 – 227/228). V literatuře je Artabanos někdy označován jako Artabanos V., protože část badatelů počítá za Artabana I. krále Arsaka II.\n\nArtabanos IV. je v pramenech podchytitelný až od let 212/213, kdy se vzbouřil proti svému bratru Vologaisovi VI. s úmyslem uchvátit moc v říši. Podrobnosti o pozadí a průběhu revolty nejsou známy, jen výsledek – kolem roku 216 kontroloval Artabanos naprostou většinu parthských držav a Vologaisovi zůstala věrná pouze část Mezopotámie s městem Ktésifóntem.\n\nZáhy po nástupu na trůn musel nový král řešit první z vážných problémů své vlády, totiž válku s Římany. Vyvolal ji císař Caracalla, který chtěl na východě získat pověst úspěšného vojevůdce a podtrhnout tak svou stylizaci do role nového Alexandra Velikého. Jako příklad mu mohly sloužit i úspěšné války s Parthy, jež v devadesátých letech vedl jeho otec Septimius Severus.\n\nKonflikt, který začal v létě roku 216 a vedl ke zpustošení krajů kolem města Arbél včetně tamního arsakovského pohřebiště, se táhl s přestávkami až roku následujícího, kdy byl Caracalla zavražděn a jeho nástupce Macrinus utrpěl od Parthů nedaleko Nisibis porážku. Následný mír dovoloval Parthům dosadit svého kandidáta na arménský trůn, jinak však hranice na Eufratu zůstala beze změn.\n\nMnohem vážnější problémy čekaly na Artabana v příštích letech doma. Nejenže se mu nepodařilo zcela vyřadit ze hry svého bratra Vologaisa, držícího část Babylonie, ale musel navíc čelit sílícímu tlaku stachrského krále Ardašíra, jenž postupně dobyl jednu z nejdůležitějších parthských provincií, Persis. Nepřátelství mezi Artabanem a Ardašírem pak posléze vedlo k bitvě na planině Óhrmazdakán, jež Artabana IV. stála život a vládu nad většinou Íránu přinesla jeho perskému protějšku. S jistou nadsázkou lze říci, že s Artabanovou smrtí roku 224 zanikla i parthská říše, třebaže Vologaisés VI. ještě nějakou dobu panoval na západě.\n\n\n"}
{"id": "40186", "url": "https://cs.wikipedia.org/wiki?curid=40186", "title": "Bernátka", "text": "Bernátka\n\nBernátka je přírodní památka ev. č. 609, lokalita Rajnochovice asi 300 m vpravo od místní komunikace vedoucí z Rajnochovic údolím Juhyně k rozcestí u hájovny Bernátka v okrese Kroměříž. Správa AOPK Zlín. Důvodem ochrany je smíšený les s hojným výskytem řeřišnice trojlisté. Přírodní památka Bernátka je součástí Ptačí oblasti Hostýnské vrchy o celkové rozloze 5176,9520 ha.\n\n"}
{"id": "40188", "url": "https://cs.wikipedia.org/wiki?curid=40188", "title": "Besednické vltavíny", "text": "Besednické vltavíny\n\nBesednické vltavíny je přírodní památka v okrese Český Krumlov v Jihočeském kraji. Nachází se na severozápadním svahu Velkého kamene, na východním okraji obce Besednice. Je součástí Přírodního parku Soběnovská vrchovina.\n\nDůvodem ochrany jsou zemědělské a lesní kultury na vltavínonosných štěrcích, bohaté naleziště vltavínů, které jsou součástí tradičně využívané krajiny. Ta to tvořena mozaikou lesa, luk, pastvin a drobných hospodářských stavení. Předpokládá se, že tato oblast představuje původní dopadovou zónu vltavínu a že na lokalitě došlo jen k jejich minimálnímu transportu po dopadu a uložení.\n\nOblast přírodní památky je volně přístupná veřejnosti a snadno dostupná automobilem.\n\nPřírodní památka Besednické vltavníny se nachází v horní části stejnojmenného údolí, kterým protéká Besednický potok. Konkrétně na severozápadním svahu 753 metrů vysokém kopci Velký kámen. Potok protéká na východním okraji obce Besednice, kousek od silnice Besednice-Trhové Sviny tvořící západní hranici chráněného území. Skrze území vede vedlejší silnice do Dobrkovské Lhotky.\n\nJako pozůstatek dřívější těžby se zde nachází dvě opuštěné pískovny, které jsou oploceny. Hojné jsou taktéž jámy po nelegální těžbě na lokalitě.\n\nNa okraji plochy chráněného území se dříve nacházela malá cihelna, která pro svou produkci využívala místní cihlářské hlíny. Během získávání hlíny bylo ale objeveno bohaté ložisko vltavínů.\n\nNa lokalitě se Vltavíny nachází v oblasti nivy a na svazích údolí Besednického potoka, konkrétně v miocenních vrstvách šedozeleného až modravého jílu (jiný zdroj charakterizuje mateční horninu jako jílovité štěrkopísky). Ten dosahuje mocnosti až 4 metrů a je tvořen jemnozrnnou složkou (kaolinit, montmorillonit) a ostrohrannými úlomky (křemen, muskovit, živec). Lokalita spadá do morfologické jednotky třeboňské pánve.\n\nPlochu přibližně jedné třetiny chráněného území pokrývá kulturní lesní porost s převahou smrku a borovice.\n\n"}
{"id": "40190", "url": "https://cs.wikipedia.org/wiki?curid=40190", "title": "Marina", "text": "Marina\n\nSlovo Marina nebo též Marína, odvozené z latinského \"mare\" („moře“), může mít různé významy:\n\n\n\n\n"}
{"id": "40193", "url": "https://cs.wikipedia.org/wiki?curid=40193", "title": "TI-59", "text": "TI-59\n\nTI-59 byla programovatelná kapesní kalkulačka, kterou uvedla na trh firma Texas Instruments v roce 1978. Zároveň s ní byl uveden na trh i model TI-58 s poloviční pamětí a bez magnetického záznamu dat, později dodávanou ve zlepšené verzi TI-58C se statickou (myšleno stále napájenou) pamětí.\n\nKalkulačka byla vybavena 1 kB RAM, přístupné standardně jako 60 datových registrů a 480 kroků programu. Předěl bylo možno podle potřeby měnit po 10 registrech/80 krocích. Informace byly v paměti ukládány výhradně v BCD kódu. Zobrazování bylo prostřednictvím 10místného displeje z červených LED. Kalkulačka byla vybavena záznamem na speciální magnetické štítky a možností připojení k jednoduché termotiskárně PC-100C. Dalším vybavením byla v kalkulačce umístěná výměnná ROM (5 kB) s pomocnými programy. Moduly existovaly pro inženýrské výpočty, námořní navigaci (bylo to ještě před érou GPS) a další obory techniky a matematiky.\n\nNa svou dobu se jednalo o výkonný model, který konkuroval dvojnásobně drahému a méně výkonnému modelu HP-67 firmy Hewlett-Packard. Obě firmy v té době byly hlavními konkurenty v oboru programovatelných kalkulaček, které předcházely éru mikropočítačů. Hewlett-Packard o rok později kontrovala výkonnějším, ale opět dražším typem HP-41C.\n\nKalkulačky TI58/59 byly vybaveny 4bitovým procesorem, pracujícím v BCD kódu. Přesnost výpočtu byla 13 míst a 2 místa exponentu. Z dnešního hlediska byly tyto stroje neuvěřitelně pomalé. Zpracovávaly zhruba 20 kroků programu za sekundu. Pro představu rychlosti je možno uvést, že jedním z nejsložitějších výpočtů bylo řešení soustavy 9 rovnic o 9 neznámých, které trvalo asi 15 minut.\n\nProgramování probíhalo ve formě záznamu stisknutých kláves. K dispozici byly kromě běžných funkcí vědecké kalkulačky i podmíněné a nepodmíněné skoky, cykly, přímá a nepřímá adresace, příkazy pro práci s tiskárnou a magnetickými štítky, speciální klávesy určené pro spouštění podprogramů, příkazy volání programů z přídavných modulů a další. Pro větší přehlednost se ke kalkulačce dodávala fólie s číselnými kódy tlačítek, které se na displeji zobrazovaly při zadávání, editování nebo prohlížení programu.\n\n\n"}
{"id": "40218", "url": "https://cs.wikipedia.org/wiki?curid=40218", "title": "Čarodějky (Zeměplocha)", "text": "Čarodějky (Zeměplocha)\n\nČarodějky jsou postavy z humoristické série fantasy knih Terryho Pratchetta o Zeměploše.\n\nČarodějek na Zeměploše je několik, ale těch, které knihy významně popisují, je pět. Nejznámější byla Černá Alyssa, známá svou náklonností ke kočkám, romantice, efektům a sladkému mlsu. Avšak špatně to s ní dopadlo, když ji dvě malé děti upekly ve vlastní peci.\n\nV horách Beraní hlavy, v malinkém království Lancre žije Bábi a další čarodějky. Bábi Esmeralda Zlopočasná je vynikající jak svou schopností vtělení se do jiného těla (zapůjčení), tak i znalostí hlavologie, díky níž je v horách Beraní hlavy obávaná.\n\nDalší čarodějkou je stařenka Gyta Oggová, nejmilovanější tyran příbuzných v dějinách lidstva. Vládne klanu patnácti dětí a příliš mnoha vnoučat a pravnoučat. Její bezzubé dásně a obrovský kocour Silver jsou mnohem děsivější než Stařenka sama, ale to se neříká.\n\nDalší čarodějkou je Magráta Česneková, zastánkyně okultních šperků a sabatů za úplňku. V knize \"Soudné sestry\" se zamiluje do královského šaška, později samotného krále Lancre. V knize \"Dámy a pánové\" se za něj za dramatických okolností provdá a časem mu porodí holčičku jménem Esmeralda Lancreská (\"Carpe Jugulum\").\n\nV knihách \"Dámy a pánové\" a \"Maškaráda\" se objeví další adeptka magie, která toto skvělé řemeslo nejprve odmítá. Anežka (Agnes) Nulíčková je tělnaté děvče s ohromujícím hlasem (co do rozsahu i polohy) a spousty kilogramů nadváhy. Má v sobě druhou osobnost jménem Perdita X. V knize \"Carpe Jugulum\" si začne s upírem.\n\nZ mladých čarodějek stojí za pozornost ještě Tonička Bolavá z Křídy, se kterou se setkáváme v knihách \"Svobodnej národ\", \"Klobouk s oblohou\", \"Zimoděj\", \"Obléknu si půlnoc\" a \"Pastýřská koruna\". Zná se velmi dobře s malými, ale bojovnými Nac Mac Fígly, a i když ještě není dospělá, dokázala už takové věci (třeba se postavit královně elfů s pánví v ruce nebo vyhrát nad nesmrtelným Zlojrojem a sprovodit ho ze světa), že si získala uznání a dokonce jakousi formu náklonnosti Bábi Zlopočasné.\n\nV knihách se vyskytují i další čarodějky, například s Desideráta Dutá, Paní Gogolová, Líza Zlopočasná, babička Stěhovalová, Bystromila Klíšťová, Kmota Vařbujónová, Jasněnka Natřesfaldová a Leticie Našeptávalová.\n\nDále se čarodějky vyskytují v části série o Toničce Bolavé (Nac Mac Fíglové)\n\n"}
{"id": "40231", "url": "https://cs.wikipedia.org/wiki?curid=40231", "title": "Kryštof", "text": "Kryštof\n\nKryštof (také Krištof) je mužské jméno, pocházející z řeckého \"Χριστόφορος\" (Christoforos), což je složenina slov \"Christos\", 'olejem pomazaný' a \"ferein\", 'nosit'. Jméno bylo v oblibě u prvních křesťanů, neboť vyjadřovalo symbolicky, že 'nosí Krista v srdci'.\n\nSvatý Kryštof je mj. považován za ochránce poutníků, v moderní době přeneseně automobilistů. Podle katolického kalendáře slaví jmeniny 25. července.\n\nNásledující tabulka uvádí četnost jména v ČR a pořadí mezi mužskými jmény ve srovnání dvou roků, pro které jsou dostupné údaje MV ČR – lze z ní tedy vysledovat trend v užívání tohoto jména:\n\nZměna procentního zastoupení tohoto jména mezi žijícími muži v ČR (tj. procentní změna se započítáním celkového úbytku mužů v ČR za sledované tři roky 1999–2002) je +25,5%, což svědčí o značném nárůstu obliby tohoto jména.\n\n\n\n\n"}
{"id": "40232", "url": "https://cs.wikipedia.org/wiki?curid=40232", "title": "Filip", "text": "Filip\n\nFilip je mužské jméno, které pochází z řeckého Philippos (Φίλιππος), což znamená „milovník koní“. Ve starověkém Řecku si koně mohli dovolit jen bohatí lidé, kteří měli dostatek prostředků na jeho uživení, proto je jméno spojováno právě s láskou k něčemu vznešenému. Co do symbolického významu, jméno symbolizuje krásu, bohatství a ušlechtilost, což je také spojováno s aristokracií, tedy vrstvou, která nejčastěji vlastnila koně. Ženská podoba tohoto jména je Filipa.\n\nNásledující tabulka uvádí četnost jména v ČR a pořadí mezi mužskými jmény ve srovnání dvou roků, pro které jsou dostupné údaje MV ČR – lze z ní tedy vysledovat trend v užívání tohoto jména:\n\nZměna procentního zastoupení tohoto jména mezi žijícími muži v ČR (tj. procentní změna se započítáním celkového úbytku mužů v ČR za sledované tři roky 1999–2002) je +12,0 %, což svědčí o poměrně značném nárůstu obliby tohoto jména.\n\nNásledující přehled vývoje oblíbenosti křestního jména Filip je sestaven podle údajů ČSÚ, vždy v lednu daného roku.\n\nFilípek, Fíla, Fífa, Filda, Filoun, Filďa, Filis, Fík, Fido, Fifů, Fíloušek, Fílouš, Fiďa\n\n\n\n\nPůvod dat:\n\n\nViz článek Filip (příjmení)\n\n\n\"Belgie\"\n\n\"Byzanc\"\n\n\"Francie\"\n\n\"Makedonie\"\n\n\"Starověký Řím\"\n\n\"Svatá říše římská\"\n\n\"Sýrie – Judské království\"\n\n\"Španělsko\"\n\n\"Švédsko\"\n\n\n\"Ženská podoba jména\"\n\n\"Umělci\"\n\n\"Sportovci\"\n\n\"Ostatní\"\n\n\"Historické osobnosti\"\n\n\"Současné osobnosti\"\n\n\n\n"}
{"id": "40236", "url": "https://cs.wikipedia.org/wiki?curid=40236", "title": "Ján Vojtaššák", "text": "Ján Vojtaššák\n\nJán Vojtaššák (14. listopadu 1877, Zákamenné – 4. srpna 1965, Říčany) byl římskokatolický biskup spišský (1921–1965).\n\nJán Vojtaššák pocházel z Oravy, z početné rolnické rodiny. Měl deset sourozenců. Studoval na gymnáziu v Trstenej a Ružomberku a od roku 1895 teologii v semináři při Spišské Kapitule. Na kněze byl vysvěcený 23. ledna 1901. Jako kněz působil na vícero místech, posléze se stal kapitulním vikářem a rektorem semináře.\n\nJán Vojtaššák byl jedním z třech slovenských biskupů, kteří byli jmenovaní roku 1920 v nové Československé republice v rámci nahrazení biskupů maďarské národnosti, kteří byli československou vládou vypovězeni ze země. 13. února 1921 jej pak slavnostně vysvětil papežský nuncius Clemente Micara. Ján Vojtaššák byl politicky aktivní, podporoval Andreje Hlinku a jeho snahy o slovenskou autonomii. Po vzniku Slovenského státu roku 1939 byl místopředsedou Štátnej rady.\n\nAsi nejkontroverznější otázkou působení Vojtaššáka jako biskupa a člena Štátnej rady je jeho postoj k deportacím Židů do rukou Třetí říše. Zde ovšem dochází k ostrým rozporům i v primárních zdrojích. Vojtaššák je obviňován z antisemitismu, vypjatého nacionalismu a pasivního přihlížení deportacím. Vatikánský chargé d’affaires Burzio jej tak opakovaně popisoval ve svých zprávách.\n\nVe zprávě napsal z 31. března 1942: \"Msgre. Vojtaššák namísto toho, aby se postavil proti nehumánnímu plánu, zaujal úplně pasívní postoj, omezujíc se na nepodstatné námitky. Potom, v rozhovoru s jiným biskupem, naznačil, že podle jeho mínění by bylo lepší, kdyby se církevní představitelé nemíchali do této otázky, aby nekladli překážky vládě a prezidentovi republiky, že Židé jsou nejhoršími nepřáteli Slovenska, že i tak se budou věci vyvíjet svým směrem… Je těžké dozvědět se pravdu o tom, co se dělo a mluvilo na zasedání vlády; vím však, že Msgr. Vojtaššák má pověst velkého šovinisty.\" \n\nBurziův pohled je však zpochybňován. Zejména právě zmíněná zpráva, k Vojtaššákovi asi nejpříkřejší, je zpochybňována s tím, že Burzio byl uveden v omyl (sám ostatně přiznává, že \"je těžké dozvědět se pravdu o tom, co se dělo a mluvilo na zasedání vlády\"). Např. Václav Vaško upozorňuje na fakt, že Ján Balko, který citovanou schůzi vyvolal právě kvůli otázce Židů, a byl na ní přítomen, opakovaně potvrdil, že Vojtaššák měl zásluhu jednak na tom, že se schůze vůbec konala, a že se na ní důsledně postavil proti deportacím.\n\nBurzio ovšem měl s Vojtaššákem i osobnější zkušenosti, dostal se s ním do ostrého sporu ohledně vyhnání polských kněží z Vojtaššákovy diecéze. Jeho názor v této věci, o které měl rozhodně lepší přehled, než o jednání státní rady, byl jednoznačný - biskup podle něj postupoval na základě vypjatého nacionalistického přesvědčení a jednoznačně nespravedlivě.\n\nVojtaššák je obviňován též z podílu na arizaci židovského majetku, nicméně toto obvinění bylo po válce odmítnuto ze strany Ministerstva vnitra, které doložilo, že v daném případě se jednalo pouze o to, že biskup vydražil ve veřejné dražbě Baldovské koupele, které sice patřily židovskému majiteli, ovšem důvodem dražby nebyla arizace, ale dluh ve výši 400 000 korun.\n\nKritici napadající Vojtaššáka za antisemitismus často zamlčují jeho kroky činěné ve prospěch Židů. Vojtaššák je podepsaný pod dvěma pastýřskými listy, které odsoudily protižidovská opatření, ve Státní radě hlasoval proti Židovskému kodexu a když se mu dostal do rukou dopis Rudolfa Vrby, který uprchl z Osvětimi a informoval o tom, co se tam děje, předal jej ministru Machovi s vlastnoruční poznámkou, že \"„Bude-li Slovensko pokračovat v deportaci Židů do okupovaného Polska, stane se spolupachatelem vražd“\". Tato jeho intervence vedla v danou chvíli k zastavení deportací.\n\nBěhem postupného osvobozování Československa se velice rychle dostal do konfliktu s československými orgány, které na Slovensku ovládli komunisté, kteří využili situace k omezování církevních struktur či jejich úplné likvidaci. Ján Vojtaššák se stavěl proti uzavírání církevních škol a brzy byl komunistickými předáky označen za jednoho z nejnebezpečnějších odpůrců. Již před únorem 1948 byl dvakrát zatčen a bez obvinění vězněn (květen-září 1945 a krátce v roce 1947), nepodařilo se ale najít nic, zač by mohl být souzen. Československá vláda požádala Svatý stolec o Vojtaššákovo odvolání, ten však odmítl s tím, že pro to není žádný důvod. Po únorovém převratu byl Vojtaššák nejprve internován ve své rezidenci (3. červen 1950) a posléze uvězněn (16. listopad téhož roku). 15. ledna 1951 byl souzen ve vykonstruovaném procesu spolu s biskupy Buzalkou a Gojdičem. Za „úklady proti republice, vyzvědačství, velezradu a vojenskou zradu“ byl odsouzen ke 24 letům těžkého žaláře a dalším trestům (rozsudek v plném rozsahu zrušen v roce 1990). Byl vězněn ve Valdicích, Leopoldově a Ilavě. Pro nemoc mu byl trest přerušen (1956–1958), v říjnu 1963 pak mu byl zbytek trestu prominut. Krátce pobýval v Oravské Lesné, načež byl ze Slovenska vykázán. Zbytek života musel strávit v charitním domově v Senohrabech u Prahy.\n\nPo Jánu Vojtaššákovi je pojmenovaný Kněžský seminář biskupa Jána Vojtaššáka ve Spišské Kapitule – Spišském Podhradí, na kterém on sám studoval.\n\nV roku 1996 byl zahájen beatifikační proces Jána Vojtaššáka, k němuž přímo vyzval papež Jan Pavel II. při své návštěvě na Slovensku v roce 1995. Ján Chryzostom Korec se v homílii na bohoslužbách při příležitosti 35. výročí smrti biskupa Vojtaššáka v Zákamenném vyslovil pro jeho blahořečení a nazval ho „mučedníkem”. I mnoho slovenských věřících považuje biskupa Jána Vojtaššáka za osobu, která žila a zemřela v pověsti svatosti a jeho hrob je navštěvován četnými poutníky. Kritici Vojtaššáka upozorňují, že překážkou blahořečení může být jeho politická angažovanost za existence Slovenského státu.\n\n\n\n"}
{"id": "40237", "url": "https://cs.wikipedia.org/wiki?curid=40237", "title": "Ilham Alijev", "text": "Ilham Alijev\n\nIlham Alijev, ázerbájdžánsky İlham Heydər oğlu Əliyev, rusky \"Ильхам Гейдарович Алиев\" (\"Ilcham Gejdarovič Alijev\"), (* 24. prosince 1961 v Baku) je ázerbájdžánský politik, prezident Ázerbájdžánu od 31. října 2003.\n\nIlham Alijev vystudoval dějiny a mezinárodní vztahy v Moskvě, poté v letech 1985 až 1990 tamtéž přednášel. V letech 1991 až 1994 se věnoval podnikání. Jeho otec Hejdar Alijev, který byl dlouholetým prvním tajemníkem Komunistické strany Ázerbájdžánu a od roku 1993 prezidentem země, mu zařídil řadu funkcí. Ilham Alijev byl postupem času jmenován viceprezidentem státní ropné společnosti, předsedou ázerbájdžánského olympijského výboru a zvolen poslancem. Nedlouho před prezidentskými volbami ho 4. srpna 2003 těžce churavějící Hejdar Alijev jmenoval předsedou vlády.\n\nVe volbách 15. října 2003 byl Ilham Alijev zvolen prezidentem Ázerbájdžánské republiky ziskem 77,97 % hlasů (demokratičnost voleb byla zpochybňována jak opozicí, tak zahraničím tiskem).\n\nPrezidentské volby 15. října 2008 vyhrál podle oficiálních výsledků s 89 % všech hlasů při účasti 77 % voličů. Ale šest hlavních opozičních stran bojkotovalo volby, které podle nich byly zmanipulované a nedemokratické. Také zpráva OBSE kritizovala ázerbájdžánskou vládu za mnohá porušování volebních praktik, např. opozice měla zakázáno pořádat předvolební shromáždění.\n\nPotřetí byl zvolen v prezidentských volbách konaných 9. října 2013, když získal 85 % hlasů. Pozorovatelská mise OBSE označila tyto volby za nedemokratické.\n\nNa základě referenda ze září 2016 bylo prodlouženo funkční období prezidenta z pěti na sedm let a současně vznikla funkce viceprezidenta Ázerbájdžánu, kterým byla v únoru 2017 jmenována manželka prezidenta Mehriban Alijeva.\n\nJeho ženou je Mehriban Alijeva, mají 3 děti: Lejlu, Arzu a Hejdara. Má starší sestru Sevil Alijevu.\n\n"}
{"id": "40245", "url": "https://cs.wikipedia.org/wiki?curid=40245", "title": "Michal Buzalka", "text": "Michal Buzalka\n\nMichal Buzalka (18. září 1885, Svätý Anton – 7. prosince 1961, Tábor) byl slovenský římskokatolický kněz a teolog, pomocný biskup trnavské apoštolské administratury.\n\nNa kněze byl vysvěcen ve Vídni 14. července 1908. V roce 1936 se po zřízení bohoslovecké fakulty Univerzity Komenského v Bratislavě stal prvním rektorem jejího kněžského semináře. 15. května 1938 byl v Římě vysvěcený na biskupa jako titulární biskup konenský a přidělen jako pomocný biskup do trnavské apoštolské administratury. Byl též vojenským vikářem.\n\nZa své biskupské heslo si zvolil slova: \"Skrze kříž ke světlu\".\n\nV rámci represálií KSČ vůči katolické církvi na Slovensku byl 12. července 1950 uvězněn. Po krutém fyzickém a psychickém mučení byl odsouzen ve vykonstruovaném procesu k doživotnímu vězení a dalším trestům (12. leden 1951, spolu s ním byli odsouzeni i biskupové Ján Vojtaššák a Pavol Gojdič a další duchovní). \n\nV letech 1951–1956 byl vězněn ve Valdicích, Leopoldově, Praze-Ruzyni, Žilině, Ilavě a v Praze-Pankráci. Pro velmi špatný zdravotní stav, zapřičiněný krutým vězněním a mučením mu byl v roce 1956 přerušen výkon trestu. Následně byl internován v Domově důchodců v Děčíně a v Charitním domově v Táboře, kde 7. prosince 1961 zemřel. Pohřben je ve svém rodišti ve Svätém Antoně.\n\nV roce 2002 začal proces jeho blahořečení.\n\n\n"}
{"id": "40252", "url": "https://cs.wikipedia.org/wiki?curid=40252", "title": "Milada Emmerová", "text": "Milada Emmerová\n\nMilada Emmerová (* 4. listopadu 1944 Plzeň) je česká lékařka a politička ČSSD, v letech 2012 až 2018 senátorka za obvod č. 8 – Rokycany.\n\nMezi roky 1996–2004 a opět 2010–2012 působila jako poslankyně Poslanecké sněmovny, v letech 2004 až 2005 byla ministryní zdravotnictví ČR a od listopadu 2008 do září 2010 hejtmankou Plzeňského kraje.\n\nV roce 1967 vystudovala všeobecné lékařství na Lékařské fakultě Univerzity Karlovy v Plzni a od promoce pracovala na I. interní klinice Fakultní nemocnice v Plzni, postupně jako sekundární lékařka, odborná asistentka a vedoucí lékařka metabolické jednotky intenzívní péče a léčebné barokomory (od roku 1978). V roce 1972 složila první atestaci z vnitřního lékařství, v roce 1976 složila druhou atestaci z vnitřního lékařství. V roce 1989 obhájila kandidátskou disertační práci na téma \"Intenzivní péče o otravy oxidem uhelnatým\". V roce 2005 složila atestaci z hyperbarické a letecké medicíny. V roce 1993 se habilitovala prací na téma \"Elektrokardiogram u akutní intoxikace oxidem uhelnatým\" a do roku 2008 pracovala jako docentka vnitřního lékařství na téže klinice, poté na II.interní klinice FN Plzeň. Od roku 2000 je členkou New York Academy of Sciences.\n\nMilada Emmerová je rozvedená (Ing. Jiří Emmer, 1966–1982), má dvě děti: MUDr. Jiří Emmer (* 1967) a Mgr. Helena Emmerová (* 1979).\n\nPřed sametovou revolucí byla členkou KSČ v letech 1967–1989. Působila jako předsedkyně závodní organizace KSČ ve FN Plzeň. Od roku 1994 je členkou ČSSD.\n\nVe volbách v roce 1996 byla zvolena do poslanecké sněmovny za ČSSD (volební obvod Západočeský kraj). Mandát ve sněmovně obhájila ve volbách v roce 1998 a volbách v roce 2002. V letech 1996–2002 byla místopředsedkyní sněmovního výboru pro sociální politiku a zdravotnictví a v období let 2002–2004 jako jeho předsedkyně. V letech 2000–2002 působila jako místopředsedkyně poslaneckého klubu ČSSD. V září 2004 se spolu s některými dalšími ministry Grossovy vlády vzdala poslaneckého křesla.\n\nV srpnu 2004 se totiž stala ve vládě Stanislava Grosse ministryní zdravotnictví, po jeho rezignaci zasedla i ve vládě Jiřího Paroubka. Připravila koncepci zdravotnictví a reformu financování zdravotní péče, která mimo jiné odmítala růst spoluúčasti pacientů. Také odmítala převod krajských nemocnic na obchodní společnosti. Po protestech soukromých praktických lékařů na zpožďování plateb od pojišťoven ji premiér Paroubek 12. října 2005 odvolal. 19. července 2006 ji vláda schválila jako členku dozorčí rady Všeobecné zdravotní pojišťovny (VZP).\n\nNeúspěšně kandidovala v senátních volbách v listopadu 2004 ve volebním obvodě Plzeň-jih (v 1. kole získal těsnou nadpoloviční většinu kandidát ODS Jiří Šneberger; Emmerová byla s 16,8 % druhá těsně před kandidátkou KSČM). Pracovala pak ve Fakultní nemocnici Plzeň na plný úvazek a na Lékařské fakultě UK v Plzni.\n\nV krajských volbách v říjnu 2008 kandidovala na hejtmanku Plzeňského kraje za ČSSD, která volby vyhrála s 36,37% (65 066 hlasů). Stala se historicky první ženou ve funkci krajské hejtmanky.\nNa funkci hejtmanky rezignovala 9. září 2010. Po volbách v roce 2010 se totiž vrátila do sněmovny, přičemž získala velký počet preferenčních hlasů. V letech 2010–2012 byla místopředsedkyní sněmovního výboru pro sociální politiku.\n\nV květnu 2012 oznámila svůj zájem kandidovat v krajských volbách v Plzeňském kraji z pozice volebního lídra Strany práv občanů – zemanovci (SPOZ). Počátkem června se politické grémium ČSSD jednomyslně postavilo proti tomu, aby Emmerová za SPOZ kandidovala. Ta se rozhodla zůstat v sociální demokracii a nekandidovat v krajských volbách za SPOZ.\n\nV senátních volbách na podzim 2012 byla za ČSSD zvolena senátorkou za senátní obvod č. 8 – Rokycany, severní Plzeňsko a část Berounska, musela se vzdát poslaneckého mandátu. Na podzim 2014 byla přistižena při jízdě bez platné jízdenky v plzeňské MHD. Ve volbách do Senátu PČR v roce 2018 obhajovala za ČSSD svůj mandát senátorky v obvodu č. 8 – Rokycany. Se ziskem 15,79 % hlasů skončila v prvním kole voleb na 2. místě a ve druhém kole se utkala s občanským demokratem Pavlem Karpíškem. Prohrála však poměrem hlasů 31,61 % : 68,38 % a mandát senátorky tak neobhájila.\n\n"}
{"id": "40255", "url": "https://cs.wikipedia.org/wiki?curid=40255", "title": "Seznam ministrů zdravotnictví České republiky", "text": "Seznam ministrů zdravotnictví České republiky\n\nSeznam ministrů zdravotnictví České republiky představuje chronologický přehled osob, členů vlády České republiky, působících v tomto úřadu:\n\n"}
{"id": "40256", "url": "https://cs.wikipedia.org/wiki?curid=40256", "title": "Rott", "text": "Rott\n\nRott je jméno používané po staletí německy mluvícími společenstvími jihoněmecké kulturní oblasti – Alsasko, Bádensko-Württembersko, také Porýní (Severní Porýní-Vestfálsko), Bavorsko, České země, Rakousko (Vorarlbersko, Tyrolsko, Salcbursko, Horní částečně i Dolní Rakousko).\n\n\n\n\n\nobce:\nčásti měst, obcí:\n\n\n"}
{"id": "40258", "url": "https://cs.wikipedia.org/wiki?curid=40258", "title": "Krabí mlhovina", "text": "Krabí mlhovina\n\nKrabí mlhovina (M1, NGC 1952 či Taurus A) je emisní mlhovina, která se nachází v souhvězdí Býka. Poprvé ji pozoroval John Bevis v roce 1731. Je pozůstatkem supernovy SN 1054, kterou v roce 1054 pozorovali čínští a arabští astronomové. Vydává rentgenové a gama záření o energii vyšší než 30 keV a v tomto oboru je největším dlouhodobým zdrojem energie na obloze. Je vzdálená přes 6500 světelných let (2 kpc) od Země, měří 11 světelných let (3,4 pc) v průměru a zvětšuje se rychlostí asi 1500 kilometrů za sekundu. V centru mlhoviny se nachází Krabí pulsar, rotující neutronová hvězda s průměrem 28-30 km, která vydává pulzy záření ve frekvenci od záření gama po radiové vlny 30,2krát za sekundu. Je to nejsilnější známý přirozený elektronový urychlovač v Mléčné dráze.\n\nKrabí mlhovina byla prvním astronomickým objektem, který byl rozpoznán jako pozůstatek supernovy. Je zdrojem radiace, jež slouží ke studiu vesmírných objektů, které mlhovinu zakrývají. V padesátých a šedesátých letech 20. století byla zmapována sluneční koróna pozorováním radiových vln Krabí mlhoviny, které jí procházely. V roce 2003 pak byla pomocí rentgenového záření pocházejícího z Krabí mlhoviny změřena hustota atmosféry Saturnova měsíce Titanu, který proud tohoto záření blokoval.\n\nVznikla ze supernovy SN 1054, kterou pozorovali čínští a arabští astronomové v roce 1054. Samotná mlhovina byla poprvé pozorována roku 1731 Johnem Bevisem. Nezávisle na tom ji roku 1758 znovuobjevil Charles Messier, který ji pozoroval jako jasnou kometu. Umístil ji na první místo ve svém katalogu. William Parsons ji pozoroval ve čtyřicátých letech 19. století na hradu Birr a pojmenoval ji jako Krabí mlhovinu proto, že mu náčrtek, který namaloval, připomínal kraba.\nNa začátku 20. století se pomocí analýzy obrázekgrafií pořízených v rozmezí několika let zjistilo, že se Krabí mlhovina zvětšuje. Sledování expanze pozpátku odhalilo, že na Zemi musela být vidět již před 900 lety. Historické záznamy ukázaly, že novou hvězdu, která byla vidět i přes den, zaznamenali ve stejné poloze na obloze čínští i arabští astronomové v roce 1054. Vzhledem ke své obrovské vzdálenosti musela být denní hvězda, kterou astronomové pozorovali, jedině velkou supernovou, explodující hvězdou, která vyčerpala své zásoby energie z termonukleární fúze a zhroutila se do sebe.\n\nAnalýza historických záznamů objevila, že supernova, z které vznikla Krabí mlhovina, se objevila v dubnu nebo na začátku května a v červenci dosáhla jasnosti mezi -7 až -4,5 hvězdné velikosti (takže byla po Měsíci nejjasnějším objektem na obloze). Po dobu dvou let od prvního pozorování ji šlo vidět pouhým okem. Díky záznamům z pozorování v roce 1054 se stala prvním astronomickým objektem, který je spojen s výbuchem supernovy.\n\nV barevném spektru se Krabí mlhovina jeví jako oválné těleso plné vláken a je asi 6 úhlových minut dlouhá a 4 minuty široká (pro srovnání – úplněk má šířku 30 minut). Uprostřed ní se nachází velká modrá oblast. Předpokládá se, že mlhovina má ve třech rozměrech tvar protáhlého sferoidu. Vlákna jsou pozůstatky atmosféry předchozí hvězdy a skládají se většinou z ionizovaného helia a vodíku, ale i uhlíku, kyslíku, dusíku, železa, neonu a síry. Teplota těchto vláken se pohybuje většinou mezi 11 000 a 18 000 K a jejich hustota dosahuje 1300 částic/cm³.\n\nV roce 1953 Josif Šklovskij přišel s teorií, že modrá oblast vzniká převážně synchrotronovým zářením, což je záření způsobené zakřivením dráhy elektronů, které se pohybují až polovinou rychlosti světla. O tři roky později tuto teorii ověřila pozorování. V šedesátých letech se zjistilo, že zakřivení drah elektronů způsobuje magnetické pole vytvářené neutronovou hvězdou ve středu mlhoviny.\n\nI když se Krabí mlhovině dostává velkého zájmu mezi astronomy, její vzdálenost od Země zatím není z důvodu nejasností ve správné metodě měření přesně určena. Snímky pořízené v rozmezí několika let ukázaly pomalé zvětšování mlhoviny a porovnáním tohoto úhlového zvětšení s jeho spektroskopicky určenou rychlostí růstu mohla být odhadnuta jeho vzdálenost. V roce 1973 analýza několika metod používaných k vypočítání vzdálenosti došla k závěru, že vzdálenost mlhoviny od Země je asi 6300 ly. V roce 2008 byla vzdálenost odhadnuta na 2,0 ± 0,5 kpc (6.5 ± 1.6 kly). V současné době se Krabí mlhovina zvětšuje rychlostí 1500 km/s a její nejdelší průměr je zhruba 13 ± 3 světelných let.\n\nPozorováním expanze mlhoviny pozpátku se zjistilo, že vznikla několik desítek let po roku 1054 a že rychlost expanze se od té doby zvětšila. Předpokládá se, že toto zrychlení má na svědomí energie z pulzaru, který zesiluje magnetické pole, které tlačí vlákna mlhoviny směrem od sebe.\n\nOdhady hmotnosti mlhoviny jsou důležité pro určení hmotnosti předchozí supernovy. Hmotnost vláken mlhoviny (která se skládají z ionizovaných a neutrálních plynů, a to hlavně helia) je odhadnutá na 4,6 ± 1.8 M.\n\nJednou z mnoha částí Krabí mlhoviny je torus bohatý na helium, který je možné spatřit jako východozápadní pruh procházející přes oblast pulzaru. Skládá se asi z 95 % z helia a zatím se nepodařilo poskytnout vhodné vysvětlení jeho struktury.\n\nVe středu Krabí mlhoviny jsou dvě nejasné hvězdy, z nichž jedna má na svědomí existenci mlhoviny. To objevil v roce 1942 Rudolphem Minkowskim, který si všiml, že má velmi neobvyklé barevné spektrum. V roce 1949 se zjistilo, že oblast okolo hvězdy je silným zdrojem rádiového záření, v roce 1963 pak to, že je zdrojem i silného rentgenového záření, a v roce 1967 byla prohlášena za jeden z nejzářivějších objektů na obloze v oblasti gama záření. Poté se v roce 1968 zjistilo, že hvězda záření vydává v rychlých pulzech, a stala se tak jedním z prvních objevených pulsarů.\n\nPulsary jsou zdroje silného elektromagnetického záření, které vydávají v krátkých a pravidelných pulzech několikrát za sekundu. Při svém objevení v roce 1967 byly velkou záhadou, tým, který objevil první pulsar, dokonce uvažoval, že by to mohl být signál od vyspělé civilizace. Objev pulsaru uprostřed Krabí mlhoviny byl ale silným důkazem, že vznikají výbuchem supernovy. Dnes je vědci chápou jako rychle se otáčející neutronové hvězdy, jejichž silné magnetické pole soustřeďuje jejich záření do úzkých paprsků.\n\nKrabí pulsar měří nejspíše 28–30 km v průměru a vydává pulzy záření každých 33 milisekund. Vlnová délka záření je v rozmezí od rádiových vln po rentgenové záření. Jako u všech izolovaných pulzarů se perioda jeho rotace postupně zmenšuje. Občas se tato perioda prudce změní, což je nejspíše způsobeno náhlými změnami uvnitř neutronové hvězdy. Energie vyloučená zpomalením pulsaru je obrovská a pohání vyzařování synchrotronní radiace Krabí mlhovinou, jejíž celkový zářivý výkon je asi 75 000krát větší než zářivý výkon Slunce.\n\nExtrémní výkon pulzaru vytváří neobvykle dynamickou oblast ve středu Krabí mlhoviny. Většina astronomických těles se vyvíjí tak pomalu, že změny jsou vidět jen v rozmezí několika let, změny vnitřní části této mlhoviny jsou vidět každých několik dní.\n\nSupernova může vzniknout ze dvou typů hvězd: bílého trpaslíka nebo obrovské hvězdy. V supernově typu Ia bílý trpaslík shromažďuje hmotu z okolí, až nakonec dosáhne Chandrasekharovy meze a exploduje; v typu Ib a Ic a typu II původní velké hvězdě dojde palivo, takže nemůže provádět termonukleární fúzi, zhroutí se do sebe a dosáhne tak obrovské teploty, že exploduje. Přítomnost pulsaru v Krabí mlhovině znamená, že vznikla ze supernovy typu Ib, Ic nebo II, protože typ Ia pulsary nevytváří.\n\nTeoretické modely explozí supernov naznačují, že hvězda, z které nakonec vznikla Krabí mlhovina, musela mít hmotnost mezi 9 a 11 M. Hvězdy s hmotností menší než 8 M jsou nejspíše moc malé na to, aby daly vznik supernově, a místo toho vytvoří planetární mlhovinu. Naopak z hvězdy o hmotnosti větší než 12 M by vznikla mlhovina s jiným chemickým složením, než má Krabí mlhovina.\n\nVýznamný problém ve zkoumání Krabí mlhoviny je ten, že součet hmotnosti mlhoviny a pulsaru je mnohem menší než předpovídaná hmotnost původní hvězdy. Otázka, kam se poděla zbylá hmota, zatím není vyřešená. Hmotnost mlhoviny se odhaduje měřením vydaného světla a spočtením k tomu potřebné hmotnosti pomocí naměřené teploty a hustoty mlhoviny. Odhady jsou v rozmezí 1–5 sluneční hmotnosti a všeobecně se uznává hmotnost 2–3 M. Hmotnost neutronové hvězdy se odhaduje na něco mezi 1,4 a 2 M.\n\nPřevládající teorie pro vysvětlení chybějící hmotnosti je ta, že podstatnou část hmotnosti původní hvězdy odnesl hvězdný vítr před výbuchem supernovy. To by ale vytvořilo okolo mlhoviny „obal“, jehož existenci se zatím pomocí pozorování prokázat nepodařilo.\nKrabí mlhovina se nachází zhruba 1½° mimo rovinu ekliptiky. To znamená, že Měsíc – a občas nějaká planeta – přechází před mlhovinou nebo ji zakrývá. Slunce před ní nepřechází, ale její koróna ano. Tyto přechody a zákryty se využívají k analýze mlhoviny i těles, které před ní přecházejí, pozorováním změny záření vydávaném mlhovinou.\n\nK mapování rentgenového záření Krabí mlhoviny se používají přechody Měsíce. Před spuštěním rentgenových dalekohledů, jako je rentgenová observatoř Chandra, měla rentgenová pozorování velmi malé úhlové rozlišení, ale když před mlhovinou přechází Měsíc, je její pozice známá velmi přesně, a tak se změny v záření mlhoviny dají použít k mapování rentgenového záření. Při prvním pozorování rentgenového záření Krabí mlhoviny se k určení přesné polohy jeho zdroje využil zákryt Měsícem.\n\nSluneční koróna projde před Krabí mlhovinou každý červen. Rozdíly v rádiovém záření mlhoviny při této události se používají k určení hustoty a struktury koróny. První pozorování prokázala, že koróna sahá do mnohem větší dálky, než se předtím myslelo. Pozdější pozorování objevila v koróně místa s výrazně odlišnými hustotami.\n\nVýjimečně před Krabí mlhovinou přejde Saturn. V roce 2003 se tak stalo poprvé od posledního přechodu v roce 1296, k dalšímu dojde až v roce 2267. Vědci použili rentgenovou observatoř Chandra k pozorování Saturnova měsíce Titanu, když přecházel před mlhovinou. Objevili, že „stín“ Titanova rentgenového záření je větší, než jeho pevný povrch, a to v důsledku pohlcování rentgenového záření jeho atmosférou. Tato pozorování ukázala, že výška Titanovy atmosféry je 880 km. Přechod samotného Titanu nebylo možné pozorovat, protože Chandra zrovna prolétávala Van Allenovými pásy.\n\n\n"}
{"id": "40262", "url": "https://cs.wikipedia.org/wiki?curid=40262", "title": "Galaxie v Andromedě", "text": "Galaxie v Andromedě\n\nGalaxie v Andromedě je spirální galaxie vzdálená přibližně 2,5 milionů světelných let (2,4×10 km) od Země v souhvězdí Andromedy. Je také známá pod označením Messier 31, M31 a NGC 224, ve starší astronomické literatuře má často označení Velká mlhovina v Andromedě. Galaxie v Andromedě je nejbližší spirální galaxie od naší Mléčné dráhy, ale není nejbližší galaxií. Má jméno po oblasti hvězdné oblohy, ve které se nachází, a která je pojmenovaná po mytologické princezně Andromedě. Galaxie v Andromedě je největší galaxie z Místní skupiny galaxií, která také obsahuje naši Mléčnou dráhu, Galaxii v Trojúhelníku a přibližně 30 dalších menších galaxií. Přestože je největší, nemusí být nejhmotnější, nedávná zjištění naznačují, že Mléčná dráha obsahuje více temné hmoty, a proto může být nejhmotnější galaxií v Místní skupině. Pozorováním Spitzerova vesmírného dalekohledu bylo zjištěno, že v galaxii M31 se nachází bilion (10) hvězd, což je nejméně dvojnásobný počet hvězd Mléčné dráhy, jejichž počet se odhaduje na 200 až 400 miliard.\n\nHmotnost galaxie v Andromedě se odhaduje na 7,1×10 Sluncí.\nStudie z roku 2009 odhadla, že Mléčná dráha a M31 mají přibližně stejnou hmotnost, jiná studie z roku 2006 odhadla hmotnost naší galaxie na přibližně 80 % hmotnosti galaxie v Andromedě. Očekává se, že obě galaxie se za více než 4,5 miliardy let začnou spojovat a pravděpodobně vytvoří obří eliptickou galaxii.\nGalaxie má zdánlivou hvězdnou velikost 3,4, je jedním z nejjasnějších objektů Messierova katalogu, lze ji spatřit pouhým okem za bezměsíčné noci, i při pohledu z oblastí s malým světelným znečištěním. Na fotografiích pořízených větším dalekohledem se jeví šestkrát větší než Měsíc v úplňku, viditelná pouhým okem nebo malým dalekohledem či triedrem je ale pouze její centrální oblast.\n\nPrvní doložený záznam o pozorování Galaxie v Andromedě pochází z roku 964, kdy ji ve své \"Knize stálic\" katalogizoval perský astronom as-Súfí, který ji popsal jako mlhavý obláček a nazval ji \"Malý mrak\". Galaxie však zřejmě byla pozorována podstatně dříve. Na mapách hvězdné oblohy z tohoto období je označena jako \"malý obláček\". První popis objektu na základě pozorování dalekohledem pochází od německého astronoma Simona Maria z 15. prosince 1612. Charles Messier katalogizoval galaxii pod označením Messier 31 v roce 1764 a její objev nesprávně připsal Simonu Mariovi, nebylo mu známo dílo as-Sufího. V roce 1785 astronom William Herschel zaznamenal slabý načervenalý odstín v jádře M31. Věřil, že je nejbližší ze všech \"velkých mlhovin\" a na základě barvy a velikosti mlhoviny nesprávně usoudil, že není vzdálena více než 2 000 krát od Země než Sirius.\n\nWilliam Huggins v roce 1864 pozoroval spektrum M31 a poznal, že se liší od spektra plynných mlhovin. V spektru M31 se zobrazuje kontinuita frekvencí, které se překrývají s tmavými spektrálními čarami a které napomáhají určit chemické složení objektu. Spektrum mlhoviny v Andromedě bylo velmi podobné spektru jednotlivých hvězd, a z toho bylo možné usoudit, že M31 má hvězdnou povahu. V roce 1885 byla pozorována v M31 supernova (označená jako S Andromedae), první a zatím jediná supernova pozorovaná v této galaxii. V té době byla M31 považována za blízký objekt, takže za příčinu nebyla považována nova, a mnohem méně jasný objekt nesouvisející s novou a objekt byl pojmenován \"Nova 1885\".\n\nPrvní fotografie M31 byly pořízeny v roce 1887 Isaacem Robertsem v Anglii v jeho soukromé observatoři v Sussexu. Dlouhotrvající expozice poprvé umožnila spatřit spirální strukturu galaxie.\nV té v době se věřilo, že objekt je mlhovinou v naší galaxii, a proto i Roberts měl mylnou představu, že M31 a podobné spirální mlhoviny jsou ve skutečnosti vznikající planetární soustavy s planetami. Radiální rychlost objektu vzhledem k naší Sluneční soustavě byla poprvé změřena v roce v roce 1912 Vesto Slipher na Lowellově observatoři pomocí spektroskopie. Výsledkem byla největší rychlost, která zaznamenána ve své době, 300 kilometrů za sekundu, pohybující se směrem k Slunci.\n\nJeště v 17. století ji Christiaan Huygens považoval za \"otvor do oblohy\", kterým je možno vidět do \"prostorů nad oblohou\". Edmund Halley se domníval, že jde o otvor, kterým k nám proniká \"světlo z věčného dne\" – tedy světlo, které podle Bible vzniklo první den. 15. prosince 1612, ji německý astronom Simon Marius poprvé pozoroval dalekohledem, který ji popsal, ale nepodařilo se mu rozlišit spirální ramena na jednotlivé hvězdy. Mayrův popis převzal Charles Messier, který ji zařadil do svého katalogu jako M31. V roce 1923 poprvé určil Edwin Hubble její vzdálenost za pomoci cefeid. Tímto objevem bylo dokázáno, že M31, ale i další \"spirální mlhoviny\" (tak se dříve galaxiím říkalo), jsou obrovské systémy mnoha milionů hvězd, tak jako naše Galaxie. Jednotlivé hvězdy se – v okrajových částech – podařilo rozlišit roku 1922 Edwinu Hubbleovi; v jádře galaxie je rozlišil W. Baade v roce 1944.\n\nV roce 1917 americký astronom Heber Curtis pozoroval novu v M31. Prohledal starší fotografické záznamy a objevil 11 dalších nov. Curtis si všiml, že novy jsou v průměru o 10 magnitud slabší než ty, které se vyskytly jinde na obloze. Proto přišel s odhadem vzdálenosti objektu 500 tisíc světelných let (3,2×10 AU). Stal se stoupencem hypotézy tzv. \"ostrovních vesmírů\", díky které se došlo k poznání, že spirální mlhoviny jsou skutečně nezávislé galaxie.\nV roce 1920 se konala Velká debata mezi Harlowem, Shapleym a Curtisem o povaze naší Galaxie, spirálních mlhovinách a rozměrech vesmíru. Na podporu svého tvrzení, že Velká mlhovina v Andromedě (M31) je galaxie mimo naši Mléčnou dráhu Curtis poznamenal, že se v ní nachází tmavé pruhy, které se podobají prachovým mračnům v naší vlastní Galaxii, stejně jako její výrazný Dopplerův jev. V roce 1922 Ernst Öpik představil velmi elegantní a jednoduchou astrofyzikální metodu k odhadu vzdálenosti M31. Jeho výsledek umístil mlhovinu v Andromedě daleko mimo naší Galaxii do vzdálenosti asi 450 tisíc parseků, což je asi 1,5 miliónu světelných let. Edwin Hubble ukončil debatu v roce 1925, kdy identifikoval poprvé na astronomických fotografiích M31 proměnné hvězdy cefeidy. Fotografie byly vytvořeny s použitím Hookerova dalekohledu o průměru 2,5 metru na observatoři na Mount Wilsonu, což umožnilo přesně určit vzdálenost Velké mlhoviny v Andromedě. Hubblova měření přesvědčivě prokázala, že není shlukem hvězd a plynu v naší Galaxii, ale je zcela oddělenou galaxií se nacházející se ve značné vzdálenosti od Mléčné dráhy.\n\nM31 hraje důležitou roli ve vědeckých studiích o galaxiích, jelikož je nejbližší spirální galaxií (i když není nejbližší galaxií). V roce byl 1943 Walter Baade prvním vědcem, kterému se podařilo rozlišit hvězdy v centrální oblasti galaxie v Andromedě. Na základě svých pozorování této galaxie, byl schopný rozpoznat dva odlišné populace hvězd na základě jejich metalicity, našel mladé, rychlé hvězdy v disku galaxie populace I a starší, červené hvězdy ve galaktické výduti populace II. Toto názvosloví bylo následně přijato i pro hvězdy v naší Galaxii, a i v jiných galaxiích. (Na existenci dvou odlišných populací hvězd bylo poukázáno dříve Janem Oortem). Walter Baade také zjistil, že v galaxii existují dva typy cefeid, což mělo za následek v zdvojnásobení odhadu vzdálenosti M31, stejně jako ostatních galaxií a vzdáleností ve vesmíru.\nRadiové emise z galaxie v Andromedě byla poprvé zaznamenána Hanburym Brownem a Cyrilem Hazardem v Jodrell Bank Observatory pomocí 218 palcového Transit teleskopu, objev byl publikován v roce 1950. (Dřívější pozorování byla uskutečněna průkopníkem radioastronomie Grotem Reberem v roce 1940, ale byla neprůkazná, a jak se později ukázalo, byla řádově příliš vysoká). První radiové mapy galaxie v Andromedě byly zveřejněny v roce 1950 Johnem Baldwinem a spolupracovníky z Cambridge Radio Astronomy Group. Jádro Galaxie v Andromedě má v radioastronomii označení 2C 56 v radioastronomickém 2C katalogu. V roce 2009 byla pravděpodobně objevena první planeta v galaxii v Andromedě. Kandidát na planetu byl detekován pomocí techniky mikročoček, kdy vzniká deformace světla při jeho průchodu poblíž hmotného objektu.\n\nOdhad vzdálenosti k Galaxii v Andromedě byl zdvojnásoben roku 1953, kdy bylo zjištěno, že existují dvě populace cefeid. V roce 1990 bylo provedeno měření vzdálenosti pomocí červených obrů, velkého souboru červených polních hvězd (\"red clump stars\"), které družice Hipparcos používala ke kalibraci vzdálenosti cefeid.\n\nPodle práce týmu astronomů z roku 2010, byla M31 stvořena z kolizí dvou menších galaxií v době před 5 až 9 miliardami let.\nDokument zveřejněný v roce 2012 nastínil základní historii M31 od jejího vzniku. Podle něho galaxie v Andromedě vznikla zhruba před 10 miliardami let sloučením mnoha menších protogalaxií, čímž vznikla galaxie, která byla menší, než kterou můžeme spatřit dnes.\nNejvýznamnější událostí v dávné historii M31 bylo výše uvedené sloučení galaxií, které nastalo přibližně 8 miliardami lety. Tato kolize vytvořila většinu z jejich na kovy bohatých hvězd v halu galaxie a v rozšířeném disku galaxie. Během této epochy byla tvorba hvězd velmi vysoká, do té míry, že se stala \"Luminous Infrared Galaxy\", svítivou infračervenou galaxií na dobu přibližně 100 miliónů let.\nPřed 2 až 4 miliardami lety měla Galaxie v Andromedě s Galaxií v Trojúhelníku velmi těsné přiblížení. Tato událost byla příčinou vzniku mnoha hvězd v disku Galaxie v Andromedě a dokonce byla příčinou vzniku některých jejich kulových hvězdokup. Byl také narušen vnější disk Galaxie v Trojúhelníku.\nAktivita tvorby hvězd v průběhu posledních 2 miliard let byla mnohem nižší než v minulosti. Galaxie měla interakce se satelitními galaxiemi, jako je M32 a M110, a dalšími, které již pohltila a které vytvořily struktury, jako je obří proud hvězd v Andromedě, který vznikl sloučením s jinou galaxií před zhruba 100 miliony let a která je příčinou rotujícího disku plynu nalezeného v centru M31, stejně jako přítomnost relativně mladé (100 milionů let) hvězdné populace v centru galaxie. Od této doby tvorba hvězd prakticky ustala, teprve v nedávné době byla znovu obnovena.\n\nGalaxie v Andromedě je, po naší Galaxii, nejprozkoumanějším vesmírným objektem. Má průměr kolem 150 000 – 200 000 ly. Obsahuje více než 450 miliard hvězd. Je dvakrát větší a přibližně stejně hmotná jako naše Galaxie. Rovina galaxie je odkloněná od zorného směru o 15°, díky čemuž plně nevyniknou její spirální ramena. Vzhledem k velikosti galaxie je její jádro poměrně malé – jen 15×30 ly. Jádro rotuje jako tuhé těleso, dynamicky nezávisle na ostatních částech galaxie. Perioda rotace jádra je 310 milionů roků. Ve větších vzdálenostech rychlost rotace nejprve klesá a potom se opět zvětšuje. Maximální rychlost rotace dosahuje galaxie ve vzdálenosti 42 tisíc ly od jádra – zde dosahuje rotace rychlosti 300 km/s. Z jádra vycházejí dvě dlouhá hlavní spirální ramena. Z posuvu jejich spektrálních čar je možno pomocí Dopplerova posunu vypočítat, že Galaxie v Andromedě se k té naší přibližuje rychlostí 266 km/s. To znamená, že se za 1 až 5 miliard let obě galaxie srazí, čímž vznikne jediná galaxie. Srážky galaxií nejsou ve vesmíru ničím neobvyklým. Již samo jádro M31 naznačuje, že i tato galaxie vznikla srážkou dvou menších galaxií. V Místní skupině je M31 spolu s Mléčnou dráhou nejhmotnější a těžiště celé skupiny se nachází mezi nimi.\n\nGalaxie v Andromedě je tedy velmi podobná Mléčné dráze. Jde o stejný typ. M31 obsahuje také hvězdy hlavní posloupnosti, obry, veleobry, cefeidy, trpaslíky, otevřené hvězdokupy i mezihvězdnou hmotu. V ramenech jsou i modří obři a veleobři a každoročně se v ní pozoruje 30 nov. V jádře se nachází také stovky kulových hvězdokup.\n\nPodobně jako Mléčná dráha, má i M31 satelitní galaxie, které ji obíhají. Dvěma nejvýznamnějšími jsou M32 (NGC 221 a M110 (NGC 205). Dalšími satelity jsou NGC 185, NGC 147, Andromeda I, Andromeda II, Andromeda III, Andromeda IV, Andromeda V, Andromeda VI, Andromeda VII, Andromeda VIII, Andromeda IX a Andromeda X. Stále není jisté, zda také Galaxie v Trojúhelníku není satelitem M31.\n\nGalaxii M31 je možno vidět v souhvězdí Andromedy poblíž hvězdy ν And, jako slabý mlhavý obláček 4,8 magnitudy. Pouhým okem i malým dalekohledem jsou však vidět jen centrání nejjasnější část. Galaxii lze pouhým okem spatřit i na místě se světelným znečištěním stupně B7, zkušený pozorovatel může tuto galaxii vidět za dobré noci i při B8, ovšem zde je viditelná jen velmi slabě). Spirální ramena lze objevit až s pomocí silnějších přístrojů. Nejjasnější hvězdy dosahují 18 magnitudy a lze je tedy rozeznat za pomoci fotografie s dlouhou expozicí. Ovšem čas od času nějaká nova překročí tuto hodnotu, jako tomu bylo např. v roce 1885, kdy v galaxii v Andromedě vzplanula dokonce supernova, která dosáhla 6 magnitudy, a byla tedy na hranici viditelnosti pouhým okem.\n\n\n"}
{"id": "40264", "url": "https://cs.wikipedia.org/wiki?curid=40264", "title": "Řád Kristův", "text": "Řád Kristův\n\nVojenský řád Kristův (\"Ordem Militar de Cristo\"), původně Řád rytířů našeho Pána Ježíše Krista (\"Ordem dos Cavaleiros de Nosso Senhor Jesus Cristo\"), je původem portugalský rytířský řád založený v souvislosti se zánikem templářů králem Dinisem asi v roce 1317 či 1318 a potvrzený papežskou bulou \"Ad ea ex quibus\" ze 14. března 1319. Převzal portugalské majetky templářů a snad i část jejich členů.\n\nKoncem 14. a v průběhu 15. století se řád stal významnou vojenskou silou s aktivitami v severní Africe a pod vedením portugalského prince Jindřicha Mořeplavce, který se stal světským správcem řádu v roce 1420, se podílel na námořních výpravách a objevech (jakož i souvisejících mezinárodních obchodech), které z Portugalska učinily jednu z nejbohatších evropských zemí té doby.\n\nS postupem doby se řád dostal pod přímý vliv portugalské koruny a od roku 1495 bylo velmistrovství řádu spojené s funkcí krále. Tento vývoj také přispíval k postupnému zesvětšťování řádu.\n\nAsi od přelomu 15. a 16. století (tato otázka není dosud příliš objasněna) začali papežové udělovat Kříž Kristův — původně zřejmě jako samostatné vyznamenání, které však brzy začalo být zaměňováno s portugalským řádem, a stalo se základem přesvědčení, rozšířeného zejm. v 18. století, že papež může samostatně ustavovat členy Řádu Kristova bez ohledu na jeho velmistra.\n\nTo se samozřejmě setkalo s prudkým odporem Portugalska a je znám jeden případ, kdy byl takovýto „papežský“ rytíř (francouzský architekt italského původu Giovanni Servandoni) v Portugalsku uvězněn za nošení insignií Řádu.\n\nV souvislosti s brazilsko-portugalským historickým vývojem v 19. století byl od roku 1822 udělován Řád Kristův brazilskými císaři jako samostatný řád, a to až do jeho zrušení republikánskou ústavou z roku 1891.\n\nV roce 1789 byl Řád Kristův reformován a plně sekularizován královnou Marií I. a v současnosti je pod názvem \"Ordem Militar de Cristo\" jedním z nejvyšších vyznamenání Portugalské republiky, udělovaným za výjimečné a mimořádné zásluhy v nejvyšších vládních, diplomatických, soudních či správních funkcích. Je udělován v pěti stupních – velkokříž, velkodůstojník, komandér, důstojník a rytíř.\n\nZároveň existuje pod názvem \"Nejvyšší řád našeho Pána Ježíše Krista\" i původně papežská „větev“ řádu jako nejvyšší papežské vyznamenání, které je vyhrazeno pouze katolickým hlavám států a udílené jen za velmi mimořádných okolností.\n\n\n"}
{"id": "40290", "url": "https://cs.wikipedia.org/wiki?curid=40290", "title": "Praha 6", "text": "Praha 6\n\nPraha 6 označuje jednotku několika způsobů členění hlavního města Prahy, které mají pokaždé jiné územní vymezení.\n\nMěstská část Praha 6 je jednotka místní samosprávy územně členěného statutárního města Prahy, která je spravována voleným zastupitelstvem, radou a úřadem městské části. Prahu 6 v tomto rozsahu tvoří celá katastrální území Dejvice, Liboc, Ruzyně, Střešovice, Veleslavín a Vokovice a části katastrálních území Břevnov, Bubeneč a Sedlec a Hradčany.\n\nSprávní obvod Praha 6 je území, na kterém vykonává městská část Praha 6 (jednotka územní samosprávy) určitý rozsah státní správy v přenesené působnosti. Územně spadají do této kompetence úřadu městské části Praha 6 i městské části (a zároveň katastrální území) Praha-Lysolaje, Praha-Nebušice, Praha-Přední Kopanina a Praha-Suchdol (včetně horní části k. ú. Sedlec).\n\nMěstský obvod Praha 6 je jednotka územního členění státu na podobné úrovni jako okres. Funguje na ní řada článků řízení z jiných než administrativně správních oblastí (např. Obvodní soud pro Prahu 6). Městský obvod Praha 6 tvoří městské části Praha 6, Praha 17 (k. ú. Řepy), Praha-Lysolaje, Praha-Nebušice, Praha-Přední Kopanina a Praha-Suchdol. Obvod se spádovým centrem v Dejvicích a Bubenči poprvé existoval v letech 1949–1960 jako jeden z 16 městských obvodů, podruhé byl v odlišném vymezení ustaven zákonem o územním členění státu s účinností od 1. července 1960 jako jeden z 10 městských obvodů. V letech 1968–1974 byl rozšířen o území dalších obcí připojených k Praze. Od roku 1990 byl předefinován výčtem městských částí.\n\nPraha se člení na celkem 57 městských částí. Městské části poprvé stanovil s účinností od 24. listopadu 1990 dnes již zrušený zákon č. 418/1990 Sb., o hlavním městě Praze. Postavení a působnost městských částí v současné době upravuje zákon č. 131/2000 Sb., o hlavním městě Praze, zvláštní zákon a obecně závazná vyhláška č. 55/2000 Sb. hl. m. Prahy. Městská část je samostatný celek spravovaný voleným zastupitelstvem, radou a úřadem městské části. Stejně jako hlavní město Praha i každá městská část sama hospodaří s vlastním rozpočtem, který je sestavován individuálně dle potřeb dané městské části.\nMČ Praha 6 zahrnuje celá katastrální území Ruzyně, Liboc, Veleslavín, Vokovice, Dejvice, Střešovice a části katastrálních území Břevnov, Sedlec, Bubeneč a Hradčany.\n\nSousedí s městskými částmi Praha-Přední Kopanina, Praha-Nebušice, Praha-Lysolaje, Praha-Suchdol, Praha-Troja, Praha 7, Praha 1, Praha 5 a Praha 17 (Řepy) a s obcemi Horoměřice, Tuchoměřice, Kněževes, Dobrovíz a Hostivice v okrese Praha-západ.\n\nSeznam starostů městské části:\n\nMěstská část Praha 6 vykonává některé přenesené působnosti státní správy i pro městské části Praha-Lysolaje, Praha-Nebušice, Praha-Přední Kopanina a Praha-Suchdol, tj. pro celé území obvodu Praha 6 s výjimkou městské části Praha 17 (Řepy). Území těchto pěti městských částí je tak společně jedním z 22 pražských správních obvodů podle systému zavedeného 1. ledna 2002, tzv. správním obvodem Praha 6.\n\nPoprvé existoval obvod Praha 6 označený arabskou číslicí v rámci šestnáctiobvodového uspořádání Prahy v období 1. dubna 1949 – 30. června 1960 na základě vládního nařízení č. 79/1949 Sb. Tvořily jej Dejvice, Sedlec, Veleslavín, Vokovice a části Holešovic-Buben, Hradčan, Dolní Liboce, Střešovic a Bubenče.\n\nZákladem obvodu Praha 6 byl dosavadní obvod Praha XIX – Dejvice, který byl zaveden k 17. lednu 1923 na základě vládního nařízení č. 7/1923 Sb. a zahrnoval celé čtvrti Dejvice, Bubeneč, Sedlec, Vokovice a Veleslavín. Část Holešovic-Buben pocházela z obvodu Praha VII – Holešovice-Bubny, hradební pásmo z obvodu Praha IV – Hradčany, části Dolní Liboce a Střešovic z obvodu Praha XVIII – Břevnov, naopak část Bubenče z dosavadního obvodu XIX byla začleněna do nového obvodu Praha 7.\n\nOd 11. dubna 1960 zákon č. 36/1960 Sb. vymezil v Praze 10 obvodů. Jedním z nich je i obvod Praha 6. Ten vznikl v podstatě sloučením dosavadních obvodů Praha 6 (viz výše) a Praha 5 (Břevnov a zbylé části Dolní Liboce a Střešovic, pozůstatek někdejšího obvodu XVIII.).\n\n11. července 1960 přibyla do obvodu nově připojená obec Ruzyně, současně došlo i k úpravě hranic s některými sousedícími mimopražskými obcemi (Přední Kopanina, Nebušice, Lysolaje). K 1. lednu 1968 se obvod rozšířil o nově připojené obce Řepy, Nebušice, Lysolaje a Suchdol. Roku 1970 byly připojeny k pražským katastrálním územím části katastrálních území několika sousedících mimopražských obcí pro účely letiště Ruzyně. V rámci rozšiřování Prahy zákonem ČNR č. 31/1974 Sb. od 1. července 1974 přibyla do Prahy 6 Přední Kopanina. Na rozdíl od Ruzyně si všechny další části, připojené od roku 1968, zachovaly vlastní úřady a samosprávu.\n\nV současné době obvod zahrnuje městské části Praha 6, Praha-Přední Kopanina, Praha-Nebušice, Praha-Lysolaje, Praha-Suchdol a Praha 17 (Řepy).\n\nSousedí s městskými obvody Praha 5, Praha 1, Praha 7, Praha 8 a s obcemi Roztoky, Únětice, Horoměřice, Statenice, Tuchoměřice, Kněževes, Dobrovíz a Hostivice v okrese Praha-západ. Od roku 1990 není jednotkou územní samosprávy ani obecné státní správy, ale je značen na tabulích územní orientace a jsou podle něj nadále organizovány například justice nebo pošta.\n\nV Praze 6 sídlí několik vysokých škol:\n\ni středních škol:\n\nOd roku 2008 je Bayreuth partnerské město.\n\n\n"}
{"id": "40303", "url": "https://cs.wikipedia.org/wiki?curid=40303", "title": "Socha Svobody", "text": "Socha Svobody\n\nSocha Svobody, anglicky Statue of Liberty, plným názvem \"Liberty Enlightening the World\" (z francouzského\" La Liberté éclairant le monde\" čili „Svoboda přinášející světlo světu“) je socha stojící na Ostrově svobody u New Yorku v USA. Ačkoliv by katastrálně měl náležet do Hudson County, New Jersey, od roku 1664 je Ostrov svobody součástí New Yorku.\n\nSocha je vysoká 46 metrů, spolu s 47metrovým podstavcem je tedy vrchol pochodně ve výšce 93 metrů nad zemí. Socha váží 205 tun, v pasu má průměr 10,6 metru, ústa mají šířku 91 centimetrů. Pravá paže, držící pochodeň, je dlouhá 12,8 metru; jen ukazováček je dlouhý 2,4 metru. U nohou sochy Svobody leží rozťatá pouta tyranie. V levé ruce drží socha desky představující vyhlášení nezávislosti, je na nich nápis JULY IV MDCCLXXVI (4. července 1776, den vyhlášení Deklarace nezávislosti). I její koruna se sedmi paprsky je symbolem svobody, kterou má vyzařovat přes sedm moří do sedmi kontinentů.\n\nUvnitř podstavce je vyryto poselství sochy samé, jako úcta k novinářce Emmě Lazarusové, která díky tomuto textu pomohla naplnit sbírku pro vybudování podstavce sochy:\n\n<poem class=\"odsad\" style=\"font-style: italic\">\nDej mi své ubohé, unavené,\nsvé schoulené masy toužící volně dýchat,\nten žalostný nadbytek tvých přeplněných břehů.\nPošli je sem, zmítané bouří a bez domova,\npro ně já pozvedám pochodeň u zlatých dveří!\n</poem>\n-Emma Lazarus (úryvek, český překlad)\n\nSocha Svobody připomíná přátelství a pomoc, kterou Francie poskytla americkým osadníkům v jejich boji za nezávislost na Velké Británii započatém v roce 1776. Pouze Francie totiž poslala do Ameriky své vojáky. Francouzi chtěli také sochou Svobody vyjádřit sympatie nové republice vzniklé za Atlantským oceánem. Socha stojí na ostrůvku před New Yorkem od roku 1886. Bez podstavce měří po vrchol pochodně 46 m, s podstavcem ční do výšky 93 m. Dnes existuje její zmenšená kopie v Paříži, jakožto i v Colmaru, jako připomínka jejího francouzského původu.\n\nNosnou konstrukci sochy Svobody navrhl a zkonstruoval známý francouzský stavitel, mimo jiného také pařížské Eiffelovy věže, Gustave Eiffel. Nejprve sochař Frédéric Auguste Bartholdi navrhl malý hliněný model, který měl výšku dospělého člověka. Druhý model byl vysoký tři metry. Třetí model udělali tak, aby byl čtyřikrát menší než socha ve skutečnosti. Čtvrtý a poslední model začali vyrábět ve skutečné velikosti. Podle modelu byla pak vytvořena socha z měděného plechu upevněného na ocelové nosné konstrukci.\n\nHlava byla dokončena až nakonec. Podle jedné z verzí byla Bartholdimu modelem pro ženskou tvář jeho matka Charlotte Bartholdi (1801–1891), podle jiné Isabella Eugenie Boyerová, vdova po proslulém výrobci šicích strojů Isaaku Singerovi.\n\nHotová socha byla 4. července 1886 v Paříži slavnostně předána americkému velvyslanci, poté byla rozložena na části, které se do New Yorku dopravily na francouzské lodi. V newyorském přístavu se poté dva roky sestavovala; měděné kusy byly obepnuty kovovými pásy, které bránily poškození. Sestavená socha pak byla umístěna na podstavec, který navrhl americký architekt Richard Morris Hunt.\n\nČasem se socha stala symbolem Ameriky. Během století, které uběhlo od jejího darování, došlo však zároveň k jejímu značnému poškození; zrekonstruována byla díky veřejným sbírkám. Při oslavě stého výročí vztyčení sochy na Liberty Islandu – Ostrově svobody, jak byl později přejmenován z původního Bedloe’s Island – přísahalo vrchnímu soudci Warrenu E. Burgerovi věrnost Spojeným státům 5 000 nových Američanů. Dalších 20 000 lidí se ve stejnou chvíli stalo americkými občany díky satelitnímu přenosu.\n\nV roce 1984 byla socha Svobody zapsána na Seznam světového kulturního dědictví UNESCO.\n\nPokud jde o sochy, není socha Svobody ani zdaleka nejvyšší volně stojící postavou světa. Kupříkladu památník \"Matka vlast volá\" na Mamajově mohyle ve Volgogradu měří od paty k hlavě bez podstavce 52 m a po špičku meče 85 m. Největší socha na světě vůbec je \"Socha jednoty\" v indickém státě Gudžarát, zobrazující indického politika Sardára Patéla, která včetně podstavce měří 240 m (socha bez podstavce měří 182 m).\n\nSochu Svobody lze navštívit; představuje jednu z hlavních turistických atrakcí New Yorku. Výhled se návštěvníkům naskýtá z jejího podstavce, dále lze vystoupat schodištěm až na čelenku sochy a druhá větev schodů vede dokonce až k pochodni. Výhled z čelenky byl od roku 2001 uzavřen jako reakce na teroristické útoky 11. září 2001. Ke znovuotevření došlo v průběhu roku 2009, je však potřeba se registrovat dlouho (i několik měsíců) předem. Pochodeň je veřejnosti nepřístupná od roku 1916.\n\nPravidla českého pravopisu stanovují psaní velkých písmen takto: \"socha Svobody\".\n\n"}
{"id": "40305", "url": "https://cs.wikipedia.org/wiki?curid=40305", "title": "Prievidza", "text": "Prievidza\n\nPrievidza ( , ) je slovenské okresní město v Trenčínském kraji, 45 km východně od Trenčína. Městem protékají řeky Handlovka a Nitra. V roce 2017 zde žilo přes 46 000 obyvatel a bylo tak 11. největším slovenským městem. Je centrem regionu Horní Nitra.\n\nMěsto leží na řece Nitra, v Hornonitranské kotlině, v sousedství lázeňského města Bojnice. Prievidza je obklopena pohořími Strážovské vrchy, Vtáčnik a Malá Fatra s horou Kľak. Těží se zde hnědé uhlí a je zastoupen dřevozpracující, konzervárenský a kožedělný průmysl. V blízkém městě Nováky je velký chemický komplex.\n\nPoprvé se město připomíná v listině Zoborského kláštera z roku 1113. Městská práva získalo 26. ledna 1383 od královny Marie Uherské a stalo se centrem řemesel a obchodu. 7. února 1666 na pozvání hraběnky Františky Kuenové-Pálffyové přišel z Polska do města řád piaristů, který zde vybudoval klášter s kostelem Nejsvětější Trojice a školu. V roce 1678 město přepadli a vyrabovali Kuruci pod vedením Imricha Thökölyho.\n\n18. dubna 1896 byla dána do provozu železniční trať. V roce 1942 se 412 místních Židů stalo obětmi holocaustu. Při leteckém útoku 29. března 1945 zahynulo 13 obyvatel, 25 jich bylo zraněno a bylo zničeno 20 domů. 4. dubna 1945 město osvobodila Rudá armáda.\n\n\nPrievidza je železniční uzel, kde se spojují železniční tratě Nové Zámky – Prievidza, Prievidza – Horná Štubňa a Prievidza – Nitrianske Pravno. Městská hromadná doprava provozuje 17 autobusových linek. 2,5 km západně od centra města je civilní letiště s nepravidelnou dopravou, využívané především pro bezmotorové létání.\n\n\n\n"}
{"id": "40306", "url": "https://cs.wikipedia.org/wiki?curid=40306", "title": "Busta", "text": "Busta\n\nBusta je sochařské ztvárnění hrudníku, ramen a hlavy, obvykle umístěné na podstavci. Busta dává vyniknout individualitě ztvárněného jedince. Bývá vytvořena zpravidla z mramoru, bronzu, nebo z jiného trvanlivého materiálu, případně ze dřeva.\n\nSlovo, převzaté z francouzského \"buste\" a italského \"busto\", snad pochází z antického latinského výrazu \"bustum\", označujícího původně „žároviště“ (místo, kde byli spalováni mrtví), později „hrob“ na takovém místě a přeneseně jeho plastickou výzdobu.\n\n"}
{"id": "40308", "url": "https://cs.wikipedia.org/wiki?curid=40308", "title": "Šrámek", "text": "Šrámek\n\nPříjmení Šrámek nosí více různých osobností:\n\n"}
{"id": "40310", "url": "https://cs.wikipedia.org/wiki?curid=40310", "title": "Video Graphics Array", "text": "Video Graphics Array\n\nVideo Graphics Array (VGA) je počítačový standard pro počítačovou zobrazovací techniku, vydaný roku 1987 společností IBM. VGA patří do rodiny starších video standardů IBM. Jedná se o nástupce starších grafických adaptérů EGA a CGA. MCGA, vyvinutý také společností IBM, je primitivnější verze VGA.\n\nSVGA je rozšíření standardu VGA, vydaný Video Electronics Standards Association (VESA).\n\n\nPříklad režimů:\n\nNejpoužívanější textové režimy ve standardu VGA jsou 80×25 a 40×25. V tomto případě se ovšem nejedná o počet pixelů na obrazovce, ale o znaková políčka. Každé políčko zobrazuje jeden znak ASCII a ke každému znaku je přiřazen jeden byte atributu. V atributu znaku je možné nastavit jednu z 16 barev textu a 8 barev pozadí pro každé konkrétní znakové políčko. Nastavením atributu \"blink\" může znak v políčku blikat nebo je možné tento bit atributu použít pro přepínání mezi dvěma bankami fontů tj. 2x256 znaků.\n\n"}
{"id": "40317", "url": "https://cs.wikipedia.org/wiki?curid=40317", "title": "Sušič páry", "text": "Sušič páry\n\nSušič páry je jednoduché zařízení, které bylo montováno do parních lokomotiv na přelomu 19. a 20. století pro zvýšení teploty (a tím i objemu) páry vyrobené v kotli.\n\nSušiče se začaly objevovat poté, co se podařilo přesvědčivě dokázat výhody používání přehřáté páry.\n\nJedná se v podstatě o komoru ve válcovém kotli těsně před dýmnicí. Prostor se získá vložením přídavné trubkovnice, umístěné zhruba jeden až dva metry od dýmniční trubkovnice. Tato nová trubkovnice nemusí být příliš silná, protože tlak v sušiči je téměř stejný, jako v samotném kotli, menší jen o hydrostatický tlak vody v kotli. Samotný sušič je ještě předělen plechovou přepážkou, která sahá shora asi do jeho tří čtvrtin. \n\nPára odebraná z parního dómu v kotli je komunikační trubkou vedena do sušiče, kde proudí mezi trubkami, usměrňována přídavnou přepážkou. Teprve poté je vedena do válců. To odstraní případné zbytky vlhkosti páry a zvýší její teplotu.\n\nSušiče páry se používaly relativně krátce. Ukázalo se, že je poměrně složité zajistit těsnost přídavné trubkovnice. Velice brzy byly místo sušičů zavedeny Schmidtovy velkotrubé přehřívače.\n"}
{"id": "40322", "url": "https://cs.wikipedia.org/wiki?curid=40322", "title": "Banská Bystrica", "text": "Banská Bystrica\n\nBanská Bystrica ( , , česky též \"Báňská Bystřice\" či \"Banská Bystřice\") je krajské a okresní město na Slovensku ve Slovenském rudohoří na řece Hron, 165 km severovýchodně od Bratislavy, sídlo bánskobystrické diecéze a Univerzity Mateja Bela. Žije zde obyvatel a bylo tak šestým největším slovenským městem.\n\nPoprvé byla Banská Bystrica zmíněna v roce 1255, když jí uherský král Béla IV. udělil právo na těžbu surovin. Těžilo se zde železo, stříbro a zlato. Tímto krokem chtěl nalákat hlavně řemeslníky ze Svaté říše římské. Do města tak koncem 13. století přišli Němci, tehdy se tu používal název \"Neusohl\" (\"Nový Zvolen\"). Bystrica právě díky přistěhovalým řemeslníkům vzkvétala. V roce 1494 zde vznikla společnost \"Ungarischer Handel\" (Uherský obchod), která se v nadcházejícím 16. století stala jednou z největších těžebních společností tehdejšího světa.\n\nS postupem osmanských vojsk se město v roce 1589 rozhodlo vybudovat městské hradby. Bystrica byla však jako centrum protestantství ve sporu jak s Maďary a Turky, tak i s Vatikánem. Roku 1620 zde byl zvolen protestantským uherským králem tehdejší princ Gabriel Betlen. Po vyčerpání zásob mědi se hospodářství přeorientovalo na zpracování dřeva a výrobu papíru. Rozvoj města nastal během průmyslová revoluce. Od roku 1776 je město sídlem bánskobystrického biskupa.\n\nKe konci druhé světové války došlo 29. srpna 1944 ke Slovenskému národnímu povstání, jehož byla Banská Bystrica centrem.\nV letech 1960–1990 byla centrem Středoslovenského kraje.\n\nPočet obyvatel krajského města má v posledním desetiletí klesající tendenci. V roce 2002 ve městě žilo 82 299 obyvatel, ke konci roku 2012 to bylo jen 78 068. I když se v roce 2012 narodilo více dětí než v předešlý rok, klesající trend pokračoval odstěhováním se 1 222 ve srovnání s přírůstkem 876 obyvatel.\n\nZ obyvatel bylo 94,74 % Slováků, 1,39 % Čechů, 0,54 % Romů, 0,54 % Maďarů, 0,06 % Němců a 0,05 Ukrajinců. 46,57 % se hlásilo k Římskokatolické církvi, 13,94 % k Evangelické církvi augsburského vyznání, 1,03 % k Řeckokatolické církvi a 0,24 % k Pravoslavné církvi. 30,17 % obyvatel je bez vyznání.\n\n\nV roce 1949 se uskutečnila první výstavba domů a to pro obyvatele obce Kalište vypálené německými fašisty, poté začala výstavba více podlažních nájemních domů a paneláků. Je zde mnoho významných administrativních budov: krajský úřad nebo budova Úřadu průmyslového vlastnictví SR atd.\nMěsto má 16 městských části a to : Banská Bystrica (mestská časť),Iliaš,Jakub (Banská Bystrica),Kostiviarska, Kráľová, Kremnička, Majer (Banská Bystrica), Podlavice, Radvaň (Banská Bystrica), Rakytovce, Rudlová, Sásová, Senica (Banská Bystrica), Skubín, Šalková, Uľanka,Fončorda\n\n\nDopravní podnik města provozuje 22 autobusových a 8 trolejbusových linek. Banská Bystrica leží na železniční trati Zvolen–Vrútky. 11 km jižně od města je mezinárodní letiště Sliač.\n\nBanská Bystrica se nachází na křižovatce Železniční trati Zvolen–Vrútky, která je v úseku Zvolen - Banská Bystrica elektrifikována a Banská Bystrica – Červená Skala, která elektrifikována není. Všechny tři tratě jsou jednokoľajné. Železniční stanice Banská Bystrica se nachází v blízkosti autobusového nádraží. Železniční zastávka Banská Bystrica-město se nachází blíže k centru města. Město má přímé spojení rychlíky s Bratislavou.\n\nBanská Bystrica leží na křižovatce několika silničních tahů. Z jihu je napojena na R1 a I / 69 (směr Zvolen), z východu na I / 66 (směr Brezno) a ze severu na I / 59 (směr horský průchod Donovaly). Městem prochází několik cest druhé a třetí třídy. Od dubna 2009 byl ve výstavbě Severní obchvat města jako pokračování trasy R1. Jeho trasa vede z cesty I / 59 v městské části Karlovo, prochází mezi centrem města a městskou částí Sásová a napájí se na cestu I / 66 směrem na Brezno. Dálková doprava ve směrech Zvolen-Brezno a Ružomberok-Brezno se tak vyhýbá centru města. Obchvat má délku délku 5,672 km. Otevřen byl 27. července 2012.\n\nDále je plánováno pokračování R1 směrem na Slovenskou Ľupču a přes hřeben Nízkých Tater do Ružomberka.\n\n \n\n\nStředověké centrum města bylo v roce 1955 prohlášeno za městskou památkovou rezervaci. Areál Městského hradu byl prohlášen za národní památku. Kromě samotného hradu se to týká Kostela Nanebevzetí Panny Marie, takzvaného farního. Matějův dům byl sídlem královského úředníka. V areálu se nachází také stará radnice, tzv. Pretórium.\n\nNa Náměstí SNP se nachází Katedrála svatého Františka Xaverského i biskupský palác. Stejně je tu i zrekonstruovaná radnice, domy bohatých obyvatel města: Thurzův dům, Benického dům, nakloněná městská hodinová věž a další památky. Další historické památky se nacházejí mimo centra: Kaštel Radvanských, Bárczyovský zámeček, Tihániovský kaštel. Mezi modernější stavby patří Památník SNP. Toto dílo architekta Dušana Kuzma bylo dokončeno v roce 1969.\n\nV Banské Bystrici působí několik divadel. Státní opera uvádí operní, muzikálové a baletní představení. Divadlo z Pasáže v Banské Bystrici jako jediné divadlo na Slovensku angažuje herce s mentálním postižením. Loutkové divadlo na rozcestí se zabývá jednak bábkarských uměním pro děti a dospělé ale i jinými formami divadla. Moderní taneční umění zastupuje Studio tance. Ve městě působí i několik uměleckých škol, které pořádají koncerty svých studentů a pedagogů. V Banské Bystrici se také koná mezinárodní bienále loutkářské tvorby. Ve dvoře Beniczké pasáži v centru města od roku 2011 sídlí kulturní centrum Zahrada, které poskytuje prostor pro prezentaci a tvorbu komunitního a současného umění všech žánrů. Přilehlý zahradní park slouží jako veřejná odpočinková zóna pro návštěvníky a obyvatele města.\n\n\nV roce 2016 město zaznamenalo 24% růst v počtu návštěvníků, počet přenocování se zvýšil o 27%. Tržby ubytovacích zařízení se zvýšily o 37% a zvýšila se i jejich kapacita. Město z daní na ubytování získalo přibližně 26 000 eur. K 30. červnu 2015 bylo v banskobystrickém okrese 124 ubytovacích zařízení, které využilo 39 552 návštěvníků.\n\nV Banské Bystrici sídlí dvě veřejné vysoké školy, dvě soukromé vysoké školy a fakulta státní vysoké školy :\n\n\nNa území města působí následovné střední školy :\n\n\n\n\n\n\nNa území města působí následující základní školy :\n\n\n\n\n\n\n\n\n"}
{"id": "40340", "url": "https://cs.wikipedia.org/wiki?curid=40340", "title": "Pavel Kristián z Koldína", "text": "Pavel Kristián z Koldína\n\nPavel Kristián z Koldína (1530 Klatovy – 11. ledna 1589 Praha) byl český právník. Proslavil se zejména vytvořením soupisu městského práva \"Práva městská království českého\".\n\nJeho otcem byl zámožný klatovský měšťan Matěj Křesťan. Pavel Koldín pobyl v letech 1548–1549 na fakultě artistické v Praze. Roku 1550 složil bakalářskou zkoušku a v roce 1552 se stal mistrem svobodných umění. Současně byl ustanoven rektorem na škole u kostela sv. Jindřicha a vstoupil do literární společnosti, ve které se pěstovalo latinské básnictví. Jeho silné stránky ale byly jinde.\n\nOd Ferdinanda I. získal erb a přídomek \"z Koldína\" (stejně jako později jeho bratr Jan) a současně Koldín přešel na universitu jako kollegiát Karlovy koleje. Roku 1561 byl zvolen děkanem a roku 1563 opustil vysoké učení a stal se písařem na Novém Městě pražském. Získal tehdy také právo městské na Starém Městě, kde na Staroměstském náměstí koupil Domináčkovský dům, v němž bydlel až do smrti.\n\nOženil se celkem třikrát: roku 1563 s Magdalenou Žipanskou, roku 1575 s Martou Kulíškovou, se kterou měl dceru Ludmilu, a roku 1588 s Annou z Pereftu), a nabýval stále většího majetku v Praze. Počátkem roku 1565 se uvázal v úřad kancléřství na Starém Městě a od té doby měl velký vliv ve věcech veřejných. V úřadě kancléřství staroměstského zůstal do roku 1584. Patřil k nejbohatším měšťanům pražským (jeho majetek se rozmnožil o pět pražských domů a o ves Martinice na Břežicku). Zemřel 11. ledna 1589 a pochován je v kostele sv. Mikuláše na Starém Městě. Po jeho smrti nastaly dlouhé pře o pozůstalost a o platnost posledního pořízení.\n\nVystupoval jménem městského stavu nebo Pražanů a rada mu dokonce svěřila vypracování zákoníka městského práva, jehož osnovu roku 1569 předložil. Zákoník obsahoval právní předpisy, které v podstatě upravovaly veškerý život obyvatel města i jeho správu a soudnictví. Spor mezi Litoměřicemi, které předložilo protinávrh vycházející z práva magdeburského, a Starým Městem pražským však královské potvrzení a sankcionování nového zákoníku zpozdil o 10 let. Přes postoj měst magdeburské oblasti Rudolf II. roku 1579 zákoník schválil a sankcionoval, následujícího roku apelační soud uznal zákoník za závazný pro soudní praxi. Platnost kodifikace byla zpočátku omezena jen na Čechy, teprve roku 1680 byla uvedena na Moravu jako subsidiární a roku 1697 jako jediný zákoník městského práva.\n\nUž v roce 1579 se Koldín rozhodl napomoci rozšíření svého díla vydáním krátké \"Summy\", která vyšla roku 1581. V této zkrácené podobě se Koldínova kodifikace těšila veliké oblibě a byla také přeložena pod názvem \"Das böhmische Stadtrecht\" i do němčiny (roku 1583 sestavil Koldín podobný výtah ze zřízení zemského z roku 1564, tato summa však byla dekretem české kanceláře zakázaná). Koldínovým dílem český právní život získal mimořádně cenný příspěvek. Zákoník byl formulován výbornou češtinou a jeho ustanovení sestavena do přehledného systému. Se zdarem obohatil svou práci prvky z římského práva upraveného k domácím účelům, hojně použil také zemského práva a sněmovních usnesení.\n\nJméno Pavla Kristiána bylo umístěno pod okny Národního muzea v Praze spolu s mnoha dalšími, viz Dvaasedmdesát jmen české historie.\n\n"}
{"id": "40347", "url": "https://cs.wikipedia.org/wiki?curid=40347", "title": "Jozef Kubinyi", "text": "Jozef Kubinyi\n\nJozef Kubinyi, výslovnost: [Kubíny], (* 21. července 1955 Žilina) je lékař slovenského původu působící v Česku, politik, počátkem 21. století poslanec Poslanecké sněmovny za ČSSD, v roce 2004 krátce ministr zdravotnictví.\n\nPochází ze starého šlechtického rodu polského a uherského původu, jehož jméno je spojeno s městem Dolný Kubín na severozápadním Slovensku. Sám se hlásí ke slovenské národnosti, stejně jako jeho přímí předkové. Jeho příjmení se podle maďarského úzu má vyslovovat měkce \"Kubíni\", ale v jeho užší rodině je zažitá výslovnost \"Kubíny\".\n\nPo dokončení střední školy v Žilině vystudoval v letech 1973-1977 všeobecné lékařství na Lékařské fakultě Univerzity Komenského v Martině a od roku 1977 stejný obor na Lékařské fakultě Univerzity Palackého v Olomouci, kde dostudoval v roce 1979. Profesně působil nejprve v KÚNZ Ostrava, později ve Fakultní nemocnici s Poliklinikou Ostrava-Poruba. Specializoval se na obor nukleární medicíny. V 80. letech 20. století získal atestaci I. a II. stupně a roku 1996 Evropskou atestaci nukleární medicíny (European board of nuclear medicine) v Kodani. V roce 2000 získal titul Ph.D. na Lékařské fakultě Masarykovy univerzity v Brně. Stal se členem odborných korporací jako Česká kardiologická společnost, Česká společnost nukleární medicíny a Evropská společnosti nukleární medicíny. V letech 1999-2001 zasedal ve Vědecké radě Ministerstva zdravotnictví České republiky.\n\nDo roku 1990 byl členem KSČ, v roce 1992 vstoupil do ČSSD. Od roku 1994 byl Kubinyi za sociální demokraty zastupitelem v Ostravě. Podle jiného pramene ale v komunálních volbách roku 1994 do městského zastupitelstva Ostravy sice kandidoval, ale zvolen nebyl. Zastupitelem byl zvolen v komunálních volbách roku 1998. V období let 2000-2002 byl i členem Rady města Ostravy.\n\nVe volbách v roce 2002 byl zvolen do poslanecké sněmovny za ČSSD (volební obvod Moravskoslezský kraj). Do roku byl členem sněmovního výboru pro sociální politiku a zdravotnictví a v letech 2002-2006 členem výboru pro evropskou integraci (později oficiálně výbor pro evropské záležitosti). Ve sněmovně setrval do voleb v roce 2006.\n\nV dubnu 2004 byl jmenován ministrem zdravotnictví ve vládě Vladimíra Špidly na místo uvolněné odvoláním Marie Součkové. Už po měsíci ve funkci čelil od lékařských odborů výzvě k rezignaci. Jeho ministerské působení nemělo dlouhého trvání – po výměně premiéra si jej Stanislav Gross do svého týmu nevybral a Kubinyi v srpnu 2004 ministerské křeslo opustil.\n\nV sněmovních volbách roku 2006 kandidoval, ale nebyl zvolen. Krátce se ještě vrátil do sněmovny v samotném závěru funkčního období, když 26. května 2010 nastoupil jako náhradník poté, co rezignovala poslankyně Hana Šedivá (jmenována soudkyní). Ve sněmovně setrval jen zhruba jeden týden do úplného konce volebního období a fakticky se nezapojil do práce zákonodárného sboru. Sám svůj dočasný návrat do parlamentu komentoval následovně: „\"Na schůzi samozřejmě půjdu, ale neplánuji na ní exhibovat. To by bylo i vzhledem k tomu, že je poslední, celkem nesmyslné. Rád si ale povykládám s ostatními poslanci, protože jsem mimo politiku opravdu už dost dlouho\".“ Mladá fronta DNES ale uvedla, že Kubinyi i tak získá plné odstupné coby končící poslanec.\n\nJe ženatý, má dvě děti.\n\n"}
{"id": "40352", "url": "https://cs.wikipedia.org/wiki?curid=40352", "title": "Jan Křesadlo", "text": "Jan Křesadlo\n\nVáclav Jaroslav Karel Pinkava, píšící pod pseudonymem Jan Křesadlo (9. prosince 1926 Praha – 13. srpna 1995 Colchester), byl spisovatel, básník, psycholog a polyhistor českého původu.\n\nPo středoškolském studiu na Benešově gymnáziu v Praze, ze kterého byl za protektorátu dočasně vyloučen za zesměšňování němčiny, studoval na Obchodní akademii a po návratu na gymnázium v roce 1945, maturoval v roce 1947 s vyznamenáním z řečtiny. Začal studovat na Filozofické fakultě UK anglistiku, ale roku 1949 mu bylo studium znemožněno, když byl v rámci politických studijních prověrek vyšetřován a souzen za údajnou přípravu ozbrojeného povstání. Pro nedostatek důkazů byl osvobozen soudy tří instancí po dvojím odvolání prokurátora. Byl však jakožto \"třídní nepřítel\" vyloučen ze studií. Po tříletém období coby pomocný dělník na pstruhové farmě v Liběchově, a po vojenské službě jako prostý vojín u Domažlic, v roce 1952 pokračoval ve studiu psychologie na FF UK, kde promoval v roce 1954. V témže roce mu zemřela matka. Oženil se v roce 1957. Začal pracovat jako klinický psycholog na Ambulanci pro sexuální deviace U Apolináře. Roku 1968 získal doktorát.\n\nPo srpnové invazi do Československa emigroval do Británie se svou ženou a čtyřmi dětmi. Pracoval jako klinický psycholog, vedoucí oddělení. Po předčasném odchodu do důchodu v roce 1982 se naplno věnoval umělecké tvorbě. Za svou prvotinu, román \"Mrchopěvci\", kterou vydalo nakladatelství '68 publishers, obdržel cenu Egona Hostovského.\n\nSvůj pseudonym si vybral částečně i proto, že ve svém občanském jménu postrádal ryze české \"ř\". Pseudonymy měl v oblibě, například přesmyčkový Jake Rolands (autor rodokapsu), dále J. K. Klement (překladatel), Juraj Hron (slovácký autor), Ferdinand Lučovický z Lučovic a na Suchým dole (skladatel), Kamil Troud (ilustrátor), a další.\n\nSkládal hudbu, složil mimo jiné Glagolskou mši. Mimo uměleckou činnost a svůj občanský obor úspěšně publikoval v matematické logice, kde vynalezl celou třídu vícehodnotových logik.\n\nCoby tzv. renesanční muž, polyhistor, rád si kladl náročné překážky a úkoly. Se svou dcerou přeložil do angličtiny Seifertův \"Věnec sonetů\" a k tomu si dopřál i vlastní polemický \"Vzdorověnec\".\n\nVydal sbírku básní v sedmi jazycích, nazvanou \"Sedmihlásek\". Celkem napsal přes sto sonetů (včetně několika sonetových věnců).\n\nNásledující ukázka je pro Křesadla typická, má bizarní a pitvorné téma a vtipně kombinuje klinickou zkušenost psychologa s erudicí přírodovědce a znalce filosofie (téma transmigrace duše mezi člověkem a psem nastolil již Pythagoras, což zde kontrastuje s ironickou narážkou na materialistického filosofa Thomase Hobbse):\n\nZa své vrcholné literární dílo v předmluvě tohoto díla sám označil knihu ΆΣΤΡΟΝΑΥΤΙΛÍΑ, Astronautilía-Hvězdoplavba, netypický vědecko-fantastický román čítající přes 6500 veršů v homérské starořečtině s paralelním českým překladem. Tato kniha vyšla teprve krátce po jeho smrti.\n\nJeho ostatky jsou uloženy pod pomníkem od jeho syna Jana Pinkavy na vinohradském hřbitově v Praze.\n\n\n"}
{"id": "40356", "url": "https://cs.wikipedia.org/wiki?curid=40356", "title": "Kněz u Hrazan", "text": "Kněz u Hrazan\n\nKněz u Hrazan je přírodní památka ev. č. 998, v lese přibližně 0,5 km severně od obce Hrazany v okrese Písek, která je chráněna kvůli kamennému poli, tvořenému balvany různých velikostí s rozsáhlými skalními mísami. Oblast byla pojmenována po největším balvanu v oblasti, který se místně nazývá „Kněz“. Kromě kamenného pole se zde nachází i smíšený les, který se rozkládá na celém území památky. Památka spadá pod správu AOPK České Budějovice.\n\nOblast geologicky spadá do Českého masivu, konkrétněji do moldanubika. Žulové balvany vznikly dvoufázově, ve třetihorách došlo k obnažení žulových jader ze zvětralé horniny a následně pak ve čtvrtohorách ke zformování mís s odtokovými žlábky. V současnosti se balvany tvořící památku nacházejí roztroušeny od úpatí až po vrcholek kopce v nadmořské výšce od 510 do 550 metrů nad mořem.\n\nChráněno je zde balvanové moře a rozptýlené žokovité balvany porfyricky amfibol-biotitické melanokrátní žuly typu Čertovo břemeno. Největší balvan v této oblasti je o rozměrech až 8×4 m. Na několika balvanech jsou vytvořeny skalní mísy s odtokovými žlábky, z nichž největší je mísa má rozměr 100×70 cm a hloubku okolo 20 cm.\n\nNejvětší balvan je místně nazýván Kněz a na jeho svislé, přes 2 metry vysoké boční stěně se nachází několik dutin typu tafone.\n\nChráněn je dále smíšený lesní porost o složení: borovice lesní (\"Pinus sylvestris\"), buk lesní (\"Fagus sylvatica\"), habr obecný (\"Carpinus betulus\"), dub letní (\"Quercus robur\"), javor klen (\"Acer pseudoplatanus\"), bříza bělokorá (\"Betula pendula\") a lípa malolistá (\"Tilia cordata\"). Území je jinak po botanické stránce chudé. Ze zajímavějších druhů byl zaznamenán např. černýš hajní (\"Melampyrum nemorosum)\".\n\nOkolo památky prochází červená turistická značka vedoucí z Milevska do Petrovic, ale samotná památka není turistickou cestou přístupná. Pro zhlédnutí je nutné opustit cestu a vyrazit do lesního porostu. Na okraji památky je umístěno jedno z naučných zastavení Naučné stezky Kovářovskem.\n\n\n"}
{"id": "40358", "url": "https://cs.wikipedia.org/wiki?curid=40358", "title": "Hlava XXII", "text": "Hlava XXII\n\nHlava XXII (anglicky \"Catch-22\") je první a nejznámější román amerického spisovatele Josepha Hellera, vydaný roku 1961. Kritici ji přirovnávají k Haškovým \"Osudům dobrého vojáka Švejka\".\n\nKniha nemá výraznější dějovou linii, je sledem jednotlivých příhod a je členěna do kapitol, které jsou zpravidla věnovány některé z hlavních postav románu.\nKniha je plná absurdit, satiry a černého humoru. Jazykově kniha obsahuje vojenský slang a často i vulgarismy.\n\nRomán, inspirovaný autorovými vlastními zážitky z druhé světové války, není zaměřen na děj, ale na postavy. Na ostrůvku Pianosa u pobřeží Itálie, kde se děj odehrává, se pohybuje nesmírné množství osobností. Paradoxní je, že uprostřed války se v knize nevyskytují žádní němečtí vojáci (oficiální nepřítel) a postupem času se tak hlavní hrdina více než Němců začíná obávat vlastní americké byrokratické mašinérie.\n\nJe to první americká kniha, která zesměšňuje americké vojáky, což bylo do té doby nevídané. Prodej nejvíce rozpoutala Vietnamská válka, která byla společností přijímaná přesně jako Hlava XXII.\n\nHlavní postavou je kapitán Yossarian (syn syrských přistěhovalců, nebo spíše Arménů), který se snaží uniknout letecké povinnosti, protože si uvědomuje, že riskuje život, který pro něho znamená víc než vlast. Děj se odehrává zejména na ostrově Pianosa ve Středozemním moři. Tam Yossarian slouží jako bombometčík na bombardérech B-25 Mitchell. V cestě domů brání Yossarianovi především Hlava XXII vojenského řádu. Ta mimo jiné říká, že letecké povinnosti může být zbaven ten, kdo je uznán za psychicky narušeného, a zároveň požádá o uvolnění. Ovšem to, že o uvolnění požádá, svědčí o jeho psychickém zdraví, takže být uvolněn nemůže: to staví celý román do absurdní roviny. Výraz \"Hlava XXII\" se stal jako označení takové absurdní situace součástí běžného jazyka.\n\nAbsurdnost celé situace vysvítá rovněž z přístupu důstojníků k válce. Jejich chování je promyšlené a má zajistit buď bezúčelné plnění rozkazů, nebo posílení popularity bez ohledu na bojový úspěch. Dobrým příkladem je například snaha plukovníka Cathcarta, aby pumy při náletech padaly co nejblíž od sebe, protože letecké snímky pak vypadají nejlépe, a to bez ohledu na úspěšnost bojové akce.\n\nYossarian vidí každý den umírat své přátele i další oběti nesmyslné války, denně bojuje s vojenskou byrokracií a s nelogickými předpisy. Válka je popsána jako absurdnost, v níž není lidský život důležitý, jde jen o čísla, rozkazy, dobyté kóty. Yossarian se záměrně chová jako blázen, občas se pokouší o recesi a snaží se za každou cenu dostat domů.\nČasto pobývá v nemocnici se simulovanými nemocemi, aby se vyhnul výkonu služby. Po návratu z nemocnice zjistí, že plukovník Cathcart opět zvýšil počet povinných letů (misí) a uvědomí si, že schováváním svůj pobyt v armádě jen prodlužuje. Podléhá panickému strachu, že válku nepřežije, a při náletech se jen snaží vyhnout protiletecké palbě nepřítele. Tato v podstatě zbabělá taktika mu paradoxně přináší nečekané úspěchy a dokonce má být vyznamenán válečným křížem; poctu si však pokazí tím, že k dekorování se dostaví nahý.\n\nKdyž je počet letů opět zvýšen, odmítne se jich dál zúčastňovat. Nadřízení si s ním už nevědí rady, a tak mu nabídnou, že ho propustí z armády, pokud bude armádu všude chválit. Yossarian nejdřív na tuto dohodu přistoupí, později si to ale rozmyslí. Jedinou možnost vidí v útěku, a nakonec se za pomoci jednoho z důstojníků a vojenského kaplana pokusí doplout na člunu do neutrálního Švédska.\n\nVyšší důstojníci jsou z drtivé většiny ukazováni jako blázni či úplní idioti – například generál Scheisskopf (německy Sráč) se vůbec nezajímá o válku, pouze a jedině o přehlídky, zatímco jeho žena spí s nižšími důstojníky; Major Major (jméno dostal od otce bez vědomí matky a shodou okolností dosáhl hodnosti majora) trpí kvůli svému jménu těžkým strachem z lidí, takže k němu smějí vojáci chodit, jen když není přítomen. McWatt, pilot Yossarianova letadla, se rád předvádí, a jednou při nízkém přeletu nad pláží zabije kamaráda a vzápětí nalétne střemhlav na útes.\nI v tom je dílo trochu podobné Švejkovi – i v něm byla většina důstojníků (snad s výjimkou nadporučíka Lukáše) vylíčena jako naprostí hlupáci.\nDo češtiny román přeložil Jaroslav Chuchvalec, jeho překlad vyšel v roce 1964 a znovu o tři roky později:\n\nNový překlad pořídil Miroslav Jindra (Odeon, 1979) a v tomto překladu je román opětovně vydáván:\n\nPřeklad do slovenštiny:\n\nJak se Hellerův román postupem času stal známý, získala fráze \"Hlava XXII\" význam označení pro situaci, kdy má člověk výběr, ale žádné rozhodnutí nevede k úspěchu.\n\nK zestárlým postavám \"Hlavy XXII\" se Heller vrátil na sklonku života v románu \"Zavíráme!\" (angl. \"Closing Time\"), který vyšel v roce 1994.\n\n"}
{"id": "40359", "url": "https://cs.wikipedia.org/wiki?curid=40359", "title": "Ladislav Štoll", "text": "Ladislav Štoll\n\nLadislav Štoll (26. června 1902 Jablonec nad Nisou – 6. ledna 1981 Praha) byl český marxistický literární kritik, představitel stalinistického (ždanovského) pojetí teorie umění, československý politik Komunistické strany Československa, poúnorový poslanec Národního shromáždění ČSR a ministr vlád Československa.\n\nNarodil se v rodině nájemce zámeckého hostince na Malé Skále u Turnova Emila Štolla (1873–1917, zahynul v 1. světové válce, pochován v Békesčábě, Maďarsko) a jeho ženy Anny, rozené Škopánové (1878–1927).\nVystudoval reálku v Turnově (1920) a obchodní dopravní abiturientský kurs na jednoroční obchodní akademii v Praze-Karlíně (1921), vojenskou službu absolvoval u letectva (1922–24). V roce 1930 jako mimořádný posluchač navštěvoval přednášky F. X. Šaldy a Z. Nejedlého na Filosofické fakultě Univerzity Karlovy. Pracoval v Praze v Eskomptní bance a Živnobance jako úředník, odkud byl v roce 1931 propuštěn za článek Úředníci v Levé frontě o sympatiích bankovního úřednictva ke komunismu a jeho postavení v době krise. Po svém propuštění se stal komunistickým novinářem a začal se věnovat literární kritice. \n\nRoku 1926 vstoupil do KSČ, v roce 1929 se oženil. Byl předním členem Levé fronty a odpovědným redaktorem stejnojmenného časopisu. Od roku 1934 byl redaktorem Rudého práva. Roku 1934 byl stranou vyslán do Moskvy jako překladatel Marxových a Engelsových spisů z němčiny, kde zůstal s rodinou až do roku 1936. S Juliem Fučíkem se podílel na českém vysílání moskevského rozhlasu. Mobilizace se zúčastnil jako poručík bombardovací letky detašované v Horních Počernicích. Během okupace Československa pracoval v Akciové společnosti pro zpracování kukuřice (1939-1945), podílel se na vydávání ilegálního Rudého práva, za což byl v roce 1944 několikrát vyšetřován gestapem.\n\nV roce 1947 se stal místopředsedou Kulturní jednoty, která sdružovala kulturní a uměleckou obec. V dubnu 1948 patřil k hlavním řečníkům na Sjezdu národní kultury.\n\nPo roce 1948 vystřídal mnoho politických funkcí, ve kterých vždy obhajoval marxisticko-leninské a stalinistické pojetí literatury. Jeho kritika odsoudila mnoho významných literátů do pozice, kdy nemohli publikovat. Jeho kritiky a postoje vůči katolickému okruhu spisovatelů napomohly jejich věznění. V roce 1950 publikoval zásadní ideologické dílo \"Třicet let bojů za českou socialistickou poesii\", které v následujících letech rozdělilo uměleckou obec na schvalované a potlačované tvůrce a směry. \n\nOd roku 1946 byl profesorem a později rektorem Vysoké školy sociální a politické, což je dodnes často zmiňováno jako světová rarita – Štoll byl totiž pouhým absolventem reálky a jednoročního kurzu na obchodní akademii. Od roku 1952 byl předsedou vládní komise pro budování ČSAV, pak náměstkem ministra školství a posléze se stal přímo členem vlády. V roce 1953 působil ve vládě Viliama Širokého jako ministr vysokých škol, v letech 1953–1954 v téže vládě jako ministr školství. V následující druhé vládě Viliama Širokého v letech 1954–1960 byl ministrem kultury. V těchto funkcích se podílel na stagnaci české literatury a na zakázání literárních projevů odlišných od stalinistické normy.\n\nZároveň byl dlouhodobě předním funkcionářem KSČ. VIII. sjezd KSČ ho zvolil za člena Ústředního výboru Komunistické strany Československa. IX. sjezd KSČ, X. sjezd KSČ, XI. sjezd KSČ, XII. sjezd KSČ, XIII. sjezd KSČ, XIV. sjezd KSČ a XV. sjezd KSČ ho ve funkci potvrdil. V roce 1955 a znovu roku 1962 mu byl udělen Řád republiky. Roku 1951 a 1972 se stal laureátem státní ceny Klementa Gottwalda a roku 1973 získal Řád Vítězného února.\n\nOd roku 1956 byl členem korespondentem ČSAV, od roku 1960 akademikem. V letech 1949–1952 zastával funkci rektora Vysoké školy politických a hospodářských věd a v letech 1956–1961 působil coby rektor Institutu společenských věd při ÚV KSČ.\n\nPo roce 1960 začala s uvolňováním literatury klesat i jeho moc, přesto se podílel na zákazu představení \"Otvírání studánek\" Bohuslava Martinů v divadle Laterna magika a odchodu režiséra Alfréda Radoka. V letech 1962–1968 vedl Ústav pro českou a světovou literaturu ČSAV. Významně se podílel na „normalizaci“ v kultuře a společenských vědách. Byl např. významným spolusignatářem zásadního prohlášení \"Naše cesta je leninismus\" z března 1970. \n\nRoku 1972 byl opětovně jmenován ředitelem Ústavu pro českou a světovou literaturu ČSAV, kterým byl až do své smrti. Po smrti mu byl vystrojen státní pohřeb, jeho urna byla proti jeho poslední vůli uložena v Národním památníku na Vítkově, od roku 1990 je podle svého přání pochován v rodinné hrobce na Malé Skále. \n\nVe svém referátu na pracovní konferenci Svazu československých spisovatelů v roce 1950 odsoudil Ladislav Štoll ve svém vystoupení \"Třicet let bojů za českou socialistickou poesii\" zejména poesii Františka Halase. František Hrubín na 2. sjezdu československých spisovatelů toto stanovisko emotivně negoval, mj. slovy: \"...\"Budoucí vykladači Halasova díla nesmějí opomenout Nezvalův rozbor, zatímco Štollův jim nebude k žádnému užitku\"...\".\n\nS publikováním v tisku začal během vojenské služby u letectva, které ho inspirovalo k prvním básním. Především psal poezii povídky a fejetony pro levicové časopisy. V meziválečném období se zpočátku pokoušel o beletristickou tvorbu (\"Člověk v aeroplánu\", \"Otrávený chléb\"), od roku 1928 se věnoval literární kritice podřízené zájmům KSČ.\n\n\n"}
{"id": "40363", "url": "https://cs.wikipedia.org/wiki?curid=40363", "title": "Řežabinec a Řežabinecké tůně", "text": "Řežabinec a Řežabinecké tůně\n\nNárodní přírodní rezervace Řežabinec a Řežabinecké tůně je chráněné území nacházející se na území okresu Písek nedaleko obce Ražice. Důvodem ochrany je výskyt cenných litorálních společenstev, která poskytují vhodná hnízdiště pro mnoho druhů ptactva a slouží pro rozmnožování dalších živočišných druhů. V rámci ochrany je chráněn jak Řežabinecký rybník a přilehlé tůně vzniklé zaplavením starých děr po středověké těžbě, tak i významná archeologická lokalita na vrchu \"Pikárna\", kde v paleolitu a mezolitu bývalo rozsáhlé lidské sídliště.\n\nSamotný rybník vznikl na místě slatiny v bývalém korytě řeky Otavy v roce 1530 na popud pána hradu Zvíkov Kryštofa ze Švamberka. Postupně vodní plocha zarůstala litorálním porostem tvořeným převážně rákosem, až tento cenný porost pokryl přibližně 40 %. Nevhodné hospodářské zásahy, nadměrný chov ryb převážně v 70. a 80. letech 20. století měly za následek poškození chráněné lokality a vyhynutí řady druhů. Rozsah pokrytí rákosem poklesl na dnešních přibližně 15 %. K roku 2011 je rybník ve vlastnictví státu a ve správě Agentury pro ochranu krajiny ČR, která se snaží navrátit druhovou pestrost a minimalizovat negativní dopady zásahů člověka. Rybník je významnou ptačí oblastí, kde se vyskytuje přes 160 ptačích druhů, mnoho jich zde hnízdí a taktéž se zde nachází největší kolonie racka chechtavého (\"Chroicocephalus ridibundus\") na území jižních Čech. Z těchto důvodů byla celá lokalita v roce 2004 vyhlášena ptačí oblastí soustavy Natura 2000. Oblast také figuruje na seznamu významných ptačích území.\n\nOkolo celé rezervace vede 3 km dlouhá naučná stezka s 12 informačními tabulemi a na východním břehu rybníka stojí z části volně přístupná pozorovací věž, ze které je možné sledovat okolní přírodu. V případě návštěvy lokality v rozmezí dubna až června má návštěvník možnost spatřit největší počet ptáků, nejvíce různých druhů ptáků se zde však vyskytuje na podzim.\n\nÚzemí se nachází severozápadně od Ražic a skládá se z rybníku, okolních luk a menších nádrží. Chráněné území leží 10 km jihozápadně od města Písek. Na jižní hranici je území ohraničeno železniční tratí 190 (Plzeň-České Budějovice) vystavěnou v roce 1868. Západní hranice je ohraničena pozemní komunikací Ražice-Kestřany. V severozápadní a severovýchodní části se nachází dvojice kopců, mezi kterými je údolí. Svahy kopců pokrývají sušší louky a drobnější borové porosty. Tímto údolím odtéká z Řežabince na sever Řežabinecký potok, který se vlévá do řeky Otavy. Současně je severovýchodní až východní část lokality ohraničena třemi remízky a vlhkými loukami. Kolem rybníku se nachází převážně orná půda, to společně s chovem ryb přispívá k hromadění živin v rybníce. Zvýšené množství živin následně způsobuje změny ve složení druhů, jelikož druhy zvyklé na chudá prostředí vymírají. Přibližně 1 km východně od Řežabince se nachází přírodní památka Ražický rybník.\n\nDle geomorfologického hlediska je chráněná oblast součástí celku Českobudějovické pánve, podcelku Putimská pánev, která slouží jako akumulační rovina Otavy a Blanice. V rámci Putimské pánve se chráněné území nachází v okrsku Kestřanská pánev.\n\nOblast národní přírodní rezervace je i významnou archeologickou lokalitou, jelikož se zde nacházelo lidské osídlení od paleolitu po mezolit. Lidé zde žili na nevysokém pahorku \"Pikárna\", který se dříve tyčil nad řekou Otavou. Tahy lososů a blízkost bažin přitahujících větší savce zaručovaly dostatek potravy pro rozsáhlé lidské sídliště. Zbytky tohoto osídlení byly odkryty v roce 1936 strakonickým archeologem Bedřichem Dubským. Ten při svých vykopávkách objevil zbytky pazourkové dílny a různé nástroje. Nicméně eroze způsobila posunutí říčního koryta Otavy, která tak už neprotéká přímo kolem pahorku, ale o něco severněji. Na místě bývalého říčního koryta zůstala rozsáhlá slatina.\n\nV této slatině byl v roce 1530 (i když jiný zdroj uvádí datum založení 1524) na popud pána hradu Zvíkov Kryštofa ze Švamberka vybudován rybník Řežabinec. Hráz rybníku byla vystavěna z vátých písků. Vzhledem k tomu, že se svahy rybníku svažují jen pozvolna, panují zde ideální podmínky pro zarůstání rostlinami, hlavně rákosem. Na přelomu 20. století docházelo na lokalitě k těžbě přírodních štukových písků, načež následně vznikly mělké deprese, které se začaly zaplňovat spodní vodou z rybníku. Původně sloužily jako vhodná lokalita pro teplomilné a pískomilné druhy. Následně začaly postupně zarůstat nálety dřevin, což umožnilo vytvořit bohatou mozaiku různých typů prostředí vhodných pro četné druhy obojživelníků a ptactva. Od roku 1953 hospodaří na rybníce školní rybářství Vodňany. V 70. a 80. letech 20. století probíhal na rybníce intenzivní chov ryb, kvůli kterému došlo ke zvýšení vodní hladiny. Změna výšky hladiny snížila pokrytí litorálních porostů (hlavně rákos, vysoké ostřice a přesličky říční) z dřívějších 40 % na dnešních 15 %. Tůně byly v roce 1985 vyhlášeny jako chráněný přírodní výtvor o celkové velikosti 6,2 ha vzhledem k druhové rozmanitosti. V roce 1992 došlo ke sloučení dvou chráněných oblastí (rybníku a přilehlých tůní) a přeřazení do kategorie národní přírodní rezervace. Od tohoto roku je taktéž regulována vodní hladina a oproti 80. letům 20. století byla snížena přibližně o 30 cm. Následně docházelo k poklesu rybařského využití lokality. Snížení vodní hladiny a omezení chovu ryb se projevilo na stabilizování litorálních porostů a v některých případech (např. u rákosu) dochází dokonce k postupnému rozšiřování.\nZ důvodu citlivého hospodaření na rybníce počátkem 20. století došlo k vytvoření vhodných podmínek pro rozvoj mokřadních společenstev rostlin a hnízdění ptactva, jako například racka chechtavého, což později vyústilo k vyhlášení ochrany. Druhová rostlinná rozmanitost zaujala botaniky Abrože, Hajného a Růžičku, kteří zde prováděli výzkum. Následně navrhli Řežabinec jako vhodnou lokalitu k ochraně. K vyhlášení přírodní rezervace došlo 19. listopadu v roce 1949 zákonem č. 114/92 Sb. a vyhláškou č. 395/92 byla rozšířena o oblast tzv. Řežabineckých tůní na konečnou rozlohu 110,7 ha z čehož 104,5 tvoří katastrální výměra rybníku Řežabinec. Kolem rezervace je současně vyhlášené ochranné pásmo o šířce 50 až 120 metrů. Získání statutu státní rezervace v roce 1949 byl významný pokrok, jelikož byl tím pádem zakázán odstřel divokého ptactva, došlo k omezení vstupu a zamezilo se vybagrování břehových porostů, které se jinak pro zvětšení hospodářské produkce rybníku provádělo. Nicméně ochrana neupravovala samotné rybářské hospodaření, což se v 70. a 80. letech negativně projevilo na bohatosti vegetace. To bylo způsobeno zvýšeným počtem ryb decimujících porosty, nárůstu živin ve vodě a zhoršení kvality vody. Hospodaření na rybníce bylo upraveno až v roce 1992.\n\nZ důvodu výskytu husy velké (\"Anser anser\") byla celá lokalita v roce 2004 vyhlášena jako ptačí oblast soustavy Natura 2000. Oblast také figuruje na seznamu významných ptačích území. K roku 2011 byl rybník ve vlastnictví státu a ve správě Agentury ochrany přírody a krajiny, která ho pronajímá rybářům a určuje, kolik ryb bude do rybníku nasazeno, jaké druhy, jestli se smí ryby krmit či má možnost jejich nasazování zakázat. Tato opatření mají za cíl pomoci přirozené obnově porostů vodních rostlin.\n\nLokalita se nachází na horninovém podkladu, který je tvořen jílovými, písčitými a štěrkovými sedimenty vzniklých v terciéru se slojemi lignitu o mocnosti až 100 m. Na horninovém podkladu se nachází půda z části tvořená organogenní slatinou a hydromorfními glejy pozvolna přecházející do zonálních půd. Celkově je chemismus půdy kyselý, čímž vzniká území charakteristické pro mokřadní porosty chudé na živiny a s tím související živočišné druhy. Dříve se na území nacházelo třetihorní jezero vzniklé v přirozené depresy. Později se částečně koryto řeky Otavy posunulo severněji, čímž vznikla rozsáhlá slatina. Slatina pak byla v roce 1530 přebudována na rybník.\n\nKlimaticky se území řadí mezi mírně teplé s úhrnem srážek ve vegetačním období 350 až 400 mm, v průběhu zimy klesá srážková činnost na 200 až 250 mm. Jedná se o jedno z nejteplejších a nejsušších míst v jižních Čechách. Přibližně 1 % chráněného území připadá na vlhké louky, zbylých 99 % na mokřady a vodní plochy.\n\nRybník Řežabinec byl vystavěn v roce 1530 na místě slatiny, které vznikla v depresi po meandru řeky Otavy. Nachází se v nadmořské výšce 371,28 metrů nad mořem a jeho plocha volné vodní hladiny je okolo 80 ha, i když katastrální výměra rybníku je 104,5 ha, což z něj činí největší rybník v okrese Písek. Jedná se o relativně mělký rybník, který má uprostřed hloubku pouze 80 až 120 cm (jiný zdroj uvádí hloubku v severní části rybníku až 140 cm), u hráze dosahuje 120 cm. Skládá se ze dvou částí a to z větší jižní části označované jako „Jezero“ a hlubší a menší severnější části sloužící jako loviště. Oblast rybníku zaobírá povodí pouze 2,85 km², což je relativně malé území. Celkový průměrný úhrn srážek ve zmiňovaném povodí je 540 mm. Chráněné území může být ohroženo nedostatkem vody v době napouštění. Rybník Řežabinec je odvodňován Řežabineckým potokem, který vede do řeky Otavy a rybník tedy spadá do povodí zmiňované řeky. Je napájen vodou ze dvou zdrojů, umělých stok. První stoka přivádí vodu od západu z Mladějovického potoka skrze napouštěcí kanál vedoucí z rybníku Markovec. Na východě je to stoka směřující z rybníku Miska a ústící v kotvišti poblíž rybářské bašty. Oba dva napájecí rybníky spadají do Sudoměřské rybniční soustavy.\n\nU výtoku rybníku byl vybudován bezpečností přepad, který umožňuje odvádět nadbytečnou vodu. Ať už vzniklou srážkovou činností v době přívalových dešťů či při tání sněhu na jaře. Technicky je odtok řešen skrze nízkou hráz se skalnatým korytem, kdy hladina hráze dosahuje výše normované hladiny rybníku. Hráz rybníku je vybudována z vátých písků, je osázena vzrostlými duby a vede přes ni polní cesta. Taktéž se zde nachází kamenný mezník z roku 1702, který stojí na rozhraní katastrů obcí Ražice, Putim a Lhota u Kestřan a dříve určoval hranici drahonického panství.\n\nSoučástí národní přírodní rezervace je vrch \"Pikárna\" (397 m), významná archeologická lokalita, na kterém se nacházelo významné paleotické a mezolitické lidské sídliště. Vhodné přírodní podmínky v okolí mělkého údolí řeky Otavy přilákaly na návrší lovecké skupiny, které zde měly snadný přístup k větším savcům chodícím k napajedlům. U nynější hráze rybníku se nacházela dílna pro výrobu nástrojů a na svazích vrchu Pikárna byla objevena stavba, v jejímž okolí se našly tisíce kusů nástrojů. Na základě archeologických nálezů se zdá, že vrchol osídlení oblasti byl mezi 8000 až 5000 př. n. l. Samotný vrch je tvořen aplitovými žílami odolávající erozi lépe než okolní perlová rula.\n\nNejvýznamnějším biotopem je k počátku 21. století rákosový porost, který je svým rozsahem unikátní v celé oblasti jižních Čech. Před intenzivním hospodářským využitím v 70. a 80. letech 20. století pokrýval litorální porost (\"Phragmitetum communis\", \"Equisetetum fluviatilis\", \"Caricetum elatae\", \"Caricetum gracilis\") okolo 40 % rozlohy rybníku (odpovídající přibližně 47 ha). V jihozápadní části existovalo cenné přechodové rašeliniště se společenstvími sv. Rhynchosporion albae, Sphagno-Tomenthypnion a Sphagno-Utricularion. V tomto prostředí se vyskytovaly vzácné druhy jako např. suchopýr širolistý (\"Eriophorum latifolium\"), vachta trojlistá (\"Menyanthes trifoliata\"), všivec bahenní (\"Pedicularis palustris\"), hrotnosemenka bílá (\"Rhynchospora alba\"), bařička bahenní (\"Triglochin palustris\"), suchopýrek alpský (\"Trichophorum alpinum\"), bublinatka vícekvětá (\"Utricularia bremii\"), bublinatka prostřední (\"Utricularia intermedia\"), leknín bělostný (\"Nymphaea candida\"), šípatka střelolistá (\"Sagittaria sagittifolia\"), žabník trávovitý (\"Alisma gramineum\") a ojediněle také kruštík bahenní (\"Epipactis palustris\"), nicméně všechny tyto druhy vlivem eutrofizace vody na lokalitě vyhynuly. Dosud zde roste rosnatka okrouhlolistá (\"Drosera rotundifolia\"), zábělník bahenní (\"Comarum palustre\") a ostřice plstnatoplodá (\"Carex lasiocarpa\"). Změna chemismu vody měla za následek taktéž vyhynutí unikátního souboru řasové flóry.\n\nK současnosti je nejvýznamnějším porostem v rezervaci litorální porost rákosu a ostřice vyvýšené (\"Carex elata\"), který je unikátní na celém území jižních Čech. Tento porost se zachoval převážně v jihozápadní části rybníku. Dnes je již z části odumřelý, takže tvoří menší ploché ostrůvky z části porostlé dvouzubcem a z části holé. Přilehlé tůně jsou v nyní z větší části zanesené sedimenty a zarostlé společenstvy sv. \"Magnocaricion elatae\", \"Cicution virosae\", \"Oenanthion aquaticae\", \"Parvopotamion\", \"Utricularion australis\" a \"Salicion cinereae\", ve kterých roste např. bublinatka jižní (\"Utricularia australis\"), rdest ostrolistý (\"Potamogeton acutifolius\"), bazanovec kytkokvětý (\"Lysimachia thyrsiflora\"), okřehek trojbrázdý (\"Lemna trisulca\"), ostřice nedošáchor (\"Carex pseudocyperus\") a další. Místa s nižší vlhkostí jsou porostlá vzrostlými nálety břízy, osiky, olše, dubu a borovice.\n\nVlivem kyselého chemismu půdy se na lokalitě vyskytují druhy bezobratlých charakteristické pro mokřady chudé na živiny. Nachází se zde například střevlíci (např. \"Terostichus aterrimus\"), drabčíci (např. \"Tachyporus aransversalis\"), sarančata, bahnomilky, různé druhy brouků, či zástupci dvoukřídkého hmyzu. Dřívější výskyt vodních bezobratlých nebyl k počátku 21. století ověřen, ale dřívější údaje uvádí výskyt zástupce vodního plže točenky ploché (\"Valvata cristata\"). K výraznému poškození jejich populací došlo vlivem nadměrného chovu ryb v 70. a v 80. letech 20. století.\n\nŘežabinec je jedinou lokalitou v Česku, kde se vyskytuje vzácná parazitická moucha \"Trimerina microchaeta\" s larvami vyvíjejícími se ve snůškách některých druhů pavouků.\n\nNa území tůní se vyskytuje celkem 11 druhů obojživelníků z celkových 20 druhů, které obývají Českou republiku. Z ocasatých obojživelníků zde žijí dva druhy čolků, čolek obecný (\"Triturus vulgaris\") a čolek velký (\"Triturus cristatus\"), 9 zbývajících tvoří druhy žab. Jsou to skokan zelený (\"Pelophylax esculentus\"), skokan hnědý (\"Rana temporaria\"), blatnice skvrnitá (\"Pelobates fuscus\"), kuňka obecná (\"Bombina bombina\"), ropucha obecná (\"Bufo bufo\"), skokan štíhlý (\"Rana dalmatina\") a další. Z plazů se na území celé rezervace vyskytují celkem tři druhy. Jedná se o ještěrky či užovku obojkovou.\n\nNa lokalitě probíhal od založení rybníku chov ryb, který se hlavně v 70. a 80. letech 20. století negativně projevil na druhové pestrosti jak ponořených a plovoucích rostlin, tak i na břehových tvrdých porostech. K tomu výrazně přispěla i zvýšená hladina rybníku. Hlavní chovnou rybou je zde tradičně kapr obecný (\"Cyprinus carpio\"), který byl v 50. letech 20. století nasazován v počtu 14 000 malých kaprů, výlov pak kolísal mezi 10 až 30 tunami. Oproti tomu v 70. a 80. letech 20. století došlo k nárůstu nasazených kaprů na 40 až 50 000 kusů s následným výlovem 80 až 100 tun. Nadměrné nasazení kapra mělo následně neblahý dopad na rostlinná společenstva a z toho důvodu dochází k postupnému poklesu v jeho nasazování a jeho nahrazování štikou (\"Esox lucius\"), línem (\"Tinca tinca\"), okounem (\"Perca fluviatilis\"), candátem (\"Sander lucioperca\") a sumcem (\"Silurus glanis\").\nMezi lety 1990 až 1999 bylo na lokalitě Řežabince a přilehlých lukách zahrnutých do ochranného pásma rezervace pozorováno 166 druhů ptáků (jiný zdroj uvádí 70 druhů pěvců a 102 ostatních druhů), z toho 87 hnízdících druhů (jiný zdroj uvádí 89). Jedná se například o mnoho druhů z řad migrujících bahňáků, zvláště jespáků. Dále hejna kachen a hus, které na rybníce žijí od konce léta, kdy přílétají na lokalitu. Ojediněle se zde vyskytuje i kormorán velký (\"Phalacrocorax carbo\"), volavka bílá (\"Ardea alba\"), kolpík bílý (\"Platalea leucorodia\"). Na lokalitě je možné pozorovat i chřástal kropenatý (\"Porzana porzana\"), chřástal vodní (\"Rallus aquaticus\"), chřástal malý (\"Porzana parva\"), slípka zelenonohá (\"Gallinula chloropus\"), slavík modráček (\"Luscinia svecica\"), sýkořice vousatá (P\"anurus biarmicus\"), cvrčilka slavíková (\"Locustella luscinioides\"), rákosník velký (\"Acrocephalus arundinaceus\"), rákosník proužkovaný (\"Acrocephalus schoenobaenus\"), rákosník obecný (\"Acrocephalus scirpaceus\"), husa velká (\"Anser anser\"), občas volavka červená (\"Ardea purpurea\") a bukáček malý (\"Ixobrychus minutus\"), dříve i bukač velký (\"Botaurus stellaris\"). Další zdroj jmenuje zástupce pěvců moudliváčka lužního (\"Remiz pendulinus\"), žluvu hajní (\"Oriolus oriolus\"), z nepěvců lžičák pestrý (\"Anas clypeata\"), čírka modrá (\"Anas querquedula\"), čírka obecná (\"Anas crecca\"), kopřivka obecná (\"Anas strepera\"), rybák černý (\"Chlidonias niger\"), rybák obecný (\"Sterna hirundo\"), chřástal vodní (\"Rallus aquaticus\"), chřástal kropenatý (\"Porzana porzana\"), moták pochop (\"Circus aeruginosus\"), potápka malá (\"Tachybaptus ruficollis\"), potápka černokrká (\"Podiceps nigricollis\"), potápka roháč (\"Podiceps cristatus\"), křepelka polní (\"Coturnix coturnix\") a koroptev polní (\"Perdix perdi\"x) (poslední dva druhy obývají ochranné pásmo rezervace). V zimě se na lokalitě pravidelně zdržuje orel mořský (\"Haliaeetus albicilla\").\n\nNa plochých ostrůvcích pravidelně hnízdí v počtu až 5000 párů racek chechtavý (\"Chroicocephalus ridibundus\"). Jedná se tak o nejpočetnější hnízdící druh v lokalitě. Jeho přítomnost byla taktéž důvodem k vyhlášení rezervace v roce 1949. Současně tak vzniká největší racčí kolonie na území jižních Čech. Pro husu velkou je Řežabinec západní hranicí jejího výskytu v Česku a lokalitu využívá tisíc až dva tisíce jedinců jako významné shromaždiště v době mezi červencem až říjnem. Vyjma husy velké se zde v červnu shromažďuje až 300 jedinců kopřivky obecné, která zde také hnízdí v počtu 20 až 40 párů.\n\nTrvale žije na území rezervace okolo 30 druhů savců a další druhy do lokality směřují za potravou. Ze zástupců šelm zde trvale žije liška obecná (\"Vulpes vulpes\"), lasice kolčava (\"Mustela nivalis\"), kuna lesní (\"Martes martes\"). Z hmyzožravců rejsek obecný (\"Sorex araneus\"), krtek obecný (\"Talpa europea\"), ježek východní (\"Erinaceus concolor\") a ježek západní (\"Erinaceus europaeus\"). Z letounů netopýr rezavý (\"Nyctalus noctula\"). Z hlodavců ondatra pižmová (\"Ondatra zibethica\"), veverka obecná (\"Sciurus vulgaris\"), plšík lískový (\"Muscardinus avellanarius\"), hraboš polní (\"Microtus arvalis\"), norník rudý (\"Myodes glareolus\"), myšice lesní (\"Apodemus flavicolis\") a myška drobná (\"Micromys minutus\"). Dále se zde nachází zajíc polní (\"Lepus europaeus\"), za potravou se vydává na území rezervace srnec obecný (\"Capreolus capreolus\"), prase divoké (\"Sus scrofa\"), netopýr vodní (\"Myotis daubentonii\"), netopýr ušatý (\"Plecotus auritus\"). Na území rezervace se dá příležitostně zahlédnout vydra říční (\"Lutra lutra\") a to převážně v zimních měsících, kdy přes lokalitu prochází.\n\nVe dvou případech je nahlášeno pozorování losa evropského (\"Alces alces\") na břehu rybníku.\n\nVlivem nevhodných zásahů způsobených intenzivnějším rybolovem došlo v 70. a 80. letech 20. století k výraznému poškození litorálních porostů, přeplavení rašeliniště a zničení nejcennějších rostlinných společenstev. Ve snaze zvrátit zmiňované negativní zásahy člověka se od roku 1991 uplatňuje managment, který se snaží navrátit vyhubená rostlinná společenstva zpět. Od roku 1992 je uměle regulována vodní hladina rybníku. Taktéž byla vodní hladina oproti 80. letům 20. století snížena přibližně o 30 cm. Tím je umožněno snazší šíření litorálních rostlin.\n\nV současnosti probíhají na lokalitě výzkumné projekty pro získání informací ke zvolení vhodného způsobu hospodaření v areálu chráněného území. Taktéž dochází k zásahům v podobě kácení náletových dřevin či čištění tůní. V roce 1998 došlo po odbahnění dvou tůní k objevení souvislého porostu bublinatky jižní (\"Utricularia australis\"). Bublinatku časem nahradila početná populace silně ohroženého rdestu ostrolistého (\"Potamogeton acutifolius\"). Na lokalitě je nutné pomocí odsávání také provádět odbahňování dna Řežabince. Etapovitě by mělo docházet k oplocování rákosových oblastí v rámci jejich ochrany před kapry a labutěmi.\n\nJediným důvodem ochrany ptačí oblasti je využívání lokality Řežabince husou velkou jako shromaždiště v době mezi červencem a říjnem. Odhaduje se, že se sem slétává jeden až dva tisíce jedinců. Toho zneužívají myslivci a intenzivně je zde loví, co má za následek rychlý úbytek jejich počtu.\n\nRezervace byla roky jedinou chráněnou ornitologickou lokalitou v okrese Písek, zaměřovala se na ni proto pozornost ornitologů z Písecka. Do roku 1977 zde probíhala nepravidelná pozorování a odchyty divokého ptactva, od tohoto roku započalo pravidelné pozorování s odchytem a kroužkováním ptactva. Od roku 1982 přibylo pravidelné sčítání jednou za měsíc ptactva metodou bodového transektu. I přes to, že je na území zakázáno táboření, mají ornitologové výjimku v rámci akce „Acrocephalus“, kdy je kousek od břehu rybníka na konci července a začátku srpna vystavěn tábor. V jeho průběhu jsou ptáci chytáni do sítí, aby mohli být okroužkováni a následně opětovně vypuštěni do volné přírody. K roku 2011 proběhl již 35. ročník akce, kdy se během této doby podařilo okroužkovat přes 30 000 jedinců z více než 100 druhů.\n\nOkolo celé rezervace vede 3 km dlouhá naučná stezka Řežabinec s 12 informačními tabulemi rozmístěnými okolo veřejné cesty, která směřuje od nádraží v Ražicích kolem železniční trati (ohraničující jižní část rezervace) směrem k rybářské baště, dále okolo východního okraje rybníku k rybniční hrázi, přes vrch Pikárna. Zde se cesta napojuje na turistickou značku spojující Putim a Sudoměřské rybníky. Ve východní části rybníku je umístěna dřevěná pozorovací věž, která byla společně s naučnou stezkou vybudována Prácheňským muzeem v Písku. Věž je z části volně přístupná návštěvníkům. Na severní hranici chráněného území po hrázi rybníku Řežabinec prochází zelená turistická značka vedoucí z Putimi k památníku Žižkova mohyla. Na území rezervace je dovoleno se pohybovat pouze po vyznačených stezkách a na přilehlém travnatém porostu. Platí zde zákaz sběru hub, táboření a rybolov.\n\nV případě návštěvy lokality v rozmezí dubna až června má návštěvník možnost spatřit největší počet ptáků, podzim je pak vhodný pro spatření největšího množství ptačích druhů.\n\nNa území rezervace se natáčela od 31. března do 17. května 1954 část filmu \"Jan Žižka\", kterou režíroval Otakar Vávra.\n\n"}
{"id": "40366", "url": "https://cs.wikipedia.org/wiki?curid=40366", "title": "Boukal", "text": "Boukal\n\nPřírodní památka Boukal ev.č. 980 se nachází na území okresu Písek. Přírodní památku dříve tvořil lesní rybník se zarostlými břehy severozápadně od města Milevsko v katastru obce Něžovice ležící jeden kilometr od obce Zbelítov, nicméně od roku 2011 byl k přírodní památce přidán i rybník Slatina nacházející se jižně od Boukalu. Správa AOPK ČR regionální pracoviště Jižní Čechy. Památka leží v nadmořské výšce 511 metrů.\n\nPůvodně se jednalo o chráněný přírodní útvar, který byl v roce 1985 překlasifikován na přírodní památku. Hranice chráněného pásma je tvořena dvěma červenými pruhy, kolem kterých je ochranné pásmo o šířce 50 metrů.\n\nPřírodní památka se nachází přibližně dva kilometry severozápadně od města Milevska a přibližně jeden kilometr od obce Zbelítov. Na jižní hranici území se nachází silnice Milevsko-Lety. Jedná se o soustavu dvou rybníků vzájemně propojených potokem, výše položený je Boukal, níže po toku se nachází Slatina (v jiných zdrojích uváděno jméno Zlatina). Rybníky se nachází na západním úbočí 512 metrů vysokého kopce Spálená, který je zcela zalesněn.\n\nPřírodní památka byla zřízena Vyhláškou Okresního národního výboru v Písku ze dne 4. prosince 1985 s účinností od 1. února 1986. Z důvodu zařazení části přírodní památky mezi Evropsky významných lokalit kvůli výskytu kuňky ohnivé z roku 2004, byla přírodní památka znovuvyhlášena v roce 2011 na území 8,11 ha (dříve měla velikost 4,511 ha) s ochranným pásmem o výměře 6,15 ha. Ochranné pásmo tvoří samostatný polygon, který není zahrnut ve zmiňovaných 8,11 ha. Během znovuvyhlášení přírodní památky byl do území zahrnut i jižně položený rybník Slatina.\n\nRoste zde kosatec žlutý (\"Iris pseudacorus\") a lupina bílá (\"Lupinus albus\").\n\nJe zde zaznamenán výskyt 7 druhů obojživelníků: například silně ohrožených druhů rosničky zelené (\"Hyla arborea\") a skokana zeleného (\"Pelophylax esculentus\"). Z ohrožených druhů se vyskytují kuňka obecná (\"Bombina bombina\"), ropucha obecná (\"Bufo bufo\"), užovka obojková (\"Natrix natrix\"). Z ptactva se zde vyskytuje potápka malá (\"Tachybaptus ruficollis\") a moták pochop (\"Circus aeruginosus\"). Hráz je lemována vzrostlými jasany ztepilými (\"Fraxinus excelsior\").\n\nRostlinné prostředí v okolí rybníka není nikterak vzácné, ale i přes toto zde vznikly příhodné podmínky pro ohrožené živočichy, kteří jsou převážně z řad obojživelníků a ptactva.\n\nPtáci sídlí převážně na plovoucích hnízdech v rákosí a orobinci.\n\nK památce se dá dostat po silnici mezi Milevskem a Hrejkovicemi (pro pěší, či cyklisty, na začátku silnice je zákaz vjezdu pro motorová vozidla). K lokalitě vede dobře značená červená a žlutá turistická cesta, která vede okolo přírodní památky. Přístupná je i hráz rybníku, po které vede pěšina.\n\n"}
{"id": "40391", "url": "https://cs.wikipedia.org/wiki?curid=40391", "title": "Pibimbap", "text": "Pibimbap\n\nPibimbap (korejsky 비빔밥), psáno též \"pibimpap\", \"bibimbap\" či \"bibimpap\", je korejské národní jídlo. Jedná se o velkou misku s vařenou rýží, na níž jsou nahoře naskládány kopečky různé zeleniny, jak vařené, tak i v syrovém stavu (cibule, okurka, špenát, mrkev, cuketa, sojové klíčky ad.), volské oko a několik kousků vařeného masa, přikládá se miska s ostrou pálivou omáčkou kočchudžang a někdy i polévka z mořských řas mijoguk. Pokrm se jí většinou lžicí a před jídlem se důkladně promíchá.\n\n"}
{"id": "40393", "url": "https://cs.wikipedia.org/wiki?curid=40393", "title": "Seznam zaniklých sídel v Česku", "text": "Seznam zaniklých sídel v Česku\n\nTento seznam obsahuje úplně i částečně zaniklá sídla či místa na území dnešní České republiky.\n\n\n\n"}
{"id": "40394", "url": "https://cs.wikipedia.org/wiki?curid=40394", "title": "Termodynamika", "text": "Termodynamika\n\nTermodynamika je obor fyziky, který se zabývá procesy a vlastnostmi látek a polí spojených s teplem a tepelnými jevy; je součástí termiky. Vychází přitom z obecných principů přeměny energie, které jsou popsány čtyřmi termodynamickými zákony (z historických důvodů číslovány nultý až třetí). Termodynamika se dále dělí na studium rovnovážných a nerovnovážných procesů. Historicky byl vývoj termodynamiky veden touhou zvýšit efektivitu prvních parních strojů, čímž se zabývala klíčová práce \"Úvahy o hybné síle ohně\" francouzského fyzika Sadiho Carnota, často nazývaného otcem termodynamiky. O další rozvoj termodynamiky se zasadila formulace prvního a druhého zákona termodynamiky, na nichž se podíleli především William Thomson, pozdější lord Kelvin, Rudolf Clausius a William Rankine. Samotný termín termodynamika je prvně doložen v roce 1849 v práci lorda Kelvina.\n\nTermodynamika zkoumá vzájemné vztahy mezi veličinami, které charakterizují makroskopický stav systému a změny těchto veličin při fyzikálních dějích, obvykle spojených s výměnou tepla s okolím soustavy. Mnohé z vlastností látky lze objasnit bez dokonalé znalosti její vnitřní struktury. Termodynamika byla využívána ještě dříve, než byla známa kinetická teorie látek. Vycházelo se z několika axiomaticky vyslovených (a experimentálně potvrzených) pouček, které, v souvislosti se známými vlastnostmi látek, posloužily k odvození dalších vlastností a vztahů. Tento přístup se nazývá fenomenologický. Stav látky se popisuje pomocí tzv. stavových veličin a rovnic, které určují vztahy mezi jednotlivými stavovými veličinami.\n\nMezi významnými oddíly termodynamiky můžeme jmenovat např. termochemii, která se zabývá tepelnými jevy při chemických reakcích, dále energetiku, teorii vratných dějů, teorii nevratnosti a entropie, termodynamiku fázových přeměn, či termodynamiku záření.\n\nPříbuzným fyzikálním oborem je statistická fyzika, která objasňuje podstatu termodynamických vztahů na základě zákonitostí chování velkého množství částic studovaného metodami teorie pravděpodobnosti, přičemž vychází z předpokladů kinetické teorie látek, která je důležitou částí molekulové fyziky. Součástí termiky je vedle termodynamiky i termokinetika, zabývající se vedením a přestupem tepla.\n\nRozsáhlejším příbuzným oborem je fyzikální chemie, která vedle termodynamiky obsahuje i fyzikální kinetiku studující dynamiku dějů na mikroskopické úrovni a její makroskopické důsledky (rychlosti průběhu reakcí).\n\nV roce 1821 se Nicolas Léonard Sadi Carnot seznámil v Magdeburku s parním strojem a jeho fyzikální model se pokoušel v následujících letech formulovat. Své závěry publikoval v roce 1824 v díle Úvahy o hybné síle ohně (\"Réflexions sur la Puissance Motrice du Feu\"). Popsal v něm cyklus stroje, kde probíhá ohřívání, expanze, ochlazení a opětné stlačení ideálního plynu, dnes známý jako Carnotův cyklus. Díky tomu dílu je tento francouzský fyzik považován za zakladatele termodynamiky.\n\nRudolf Clausius upřesnil Carnotův výklad, formuloval první a druhý zákon termodynamiky (1850), zavedl pojem kruhových (1854), nevratných procesů (1862) a entropie (1865). Dokázal význam termodynamické metody v teorii elektrických jevů, např. u elektrolýzy, polarizace dielektrik a v termoelektřině.\n\nTermodynamiku dále obohatili Kelvin, Rankine, Gibbs, Nernst a Planck. První jmenovaný – William Thomson známý jako lord Kelvin se již ve svých 22 letech stal profesorem „přírodní filozofie“ na univerzitě v Glasgowě, kde zůstal až do své smrti. Ve svých 24 letech zavedl pojem absolutní teploty a teplotní stupnici, dnes po něm pojmenovanou. Podařilo se mu v roce 1851 formulovat samostatně druhý zákon termodynamiky a zasazoval se o použití metod termodynamiky ve všech oblastech fyziky. V roce 1853 objevil s Joulem jev, který se dnes nazývá Joulův-Thomsonův a využívá se ke zkapalňování plynů. Teorie tohoto jevu se stala základem termodynamiky nevratných procesů. Odvodil také relace pro závislost teploty varu kapalin na tlaku par a na dalších parametrech (1870).\n\nDalším průkopníkem v oblasti termodynamiky a statistické fyziky byl Američan Josiah Willard Gibbs, který přišel na teorii termodynamických potenciálů a odhalil světu pravidlo o koexistenci fází. Bohužel jeho mimořádná skromnost způsobila, že své práce publikoval jen v nevýznamných místních časopisech, takže jeho objevy nebyly před rokem 1892 vůbec známy.\n\nO vnitřní energii a entropii látek v okolí absolutní nuly a o její nedosažitelnosti vyslovil Walther Hermann Nernst třetí zákon termodynamiky (1905). Nernst byl špičkou oboru ve výzkumu nízkých teplot, ale působil též jako konstruktér různých přístrojů (např. Nernstovy lampy). Společně s Ostwaldem, van't Hoffem a Arrheniem byl Nernst jedním ze zakladatelů moderní chemické termodynamiky.\n\nNernstovo znění třetího zákona termodynamiky dále zobecnil Max Planck (1910). Ten se ostatně podílel i na formulaci prvního a druhého zákona termodynamiky a zasadil se o zdůraznění významu pojmu entropie, kterýžto pojem zavedl R. Clausius. Planck při svých snahách vypracovat termodynamiku záření dospěl ke svému slavnému zákonu o vyzařování černého tělesa, který byl jedním ze základních kamenů kvantové teorie.\n\nEtymologie slova termodynamika má složitou historii.\nZprvu bylo psáno ve formě s pomlčkou jako adjektivum (termo-dynamických) a 1854 až 1868 jako podstatné jméno termo-dynamika reprezentovalo vědu o zobecněných tepelných strojích.\nSoučásti slova termodynamiky je odvozeno z řeckého slova θέρμη čti [termé], což znamená teplo, a δύναμις čti [dynamis], což znamená moc i sílu.\nPierre Perrot tvrdí, že termín termodynamika byl vytvořen v roce 1858 Jamesem Joulem pro pojmenování vědy o vztazích mezi teplem a energií. Joule ale nikdy tento termín neužil, místo toho používá termín dokonalý-termo-dynamický stroj s odkazem na Thomsonovu frazeologii z r. 1849.\nV r. 1858 je již termín termo-dynamika jako ustálený pojem používán v článku William Thomsona „An Account of Carnot's Theory of the Motive Power of Heat“.\n\nPro formulaci termodynamických zákonů a k popisu termodynamických jevů jsou důležité následující veličiny:\n\nVedle těchto veličin jsou potřeba i další veličiny pro popis konkrétních termodynamických systémů.\n\nTermodynamika je založena na šesti postulátech, které byly formulovány zobecněním pozorovaných a experimentálních faktů. Prvním je postulát o přechodu systému do rovnovážného stavu. Druhým postulátem je tvrzení, že vnitřní energie systému je extenzivní veličinou. Další čtyři postuláty se z historických důvodů nazývají větami termodynamickými (zkrácením z termínu \"hlavní věta\" = \"Hauptsatz\" užitého v prvním českém textu Záviškově), vhodnější je zákony nebo principy termodynamiky, protože větou se má nazývat tvrzení, které lze v rámci daného oboru dokázat z výchozích zákonů (principů, axiomů).\n\nObvykle se uvádějí ve tvaru<br>1: \"Libovolný izolovaný systém po uplynutí určité doby dospěje do rovnovážného stavu, který není nikdy spontánně narušen\".\n\n2: \"Stav systému v rovnováze je jednoznačně určen souborem všech vnějších parametrů a jediným parametrem vnitřním\".\n\nNultý zákon (očíslován takto dodatečně, po formulaci prvních dvou zákonů) shrnuje dva předchozí postuláty. První zákon vyjadřuje zákon zachování energie, druhý zákon říká, že teplo se nemůže samovolně předávat z chladnějšího tělesa teplejšímu, a třetí zákon se týká chování látek v blízkosti absolutní termodynamické nuly.\n\n\"Teplota ve všech systémech s tepelně vodivými stěnami, jež jsou spolu v rovnováze, je stejná\".\n\nJako nultý zákon též bývají nazývány výše uvedené postuláty spolu kombinované.\n\n\"Energii formula_1 soustavy lze změnit jen výměnou tepla formula_2, práce formula_3 nebo chemické práce formula_4 (v jakékoli kombinaci) s okolím:\"\n\nTento zákon je nyní pojímán jako speciální formulaci obecného zákona zachování energie v uzavřeném systému s možností konání práce a výměny tepla, která definuje stavovou funkci – vnitřní energii formula_1, jenž je vlastností daného stavu uzavřeného systému závislou na fyzikálních veličinách práce a teplo.\n\nJeho historickým významem bylo vyvrácení fluidové teorie tepla zjištěním, že \"teplo\" není samostatné fluidum, ale energie přenesená jistým způsobem. To však též umožňuje užívat i nadále pojem i termín teplo, ale v přesně vymezených situacích (kdy se nekoná práce).\n\nTento zákon axiomaticky zavádí stavovou funkci formula_7 zvanou entropie, pro jejíž diferenciál platí formula_8 , kde rovnost nastává pouze pro vratné děje, nerovnost pro děje nevratné.\nHistorické formulace neobsahují výslovně termín entropie, ale formulují omezení na cyklické procesy. Jsou ekvivalentní požadavku na existenci stavové funkce entropie:\n\n\"Nelze cyklicky přenášet teplo z chladnějšího tělesa, aniž se při tom změní jisté množství práce na teplo\" (Clausius, 1850);\n\n\"Nelze cyklicky odnímat jednomu tělesu teplo a měnit je v kladnou práci, aniž přitom přejde jisté množství tepla z tělesa teplejšího na chladnější\" (Thomson, 1851);\n\n\"Nelze cyklicky získat práci jen tím, že by se jedna lázeň ochlazovala pod teplotu nižší, než je teplota nejchladnějšího místa v okolí\" , (též Thomson, 1851).\n\nHistorické formulace se týkají praktické nedosažitelnosti absolutní termodynamické teploty 0 K (\"absolutní nuly\").\nNapř. Nernst v různých formulacích (1906-1912) konstatuje, že\n\n\"Teplotu formula_9 nelze dosáhnout konečným počtem kroků.\"\n\nModerní formulace užívají entropii:\n\n\"Entropie každé ideálně krystalické a dokonale čisté látky je rovna nule při teplotě 0 K\". (Planck, 1930)\n\nElegantní formulace Falkova se těmto praktickým omezením vyhne:\n\n\"Energie a entropie libovolného fyzikálního systému mají každá odděleně svou nejmenší hodnotu, kterou lze normovat k nule. Je-li energie minimální, je i entropie minimální\" (Falk, 1959).\n\nJedním z možných členění oborů termodynamiky je pohled dle rovnováhy studovaného systému. Rovnovážná termodynamika se zabývá studiem termodynamických systémů blízko rovnovážného stavu. Nerovnovážná termodynamika se naopak zabývá studiem termodynamických systémů v nerovnovážném stavu a lze jí dále členit na lineární a nelineární, kdy lineární nerovnovážná termodynamika se zabývá studiem systémů dostatečně blízko rovnovážného stavu, kdy je možné považovat závislost zobecněných termodynamických toků na zobecněných silách ještě za lineární. Nelineární nerovnovážná termodynamika studuje stavy systému vzdáleného od termodynamické rovnováhy.\n\nKlasická termodynamika studuje systémy z makroskopického hlediska. Oproti tomu statistická termodynamika bere v potaz obrovské soubory částic, z nichž je složen typický termodynamický systém, jehož vlastnosti popisuje statistickými metodami tak, že umožňuje nalézt vztahy mezi vlastnostmi zúčastněných částic a makroskopickými projevy systému – termodynamickými funkcemi. Při známých vlastnostech molekul (např. délky vazeb, hmotnost, stavba molekuly a charakteristiky mezimolekulárních sil), lze provést výpočet všech termodynamických funkcí daného systému bez další potřeby přímých experimentálních dat.\n\nTéměř všechny činnosti a procesy v přírodě zahrnují interakce mezi hmotou a energií. Aplikace základních termodynamických principů má proto velký význam v mnoha technických a vědeckých oborech, ať už jde o lidské tělo, jaderné elektrárny či proudové motory, vše se musí řídit zákony termodynamiky. Následující text stručně popisuje některé oblasti aplikované termodynamiky.\n\n\n\n\n"}
{"id": "40397", "url": "https://cs.wikipedia.org/wiki?curid=40397", "title": "Stupeň Rankina", "text": "Stupeň Rankina\n\nStupeň Rankina (značený °R) je jednotka teploty, kterou v roce 1859 vytvořil skotský inženýr a fyzik William John Macquorn Rankine.\n\nZákladním bodem stupnice je teplota absolutní nuly, které je přiřazena hodnota 0 °R a jeden stupeň Rankina odpovídá stejnému rozdílu teploty jako 1 stupeň Fahrenheita. Teplota tání vody odpovídá hodnotě 491,67 °R.\n\n"}
{"id": "40399", "url": "https://cs.wikipedia.org/wiki?curid=40399", "title": "Centi", "text": "Centi\n\nCenti (symbol c) je předpona soustavy SI a znamená mocninu 10, nebo 1/100.\nPředpona pochází z latinského \"centum\", což znamená \"sto\".\n"}
{"id": "40400", "url": "https://cs.wikipedia.org/wiki?curid=40400", "title": "Star Wreck", "text": "Star Wreck\n\nStar Wreck (doslovným překladem z angličtiny „Hvězdný vrak“) je série převážně finských fanfilmů, které parodují \"Star Trek\". První díl, jednoduše pojmenovaný \"Star Wreck\", byl vytvořen Samulim Torssonenem v roce 1992. Jednalo se o animaci tří vesmírných lodí střílejících na sebe navzájem. Pozdější filmy už ale obsahovaly pokročilou počítačovou grafiku, animované postavy, zvláštní humor a později i skutečné herce. Filmy jsou namluveny finsky, k dispozici jsou titulky (anglické, české, i v dalších jazycích). Filmy jsou k dispozici na internetu pod licencí Creative Commons.\n\n\"Star Wreck\" pojednává o příhodách Jamese B. Pirka, kapitána vesmírné lodi С.Р.Р. \"Potkustartti\". Jméno kapitána je parodií na postavu seriálu \"Star Trek\", kapitána Jamese T. Kirka. Název lodi je pak složeninou z prefixu С.Р.Р., odkazující na U.S.S. (ve \"Star Treku\" používáno pro \"United Space Ship\") a zároveň cyrilicí psanou zkratku Sovětského svazu, a finského slova, které by se dalo přeložit jako „výkop“. Dalšími postavami jsou Mr. Fukov, Mr. Spökö, Mr. Dwarf, praporčík Shitty a Mr. Info, jejichž jména jsou opět parodiemi na postavy ze \"Star Treku\" (Čechov, Spock, Worf, Scotty a Dat).\n\nV prvních šesti případech se jedná o krátké videofilmy, sedmý snímek s podtitulem \"In the Pirkinning\" byl koncipován jako celovečerní film (byl vydán i na DVD). Zatím poslední, osmý díl, vytvořili filmaři ze Švýcarska, finští tvůrci a herci Samuli Torssonen a Timo Vuorensola z předchozích filmů zde však také vystupují.\n\nTorssonen a Vuorensola se také podíleli na výrobě celovečerního sci-fi filmu \"Iron Sky\".\n\n\n\"Star Wreck: In the Pirkinning\" je prvním finským celovečerním filmem obsahující speciální efekty vysoké kvality a vesmírné bitvy. Jedná se o parodii kombinující světy \"Star Treku\" a \"Babylonu 5\". Film se začal vyrábět v roce 1999 a byl dokončen po šesti letech. Pro zvané hosty měl premiéru 20. srpna 2005. V září 2005 byl film vydán na DVD a od 1. října toho roku je ho možno i volně stáhnout z oficiálních stránek filmu.\n\nVznikla také další starwrecková animovaná série \"Star Wreck Asskicker\", která vypráví příběh lodi C.P.P. \"Asskicker\". Nepochází však z dílny Torssonena a jeho týmu.\n\nZcela odlišným dílem je série románů \"Star Wreck\" od Leah Rewolinski s ilustracemi od Harryho Trumborea, která rovněž paroduje \"Star Trek\", avšak nemá s finskými filmy od Samuliho Torssonena nic společného.\n\n"}
{"id": "40403", "url": "https://cs.wikipedia.org/wiki?curid=40403", "title": "Emirp", "text": "Emirp\n\nEmirp je v angličtině prvočíslo, které zůstane prvočíslem i v případě, že jeho číslice napíšeme v obráceném pořadí. Označení vzniklo z pozpátku napsaného anglického slova \"prime\", znamenajícího \"prvočíslo\". Na rozdíl od některých jiných jazyků nemá slovo \"emirp\" vlastní český ekvivalent.\n\n\n"}
{"id": "40405", "url": "https://cs.wikipedia.org/wiki?curid=40405", "title": "Palindromické číslo", "text": "Palindromické číslo\n\nPalindromické číslo je „symetrické“ číslo. Jeho hodnota se nezmění pokud jeho číslice napíšeme v opačném pořadí.\n\nNejjednodušší příklady jsou např. 11, 22, 3333, ale jsou i trochu komplikovanější např. 121, 12321, 5478745, atd.\n\nPalindromická čísla vzbuzují největší pozornost především v oblasti rekreační matematiky. Tady jsou zajímavá čísla, které mají nějakou známou vlastnost a přitom jsou palindromická. Například\n\nPokud vezmeme libovolné číslo a příčteme k němu jeho zrcadlový obraz (stejné číslo napsané v opačném pořadí) a tuto operaci (nazývanou anglické literatuře jako 196-Algorithm) budeme stále opakovat, získáme velmi často po konečném počtu opakování palindromické číslo. Existují však čísla u nichž se neví, zda se po konečném počtu opakování algoritmu lze k palindromickému číslu dostat. Příkladem jsou čísla 196 (podle nějž se algoritmus nazývá), 295, 394, 493, 592, 691, a mnoho dalších.\n\nPočet opakování algoritmu k získání palindromického čísla může být různý.\n\n 18 + 81 = 99\n\n 68 + 86 = 154\n\n\nu čísla 89 budeme potřebovat 24 kroků a výsledkem bude číslo 8813200023188\n39+93=132\n\n132+231=363\n\n 196 + 691 = 887\n\n\n"}
{"id": "40409", "url": "https://cs.wikipedia.org/wiki?curid=40409", "title": "Palindrom", "text": "Palindrom\n\nPalindrom (z řec. \"palindromos\", běžící pozpátku) je slovo, věta, číslo nebo melodie (obecně jakákoliv sekvence symbolů, např. sekvence DNA), která má tu vlastnost, že ji lze číst v libovolném směru (zprava doleva nebo zleva doprava) a má vždy stejný význam.\n\nPři posuzování, zda se jedná o stejný význam, se obvykle neberou v úvahu mezery mezi slovy a diakritika (je-li použita).\n\nNejdelší palindromická věta v angličtině má 17 826 slov.\n\n\n\nPalidrom je v křesťanské mystice magická past chránící stavbu před vším zlým (k oklamání ďábla).\n\nKarlův most: 1-3-5-7-9-7-5-3-1\n\nTato čísla s devítkou uprostřed jsou datem položení základního kamene Karlova mostu (9. července 1357 v 5 hod. 31 minut). \n\nStaroměstská mostecká věž a Novoměstská radnice (jižní zeď):\n\n\"Signa te, signa, temere me tangis et angis.\"\n\"Roma tibi subito motibus ibit amor.\"\n\n(\"Jen se křižuj symbolem kříže, vztahuješ na mne ruku a trápíš mne bezdůvodně. Řím, který miluješ, ti bude již brzy na dosah.\") Vztahuje se k legendě o svatém Martinovi, jehož na cestě do Říma pokoušel ďábel.\n\n\n"}
{"id": "40411", "url": "https://cs.wikipedia.org/wiki?curid=40411", "title": "Číslice", "text": "Číslice\n\nČíslice (případně cifra) je grafický znak (např. 4) používaný k zapisování čísel (např. 477).\n\nNejčastější jsou arabské číslice používané k pozičnímu zápisu čísel desítkové soustavy. Existuje ale celá řada dalších systémů a číslic odpovídající různým historickým epochám, kulturním oblastem nebo specifickým účelům.\n\nPlatné číslice se nazývají ty číslice, které v zapsaném čísle ovlivňují jeho hodnotu. Platné číslice tedy u běžných čísel nejsou nuly na začátku čísla a nuly na jeho konci za desetinnou čárkou. Počet platných číslic se snižuje zaokrouhlováním.\n\nČíslice jsou znaky k zapisování čísel, podobně jako písmena jsou znaky k zapisování slov. A například znak „5“ může být \"číslem\" pět i \"číslicí\" pět, podobně jako „a“ může být prvním \"písmenem\" abecedy nebo také \"slovem\" (spojkou) a.\n\nNe vždy jsou však oba pojmy důsledně rozlišovány, někdy jsou zaměňovány. A například v informatice číslicový systém neboli digitální (anglicky \"digit\" znamená číslice) je označení pro systém zpracovávající data převedená na sled čísel, nikoli pro systémy používající zobrazování číslic. Běžně se pak ve významu čísla používá slovo cifra (například pětimístná cifra, tedy „pěticiferná“).\n\nNejčastěji je používána poziční číselná soustava, ve které mají význam pozice (polohy) jednotlivých číslic v zapsaném čísle. Příkladem jsou nejpoužívanější arabské číslice - znaky „0“ až „9“ (používané v desítkové soustavě), „0“ a „1“ (v binární soustavě), nebo číslice „0“ až „9“, „A“, „B“, „C“, „D“, „E“ a „F“ v šestnáctkové soustavě.\n\nPředpokladem poziční soustavy je používání číslice nula. Ta není nutná u ostatních číselných soustav, kde je hodnota zpravidla jednoduše určena součtem hodnot jednotlivých číslic. Příkladem jsou egyptské číslice či římské číslice nebo některé systémy používající pro zápis čísel písmena abecedy, například řecké číslice.\n\n\n\n"}
{"id": "40413", "url": "https://cs.wikipedia.org/wiki?curid=40413", "title": "Oblast HII", "text": "Oblast HII\n\nOblast HII je nejběžnější typ emisní mlhoviny. Vzniká ionizací vodíku, nejčetnějšího prvku mezihvězdné hmoty. Takto ionizovaný vodík označujeme HII.\n\nVětšinou mladé, žhavé hvězdy produkují ultrafialové záření, to pak ionizuje plynné oblasti, které tyto hvězdy obklopují. V oblastech HII vzniká většina hvězd. Mezi nejznámější mlhoviny typu oblast HII patří Orlí mlhovina, mlhovina Rozeta, Carina a Mlhovina Tarantule.\n"}
{"id": "40414", "url": "https://cs.wikipedia.org/wiki?curid=40414", "title": "Maršov", "text": "Maršov\n\nMaršov je obec v okrese Brno-venkov v Jihomoravském kraji. Rozkládá se v katastrálním území Maršov u Veverské Bítýšky, v Křižanovské vrchovině, na okraji přírodního parku Údolí Bílého potoka, zhruba 21 km severozápadně od Brna. Žije zde obyvatel. Maršov sousedí na severozápadě s Braníškovem, na východě s Lažánkami a na jihu s osadou Šmelcovna, částí obce Javůrek.\n\nMaršov je členem dobrovolného svazku obcí Mikroregion Bílý potok.\n\nJméno Maršov je odvozeno od vlastního jména Mareš (zdrobnělina od Martina), značilo tedy 'ves Marešovu' → Marešov → Maršov.\n\nHistorie obce Maršov je spjata s historií deblínského panství, k němuž patřila. První dochovaná zmínka o Maršově se nalézá v listině vydané Gertrudou (Kedrutou) z Deblína dne 1. července 1299. Gertruda v ní daruje celé deblínské panství řádu německých rytířů a připojen je i výčet obcí – Maršov je uveden jako Marschau. Gertruda si ovšem vymiňuje značně vysokou doživotní rentu a snad i díky událostem dalších let se řád německých rytířů panství nakonec nikdy neujal. Po dalších asi 200 roků patří panství i s Maršovem pánům z Lomnice a nakonec je roku 1466 odkupuje královské město Brno.\n\nPo vzniku okresů (1850) Maršov spadal do působnosti okresu Tišnov, později okresu Brno-venkov.\n\nRoku 1866 v Maršově začala řádit cholera a většina obyvatel zemřela (jenom mužů zemřelo přes 80 %).\n\nRoku 1906 (nebo 1908) bylo mezi Maršovem a Lažánkami – poblíž lokality „Šachty“ – nalezeno bohaté ložisko kaolinu – v hloubce asi 8 metrů pod povrchem. Pro svoz kaolinu Baťa v roce 1911 nechal postavit lanovou dráhu do Veverské Bítýšky a odtud přepravě měla sloužit souběžně budovaná železniční trať do Kuřimi. Do lomu často tekla podzemní voda a tak v lednu 1932 se těžba zastavila. Z bývalého lomu vzniklo jezero, do kterého v roce 1945 němečtí vojáci sházeli vojenskou techniku včetně tanku Steyer, který byl roku 1954 vytažen a několik let poté využívali tank tišnovští hasiči. Kaolinové jezero je v soukromém vlastnictví.\n\n\n\n"}
{"id": "40415", "url": "https://cs.wikipedia.org/wiki?curid=40415", "title": "Vlastislav (okres Litoměřice)", "text": "Vlastislav (okres Litoměřice)\n\nVlastislav (dříve též Vlastislavy, nebo ) je obec v Ústeckém kraji na potoce Modla, 8 km západně od Lovosic a 3 km severozápadně od Třebenic. Rozkládá se na 5,64 km² a žije v ní obyvatel. Pod obec patří též osada Chrastná a také hájovna \"Kačenka\" u Děkovky.\n\nPrvní písemná zmínka pochází z roku 1184, ale v místě obce bylo prokazatelně již v raném středověku vystavěno hradiště. Podle Kosmovy kroniky mělo patřit Lučanům, nepřátelům Čechů a sloužit buď jako předsunutý obranný hrad, nebo dokonce i jako hlavní správní hrad luckého knížectví. Měl ho nechat vystavět lucký kníže Vlastislav. Podle pověsti ho měli Češi později zničit. Násilné zničení je patrné i z ohořelých zbytků, které byly nalezeny při archeologických vykopávkách, které v padesátých letech 20. století vedl Dr. Zdeněk Váňa. Problém je jen v datování, podle všeho bylo hradiště zničeno až o 150 let později, než kam zničení umísťuje pověst.\n\n\n\n"}
{"id": "40416", "url": "https://cs.wikipedia.org/wiki?curid=40416", "title": "Syndrom nezdravých budov", "text": "Syndrom nezdravých budov\n\nSyndrom nemocných budov (SBS) je kombinace onemocnění (syndrom) spojeného s jednotlivými místy v práci (kancelářské budově), nebo bydlištěm. Světová zdravotnická organizace (WHO) oznámila 1984, že 30 % obyvatel ve vyspělých zemích trpí nemocí SBS (Sick Building Syndrome), česky syndrom nezdravých budov. V roce 2002 už WHO oznámila 60% lidí postižených SBS.\n\nPříčiny nemocných budov jsou často chyby v topení, větrání a klimatizace systémů. Jiné příčiny byly připsány nečistotě produkované z výfukových plynů z některých druhů stavebních materiálů, těkavých organických látek (VOC), plísní (viz článek o vlivech plísní na zdraví), nesprávné ventilaci ozonu (vedlejší produkt některých kancelářských strojů), lehké průmyslové chemikálie, nebo nedostatečná filtrace čerstvého vzduchu (viz minimální účinnost výkaznictví Value).\n\nSymptomy jsou často zkoumány až po uskutečnění posílení celkového obratu čerstvého vzduchu výměnou se vzduchem venkovním, ale novým cílem designu zelených budov by na prvním místě mělo být vyhnout se většině zdrojů problému SBS, minimalizovat pokračující používání VOC čištění sloučenin, a odstranit podmínky, které podporují nárůst alergenů a růst plísní. \n\nObyvatelé budov si stěžují na symptomy, jako jsou podráždění očí, nosu, krku; neurotoxické nebo celkové zdravotní problémy, kožní onemocnění, nespecifické reakce z přecitlivělosti; špatné vnímání vůní a chutí.\n\nNěkolik nemocných osob si může stěžovat na různé symptomy, které se nezdají být nijak propojeny. Klíčem k objevu, je zhoršení dopadu těchto onemocnění v počátcích v poměrně krátkém časovém úseku - obvykle v období týdnů. Ve většině případech se na příznaky SBS přijde brzy poté, co obyvatelé opustí své domovy. Nicméně, mohou to být doznívající vlivy různých neurotoxinů, které nemusí objasnit, kdy přesně obyvatelé budovy opustili. Zejména u citlivých jedinců to může mít dlouhodobý vliv na zdraví.\n\nPřispění faktorů, které často souvisí s projektem vybudování prostředí, může zahrnovat kombinace některých nebo všech následujících akcí: \n\nOxid uhličitý, stejně jako oxid uhelnatý, v kombinaci s relativním nedostatkem kyslíku, může být hlavní příčinou SBS\n\nBudovy často obsahují velké množství skrytých vnitřních dutin, které vznikly díky užití specifických stavebních metod a postupů. Tyto dutiny často existují uvnitř stěn a stropů, díky použití trámů a krovů, a můžou se také nacházet v podkrovích a stropních prostorech. Taková místa mohou mít velmi špatné větrání. Dovnitř vzduch pronikne, což se zvenčí těchto prostorů se projeví jako změna atmosférického tlaku na tyto prostory.\n\nStarší stavby z doby před rozvojem izolace, vlhkostních bariér, a kompozitních materiálů byly vystaveny průvanu, chladu a špatnému vytápění, ale také i problémům s vlhkostí. Například předtím než běžně začala být používána překližka pro stavbu podlah, byly podlahy domů typicky konstruovány dvěma vrstvami úzkých desek, které svíraly úhel 90 stupňů, a 45 stupňů od umístění trámů podlahy. Tyto desky měly mezi sebou duté mezery, což vzduchu umožnilo prosakovat dovnitř a ven z stropních prostorů. Moderní konstrukce překližky je ve srovnání téměř nepropustná a zabraňuje proudění vzduchu do stropních prostorů.\n\nVlhkost, která může být skryta v těchto dutinách, kde se staví na 70% a 95% vlhkosti hmotnosti. Zvýšení vlhkosti může nastat například uvnitř dutin ve zdech kolem kuchyní, koupelen, a dalších vlhkých místností, kde můžou být problémy se špatným odvětráváním. Vždy existuje jen velmi málo, pokud vůbec nějaké jsou, způsobů. Jak lze vysušit tyto vnitřní dutiny stěn, jakmile jsou zasaženy vyšší vlhkostí. Větrání prostorů stropů obvykle není považováno za důležité, přesto by v průběhu stavby mělo být provedeno vrtání větracích otvorů uvnitř každé duté zdi, skrz podlahu a stropní foliové překližky.\n\nPokud je takové proudění vzduchu z horkého, vlhkého vzduchu, tak teplý vzduch může dosáhnout rosného bodu povrchu, zvláště pokud jsou vnitřní teploty mnohem nižší než asi 78 ° F (26 ° C). Pro tento stupeň vlhkosti se v této temné, duté zdi, daří většině všech plísní, včetně Stachybotrys. Plísně a bakterie nezřídka kdy existují vedle sebe. Produkují toxické látky, které obvykle vytvářejí nežádoucí, nezdravé životní prostředí pro bakterie a hmyz, stejně jako pro lidi. Toxické látky, vytvořené růstem plísní se mohou stát aerosolem, uvolnit se a prouděním vzduchu se tak rozšířit po celé budově. Nakonec se mohou dostat i do klimatizace a rozvodů topení a pak být vypuštěny do dýchací zóny. \n\nMechanická ventilace v horkém, vlhkém klimatu může do budovy přinést vodní páry o objemu přibližně jedné libry vody denně pro každou kubickou stopu za minutu za den bez větrání venkovním vzduchem.\n\nPři snížení množství radonu mechanickým větráním v horkém vlhkém podnebí (Florida), je známo, že dojde k postupnému zvyšování vlhkosti, což vede k náhlým problémům s plísněmi, kdy vlhkost materiálů příznivých pro tvorbu plísní na potravinách dosahuje 70% hmotnosti. Tento proces zvýšení vlhkosti může trvat několik měsíců nebo také čtyři nebo více let.\n\nNeinformovaní, nebo špatně informování předpokládají, že jejich klimatizace bude takovou vlhkost úspěšně odstraňovat, a to může, bude-li užívána efektivně. Mnoho klimatizací nebude, a téměř u většiny v průběhu času klesá jejich schopnost účinně odvlhčovat. Zbytková vlhkost zůstane a vsákne do materiálů, jako do houby. V horkém a vlhkém podnebí jsou nejhorší měsíce pro tvorbu plísní říjen, listopad, prosinec a brzy na jaře... Kdy klimatizace málokdy pracují a přitom se vlhkost v těch měsících zvyšuje nejrapidněji.\n\nIdentifikace a odstranění těchto proudění vzduchu v jádrech budov bylo zřídkakdy rozpoznáno a následně úspěšně vyřešeno, a proto veškeré úsilí uzdravovat nemocné budovy bylo z velké části neúspěšné. Z pocitu frustrace s nesmírně drahých a neefektivních přístupů „léčení“, je celková stavební demolice někdy vybrána jako jediné východisko.\n\nPři správné aplikaci vybavení, které je v současnosti k dispozici je identifikace nechtěného proudění vzduchu v jádru budovy relativně snadná, rychlá a finančně nenáročná pro zkušeného stavebního odborníka. Řízení tlaků a mikrotlaků může mít za následek okamžité rozšíření zápachu a toxických látek. Ale použitím správné technologie, a často i bez instalace jakýchkoli dalších zařízení, se dá spoléhat na to, že v řádu několika hodin od uskutečnění „léčby“ nemocných budov může začít postupný proces vysychání, který probíhá úplně sám.\n\nJiný přístup málokdy řeší příčinu a léčí pouze příznaky.\n\n\n\nŽeny mají tendenci vykazovat více symptomů než muži. Spolu s tímto, proběhly studie, kde zjistili, že ženy mají citlivější imunitní systém a jsou náchylnější k vysušení sliznice a zarudnutí obličejové kůže. Také jsou údajně ženy více vystaveny některým faktorům vyskytující se uvnitř budov, protože mají tendenci mít více administrativní práce, kde se dostávají do kontaktu s unikátním kancelářským vybavením a materiálem (např.: Blueprint stroje), zatímco muži mají více práce mimo kanceláře.\n\n"}
{"id": "40417", "url": "https://cs.wikipedia.org/wiki?curid=40417", "title": "Vlastislav", "text": "Vlastislav\n\nVlastislav je staré mužské slovanské jméno. Skládá ze dvou částí. První vlast dříve neslo význam „moc“ a „vláda“, druhá část slav je „slavný“ či „významný“. Jméno svého nositele tedy označuje jako „slavného vládce“.\nSvátek má 28. dubna. Příbuzným jménem jest Vlastibor to značí \"bojující za vlast\".\n\nNásledující tabulka uvádí četnost jména v ČR a pořadí mezi mužskými jmény ve srovnání dvou roků, pro které jsou dostupné údaje MV ČR – lze z ní tedy vysledovat trend v užívání tohoto jména:\n\nZměna procentního zastoupení tohoto jména mezi žijícími muži v ČR (tj. procentní změna se započítáním celkového úbytku mužů v ČR za sledované tři roky 1999–2002) je −1,9%.\n\n\n"}
{"id": "40418", "url": "https://cs.wikipedia.org/wiki?curid=40418", "title": "Vlastislav (rozcestník)", "text": "Vlastislav (rozcestník)\n\nVlastislav může znamenat\n\n"}
{"id": "40420", "url": "https://cs.wikipedia.org/wiki?curid=40420", "title": "Konrad von Preysing", "text": "Konrad von Preysing\n\nJohann Konrad Augustin Maria Felix kardinál hrabě von Preysing-Lichtenegg-Moos (30. srpna 1880, Schloss Kronwinkl – 21. prosince 1950) byl německý kardinál, biskup eichstättský (1932–1935) a berlínský (1935–1950].\n\nSpolečně se svým bratrancem Clemensem Augustem von Galenem, biskupem münsterským patřil k nejhlasitějším odpůrcům nacismu. V roce 1933 se postavil proti uzavření Říšského konkordátu a při návštěvě Říma se pokoušel Pia XI. přesvědčit, aby jej odmítl. Pius XII. jej dne 18. února 1946 jmenoval kardinálem.\n"}
{"id": "40422", "url": "https://cs.wikipedia.org/wiki?curid=40422", "title": "Hvozdík pyšný", "text": "Hvozdík pyšný\n\nHvozdík pyšný (\"Dianthus superbus\") je vytrvalá bylina z čeledi hvozdíkovitých. V České republice je řazen mezi silně ohrožené druhy.\n\n\nZákladní (nominátní) poddruh je rozšířen po celém mírném pásu Evropy a Asie, s výjimkou Velké Británie a Irska, na Sibiři a Dálném východě, v Kazachstánu, Uzbekistánu a Kyrgyzstánu, v západní a severní části Mongolska, v severní polovině Číny, na Korejském poloostrově v severní polovině Japonska. Poddruh \"alpestris\" se vyskytuje v horských a vysokohorských oblastech nad 850 m, v Evropě zejména v Alpách a Karpatech, ale roztroušeně i v ČR v Krkonoších a Hrubém Jeseníku; podobně se nachází i v asijských velehorách.\n\nPoddruh \"stenocalyx\" se vyskytuje v evropské části jižního Ruska a na severní Ukrajině; poddruh \"autumnalis\" pouze ve Francii a v jižním Německu.\n\nRozlišují se dva ekotypy. Rostliny z lesních stanovišť vykvétají obvykle o 3 až 4 týdny později než rostliny z vlhkých luk.\nV ČR se vyskytuje nejčastěji na vlhkých nebo střídavě vlhkých loukách, ve světlých listnatých lesích a na lesních okrajích.\n\nNěkteří taxonomové uznávají poddruh \"Dianthus superbus\" subsp. \"silvestris\" za samostatný, jiný jen za ekotyp základního poddruhu. Také \"Květena ČR\" jej považuje za pouhou formu základního poddruhu \"Dianthus superbus\" subsp. \"superbus\".\n\n\n"}
{"id": "40427", "url": "https://cs.wikipedia.org/wiki?curid=40427", "title": "Slovenské rudohoří", "text": "Slovenské rudohoří\n\nSlovenské rudohoří ( ) je rozlohou největší pohoří na Slovensku, krajinná oblast subprovincie Vnitřní Západní Karpaty.\n\nPohoří se rozkládá přibližně mezi městy Zvolen a Košice, severní hranici mu tvoří zhruba řeka Hron a Hnilec, jižní pak slovensko-maďarská hranice.\n\n\nMá masivní, často plošinový reliéf. Na rozdíl od jiných slovenských pohoří má jen jednu (a to malou) kotlinu a hornatý charakter jen na jihu.\n\nV minulosti bylo Slovenské rudohoří místem těžby rud.\n\nV Rudohoří pramení řeky Hron, Rimava, Ipeľ, Slaná, Bodva a Hnilec.\n\n\nVšechny oblasti, kromě krasových, jsou hustě zalesněné.\n"}
{"id": "40428", "url": "https://cs.wikipedia.org/wiki?curid=40428", "title": "Bitva na Bílé hoře", "text": "Bitva na Bílé hoře\n\nBitva na Bílé hoře (německy \"Schlacht am Weißen Berg\"), svedená v neděli 8. listopadu 1620 v blízkosti Prahy, byla bitva třicetileté války. V bitvě se střetly česká stavovská armáda a dvě armády katolické, armáda císaře Svaté říše římské Ferdinanda II. Štýrského a armáda německé Katolické ligy. Katolické armády po jedné až dvou hodinách zdolaly méně početnou stavovskou armádu. Bitva zpečetila osud českého stavovského povstání a na dalších 300 let ovlivnila osud českého státu.\n\nLigistická a stavovská armáda se setkaly 7. listopadu poté, co se nejdříve střetly u Rakovníka. Ligisté dále nepostupovali a čekali na císařské až do setmění. Poté se doneslo katolické armádě, že jednotky povstalců ustoupily ze svých pozic. Proto se kolem 21. hodiny začaly zvedat i bavorské voje. Přibližně v této době, po půlnoci, se odehrála první bojůvka mezi císařským plukovníkem Nicolou de Gauchierem a předsunutým táborem lehké uherské jízdy u Ruzyně. Gauchier velel půlce pluku valonské jízdy, připojilo se k němu ještě 200 jezdců od ligistů a dva praporce polských kozáků, což v součtu činilo 800 až 1000 mužů. Existují dvě teorie, jak střet proběhl. Buď Gauchier napadl připravený tábor a způsobil velké ztráty na životech, nebo napadl lehkomyslné Uhry nepřipravené a nezpůsobil velké škody a Uhrové prchli patrně do Liboce, nicméně v obou případech odehnal nejméně 1 000 koní.\n\nJe třeba zmínit, že postup a následné postavení obou armád není jednoduché popsat, protože jediné dochované dobové záznamy pocházejí od nečeských autorů, kteří neznali místní názvy a ani příliš nekladli důraz na podrobný popis krajiny. O podrobnější popis se pokusil například Jindřich Fitzsimon, ale ten viděl krajinu pouze jednou. Stavovské vojsko se dostalo na svoje místo okolo půlnoci ze 7. na 8. listopadu. Ligistická armáda začala zaujímat svoje postavení kolem 5. hodiny ranní a císařská dorazila s určitým zpožděním, snad kolem 10. hodiny.\n\nO vlastním rozestavění česko-moravské armády existují dva majoritní popisy, od vrchního velitele Kristiána I. Anhaltského, který vznikl na počátku roku 1621 a Fitzsimonův. Oba dva se poněkud liší. Později samozřejmě vzniklo i mnoho různých dalších studií, jedna z významných soudobých teorií o bitvě pochází od Dušana Uhlíře.\n\nStavovské vojsko se rozložilo nedaleko pražských hradeb na návrší Bílá hora, které k severu a západu prudce klesá zhruba o 50 výškových metrů do údolí Litovického potoka. Pravé stavovské křídlo se opíralo o vysokou zeď rozsáhlé obory u letohrádku Hvězda a levé křídlo bylo posíleno dělostřelectvem. Koncepce bojové formace kterou vytvořil Anhalt na západní straně hory, se dá přirovnat k pružné šachovnici, kdy rozestavil svoji armádu do dvou řad s mezerami tak aby šiky z druhé řady mohly prostoupit dopředu. Do třetí potom umístil uherskou jízdu. Pět praporců jeho jízdy pak mělo předsunutou pozici kvůli pohybu do stran. Muži byli děleni po praporcích čili kornetech. Podle tabulkových počtů by měl mít jízdní praporec po 100 mužích a pěší praporec třikrát více.\n\nCísařsko-ligistická armáda se začala šikovat později a byla poněkud odlišná. \n\nCísařská část armády tvořila pravou část uspořádání a skládala se ze tří šiků, první tvořily dvě pěší tercie (reálný počet mužů se pohyboval kolem 4000) a napravo od nich valonské pluky. Tento šik byl ještě na vnější straně doplněn třemi jízdními křídly po 500 mužích. V druhé řadě byla pouze jedna tercie „Neapolitánců“ pouze s 2 500 muži a jezdecká křídla: nalevo 550 mužů a napravo 400 mužů. Základ posledního šiku tvořily opět dvě tercie a jízda. Mezi prvním až třetím šikem se pohybovalo asi 800 kozáků. Císařské armádě byly k dispozici též čtyři děla. Šikování provedl generál dělostřelectva Maxmilián z Lichtenštejna a o velení se dělil s plukovníkem Tiefenbachem. Císařské síly jsou odhadovány na 18–20 000 mužů.\n\nLigistická armáda, která ležela nalevo od císařské, byla seřazena do čtyř šiků. Přáním vrchního velitele celé armády, Karla Buquoye, bylo, aby první byl tvořen dvěma terciemi, aby vytvořil mohutnou první linii. Druhý šik obsahoval patnáct kornet jízdy. Třetí se potom skládal ze tří tercií, které byly tvořeny pěti pluky pěchoty. Čtvrtý šik byl zbytek jízdy. Ligisté měli přibližně šest děl. Počet ligistických se pohyboval kolem 12–13 000 mužů. Tato formace byla podřízena Janu Tserclaesovi Tillymu.\n\nJe spíše zajímavostí, že se nejspíše této bitvy zúčastnil na katolické straně i francouzský filosof René Descartes, jeho úloha však nemohla být nijak významná.\n\nPorady v katolickém generálním štábu vedl Maxmilián Bavorský, od něho také pochází počáteční obavy z dobré pozice nepřátel, ale také to byl on, kdo se snažil udělat z budoucího střetu rozhodující bitvu. La Motte, který se vrátil z terénního průzkumu, označil Anhaltovy pozice za slabé, což dodalo generálnímu štábu nemalé sebevědomí. Stavovské vojsko se nacházelo ve strategicky výhodné pozici na kopci, avšak v povstalecké armádě panovaly neshody a kompetence ve velení byly vymezeny nejasně.\n\nV tehdejší době také bylo obvyklé nějak bitvu nazvat a vybrat motto. Katolické označení bitvy navrhl Carlo Spinelli a zní „veliká srážka“. Do diskuze o mottu vstoupil mnich a bělohorská legenda, karmelitán Dominik à Jesu Maria a ukončil ji slovy: \"„Spolehněte se na Boha a udeřte.“\" Následně se katolické vojsko připravovalo na bitvu jídlem a pitím; někteří se hlasitě modlili, nebo přijímali svátost smíření. Sám Dominik jezdil na koni a zvyšoval morálku mužů svoji ohnivou řečí.\n\nOproti tomu tábor českých stavů byl tichý, probíhalo zde dostavování náspů a teprve postupně přicházeli poslední velitelé, přičemž mnoho nedorazilo vůbec, z těch nejprominentnějších to byl sám Fridrich Falcký, který ani nevěřil, že bitva proběhne a zasedl k obědu s anglickými vyslanci Richardem Westonem a Edwardem Conwayem. Král se sice nakonec po obědě rozhodl bojiště navštívit, ale to se již setkal s ustupující armádou.\n\nJeště v noci před rozhodující bitvou vyslal Buquoy jízdu proti uherským vojákům, kteří bezstarostně spali, a nezmohli se tak na obranu, což výrazně pozvedlo bojovou morálku císařsko-ligistického vojska a naopak demoralizovalo vojsko stavů.\n\nBitva začala kolem poledne, nejspíš v půl dvanácté. Započalo ji pravé křídlo císařského šiku, kde veleli Gauchier, La Motte a de Lacroix, ale bylo odraženo Thurnovým jízdním plukem a částí Bubnova jízdního pluku pod velením Iselteina. Stavovská jízda pokračovala dále a těžce udeřila na tercii, zde však selhaly okolní stavovské jednotky, útok nepodpořily a ten ztroskotal. Toho opět využili císařští, posíleni jízdním plukem pana z Meggau a valonskou jízdou a znovu napadli levé křídlo. Na pomoc mu sice přispěchal Streif vedoucí Anhaltovu jízdu a baron Hofkirch vedoucí dolnorakouskou jízdu, ale poté co byl Hofkirch zabit, dali se Rakušané na ústup a strhli spolu i Anhaltovce. Do boje také nastoupily čtyři kornety slezské jízdy, ale vzhledem ke svojí poloze, vzdálené od boje, nenabyly významu. Poté začala ustupovat i Anhaltova pěchota a ve čtvrt hodině bylo levé křídlo první řady poraženo. V tuto chvíli již byla císařská pěchota na pochodu podporována Dampierrovou jízdou z druhé řady a volnou jednotkou kozáků. Naopak uherská jednotka, která dosud stála v pozadí a do boje nezasáhla, začala ustupovat, a to zapříčinilo pád celého stavovského levého křídla.\n\nV této situaci – podle tehdejších tradičních doktrín znamenala prohranou bitvu – se ještě na nějaký čas podařilo obrátit kartu mladému princi Kristiánu Anhaltskému, který velel devíti kornetám pluku ve středu druhé řady a který velel k protiútoku. Při svém pokusu byl podpořen Kaplířovým plukem, Stubenvollovou moravskou jízdou a Mansfeldovou jízdou z prvního pluku pod vedením plukovníka Styruma. Tento útok byl veden na pravou tzv. německou císařskou tercii, která byla po předchozích akcích odhalená.\n\nÚtok byl zprvu úspěšný, ukořistili praporec z pravého jízdního křídla a tři z vlastní tercie, dokonce zajali jejího velitele plukovníka Breunera. Odtud pokračoval útok mladého prince na citlivé místo při styku císařské a ligistické armády, kam před sebou vytlačil Löblovu jízdu. Zde mu také pomohly uherské jednotky z pravého stavovského křídla a situace byla tak vážná, že i zraněný Buquoy si nechal sedlat koně. Ovšem to již začínal Anhalt potřebovat pomoc pěchoty a císařské jednotky se navracely z pronásledování zpět. Na Anhalta začala dotírat Dampierrova i Löblova jízda, Cratz s bavorským plukem a Verdugo, který se vrátil. Hohenlohe i starý Anhalt se snažili dostat svoji pěchotu k mladému Anhaltovi, ale tento poslední pokus o zvrácení vítězství na svoji stranu stavům nevyšel – Anhalt mladší byl obklíčen a později i zajat dřív než pěchota dorazila.\n\nNejznámější, ale také nejvíce diskutovanou částí bitvy se stala díky Jindřichu Fitzsimonovi nadcházející závěrečná část útoku katolických sil na pravé křídlo stavovské armády. Buquoyův irský zpovědník totiž tuto část popsal mírně tendenčně, aby vyzdvihl katolické vítězství. Tato část je také známa tím, že se ji zúčastnily především jednotky z německých zemí najaté za peníze moravských stavů pod vedením Jindřicha Šlika, spolu s částí Thurnova pěšího pluku pod velením Františka Bernarda z Thurnu. Thurnovi se podařilo ustoupit, ale Šlikovi již ne.\n\nFitzsimon popsal střet Maxmiliána z Lichtenštejna, který vedl Spinelliho tercii, Löblovu jízdu a Marradasův pluk proti pravému křídlu, jako hrdinné obětování statečných Moravanů u hradební zdi do posledního muže, tedy jako těžce vybojované vítězství. Pravdou zůstává, že moravské pluky měly poněkud větší ztráty než jiné oddíly. Na druhé straně není zcela jisté, kolik mužů vlastně padlo a kolik jich kapitulovalo. Sám hrabě Šlik byl zajat na jiném místě, než byl jeho pluk.\n\nDalší zvláštnost z konce bitvy je osud stavovských záloh, které byly umístěny v oboře letohrádku Hvězda. Zálohy obsahovaly Anhaltovu pěchotu, výmarský půlpluk a dva praporce královské gardy. Tato záloha vyčkávala po celou dobu bitvy – a to dokonce v době, když boje probíhaly před zdmi obory – a nakonec se vzdala úplně bez boje. Přesné zakončení bitvy není známo, ale předpokládá se, že k první hodině odpolední bylo dobojováno.\n\nNa české straně padlo v řádném boji poměrně málo lidu, mnoho vojska však bylo pobito na útěku. Nejvíce pěchoty a jízdy zahynulo u letohrádku Hvězda. Počet padlých mohl tedy být kolem 5 000 mužů. Pražský městský úřad, jenž dal 11. listopadu mrtvoly pochovat, napočítal jen 1 600 padlých, jiné prameny, například Fitzsimon, však udávají počet zabitých až na 9 000 mužů. Počet 1 600 je zajisté příliš nízký, uváží-li se, kolik vojáků bylo zabito na útěku a co jich zahynulo u Hvězdy, nepočítajíc utopené ve Vltavě. Češi ztratili všechna svá děla a několik tisíc kusů zbraní, jelikož prchající žoldnéři své zbraně zahazovali. Dále asi 100 praporců, množství střeliva, zbytek svých zavazadel a všechny zásobovací vozy. Vítězové ukořistili také asi 5 000 koní.\n\nVzhledem k tomu, že přípravy královského dvora byly vykonány ve spěchu, dobyvatelé potom v Praze získali mnoho velmi cenné kořisti. Velmi prestižní kořist byly zdobené insignie Podvazkového řádu, který král Fridrich obdržel od svého tchána krále Jakuba I. Možná ještě významnější byl nález velké části královského archivu na Pražském hradě. Ve spěchu královská rodina málem zapomněla dokonce na malého syna Ruprechta.\n\nPokud Fitzsimon nadsadil počet padlých na české straně, tak na katolické straně tento počet zase podhodnotil, jak nejlépe dokázal, když zaznamenal, že na straně císařské a ligistické padlo pouze 250–300 mužů. V jiné zprávě o bitvě je totiž zaznamenána podrobnost, že z Breunerova pluku padl praporečník Platte a 500 žoldnéřů. Další zpráva tvrdí, že na straně císařské a ligistické zahynulo 2 000 mužů. Tato zpráva je zřejmě věrohodnější než zpráva o ztrátě 250 mužů.\n\nJak již bylo napsáno výše, Fridrich se vydal se svojí družinou na bojiště, ale u domu U Zlaté koule se král setkal s knížetem Kristiánem z Anhaltu, Jindřichem Matyášem Thurnem a Jiřím Fridrichem z Hohenlohe na uřícených koních. Ti zadrželi královskou družinu a sdělili smutnou novinu o prohrané bitvě. Král dojel k bráně a vystoupil na hradby aby se přesvědčil sám.\n\nViděl, jak jízda uháněla z bojiště k vrchu sv. Vavřince a níže přes vinohrady, vozová cesta vedoucí od Bílé hory ke Strahovské bráně na Pohořelci byla ujíždějícími a převrácenými zásobními vozy zatarasena; po druhé straně utíkalo pěší vojsko s pobíhajícími koňmi po širém poli jako o závod, za nimi se hnala pronásledující císařská jízda, ti co se dostali k hradbám se je snažili přelézt. Král pochopil, že bitva je ztracena. Na příkaz Ondřeje z Habernfeldu byla ve jménu krále otevřena brána, aby se prchající mohli zachránit. Kristián starší z Anhaltu se snažil přesvědčit prchající vojáky, aby nastoupili k obraně hradeb, ale uposlechlo ho jen šest mužů, proto král poslal ihned svého štalmistra Obentrauta ke královně Alžbětě, aby se odebrala do Prahy pro větší bezpečnost. Sám také jel zpátky na hrad.\n\nKrálovna Alžběta nemohla uvěřit, že by tak najednou mohla být v nebezpečí; když však viděla po chvilce přijíždět krále samého s předními veliteli a slyšela od nich zprávu o porážce, pocítila při vší své srdnatosti tíhu celého neštěstí. Ve spěchu sbalili korunu, klenoty a svatováclavský archiv, a král vsedl s dítětem, královnou i dvořanstvem do vozů a odjel přes most na Staré Město. Ubytoval se v nárožním Langenbrukově domě naproti jezuitskému kostelu u mostu, poněvadž se však obával, že by ani zde, hned za vodou, nebyl v bezpečí, odstěhoval se k primátoru Starého Města Valentinu Kirchmayerovi. Korunu s klenoty a archivem nechal složit na Staroměstské radnici. Zpráva o nešťastně svedené bitvě ohromila skoro veškeré třídy pražského obyvatelstva, odjezd Fridricha Falckého z královského sídla způsobil naprostý zmatek a zděšení.\n\nVečer se král radil s Anhaltem, Hohenlohem, Thurnem a jinými plukovníky a vojenskými rady, má-li být Praha bráněna, anebo má-li ji král se svým dvorem opustit. Nakonec byl král přesvědčen, aby z Prahy odjel. Druhého dne po deváté hodině ranní bylo zapřaháno do vozů. Královna s malým synem v náruči vstoupila do vozu, král vsedl na koně a za ním dlouhá řada vozů, na nichž bylo naloženo stříbro a jiné dražší věci královského dvora. K tomuto průvodu se připojilo několik nejvyšších zemských úředníků a jiných cizích šlechticů a průvod tří stovek jezdců, kteří se vydali k horské bráně. Brána byla zavřena, a proto muselo být posláno pro městského hejtmana, aby bránu otevřel. S hejtmanem přibyla i městská rada. Král se loučil krátkými slovy s městskými zástupci, smutně na něho pohlížejícími. Mezitím se u brány shromáždili prostí Pražané: někteří hořekovali, jiní láli, vyhrožovali, a kdyby se byl král s útěkem u brány o hodinu zpozdil, byli by ho snad Pražané ani nepustili.\n\nNejvyšší zemští úředníci Bohuslav Berka z Dubé a Václav Vilém z Roupova se snažili uklidnit lid, ale nakonec ho s králem též opustili. Za chvíli vyjížděl smutný průvod z brány. Král zapomněl na svou královskou povinnost a jako psanec utíkal ze země. Téhož dne, v pondělí dne 9. listopadu, vtrhlo císařské vojsko o 11. hodině dopolední do Prahy.\n\n12. listopadu všechny tři stavy neoficiálně kapitulovaly, ale vzhledem k nepřítomnosti některých zástupců došlo k oficiální kapitulaci a odevzdání konfederačních smluv do rukou vítězů až o den později, 13. listopadu. Tak skončilo období konfederace zemí Koruny české, tedy konfederace Českého království s Uherskem, Rakousy, Lužicemi, Slezskem a Moravou.\n\nRoku 1622 vyzval pražský arcibiskup Jan Lohelius veřejným listem ke sbírání příspěvků na vystavění památné kaple na Bílé hoře při hlavní silnici, kudy vedla poutní cesta od pražské Lorety do kláštera v Hájku. Dne 8. listopadu 1624 je známo první procesí z Pražského hradu do kaple na Bílé hoře, kde bylo kázáno česky i německy a děkováno Bohu za vítězství. O rozšíření kultu Panny Marie Vítězné a potažmo potom o zviditelnění bitvy v rámci celého katolického světa se postaral již zmiňovaný karmelitán Dominik à Jesu Maria.\nKaple byla v letech 1704 až 1730 nahrazena výstavným poutním kostelem Panny Marie Vítězné.\n\nDnes je Bílá hora 380 m vysoká vyvýšenina při západním okraji Prahy na hranici souvislé pražské zástavby. Většinu někdejšího bitevního pole pokrývají vily z první poloviny 20. století. Jen vlastní temeno návrší představuje otevřené pole s malou mohylou a pomníčkem z roku 1920 na paměť třístého výročí bitvy. Ve vilové části sousední čtvrti Břevnov je na památku bitvy jedna z místních ulic pojmenována jako ulice \"Osmého listopadu\".\n\n\n\n"}
{"id": "40432", "url": "https://cs.wikipedia.org/wiki?curid=40432", "title": "Fagocytóza", "text": "Fagocytóza\n\nFagocytóza (z řeckého \"„phagein“\" – sníst; sežrat a \"„kutos“\" – duté plavidlo) je endocytický proces pohlcování pevných částic (≥ 0,5 μm) z okolního prostředí buňkami. Pozřením částice se vytvoří fagozom, organela pro trávení. Odlišuje se od dalších mechanismů pozření částic nebo tekutiny, například od pinocytózy.\n\nFagocytózou se některé jednobuněčné organismy živí. Příkladem mohou být kořenonožci, z nichž nejznámější je díky této schopnosti měňavka (amoeba). V těle mnohobuněčných organismů je fagocytóza používaná jako prostředek obrany proti patogenním mikroorganismům nebo se tímto způsobem odstraňují cizorodé částice a vlastní buňky zaniklé procesem apoptózy (přestárlé a poškozené buňky a jejich zbytky). Na tuto činnost jsou v imunitním systému vyčleněny specializované buňky fagocyty (makrofágy a neutrofilní granulocyty).\n\nProces fagocytózy jako první pozoroval a popsal Élie Metchnikoff.\n\nFagocytóza je klíčový proces v přirozeném imunitním systému. Je to jedna z prvních linií obrany proti infekci, zároveň může aktivovat odpověď adaptivního imunitního systému. Ačkoliv je fagocytózy schopna většina buněčných typů, některé buněčné typy provádějí fagocytózu jako část své hlavní funkce. Tyto se nazývají \"profesionální fagocyty.\" Fagocytóza je evolučně starý proces, nachází se už u bezobratlých živočichů.\n\nMezi profesionální fagocyty se počítají neutrofily, makrofágy, monocyty, dendritické buňky, osteoklasty a eozinofily. První tři vyjmenované mají největší roli v odpovědi na většinu infekcí.\n\nNeutrofily mají za úkol kolovat v krvi a do tkání se dostávat až v případě zánětu nebo infekce. Vystupují skrze stěny cév procesem zvaným diapedéza. Funkcí neutrofilů je fagocytovat a zabíjet pozřené patogenní mikroorganismy. Fagocytóza je nejčastěji iniciována Fcγ receptory a receptory komplementu 1 a 3. Neutrofily jsou specializované na přímé zabíjení pozřených patogenů, jsou tedy vybavené širokým repertoárem baktericidních molekul. Ty jsou předem vytvořené a skladované v granulách. Granuly obsahují trávicí enzymy, nejčastěji proteázy, myeloperoxidázu, laktoferrin a antimikrobiální peptidy. Příkladem proteáz mohou být kolagenáza, gelatináza nebo serinové proteázy. Degranulace do fagozomu, kterou doprovází oxidativní vzplanutí, je výrazně antimikrobiální. Monocyty a makrofágy, které z nich vznikají, opouštějí krevní řečiště a zůstávají ve tkáních. Tvoří rezidentní populaci buněk, která tvoří jakousi ochranou bariéru proti infekci. Makrofágy iniciují fagocytózu přes manózový receptor, scavenger receptory, Fcγ receptory a receptory komplementu 1, 3 a 4. Makrofágy žijí dlouho a také si dlouho zachovávají schopnost fagocytózy a tvorby nových lyzozomů.\n\nDendritické buňky jsou taktéž rezidentní populací ve tkáních a pohlcují částice fagocytózou i pinocytózou. Nemají za úkol patogeny zabít a zničit, ale rozložit na peptidy pro antigenní prezentaci buňkám adaptivního imunitního systému.\n\nReceptory pro iniciaci fagocytózy mohou být rozděleny podle rozpoznávaných struktur na dvě skupiny. První rozpoznávají povrchy opsonizované molekulami buněčného nebo plazmatického původu. Jako příklady mohou posloužit receptory pro IgG protilátky nebo komplement. Do druhé skupiny patří receptory, které rozpoznávají struktury na površích patogenů. Sem patří manózový receptor, jiné lektinům podobné receptory, scavenger receptory nebo Dectin 1. V některých případech je vyžadován kromě signálu od fagocytického receptoru ještě signál druhý, a to od pattern recognition receptorů aktivovaných molekulárními vzory asociovanými s patogeny (PAMPs).\n\nTyto receptory rozpoznávají cíle obalené IgG protilátkami. Konkrétní rozpoznávaná část je Fc fragment. Molekuly receptoru obsahují intracelulární aktivační ITAM motiv, případně se asociují s ITAM-obsahujícími adaptorovými molekulami. ITAM domény převádějí signál z receptorů dovnitř buňky. Aktivující receptory lidských makrofágů jsou FcγRI, FcγRIIA, a FcγRIII. Fagocytóza závislá na Fcγ receptorech vyvolává tvorbu vychlípenin kolem pohlcované částice, anglicky nazývanou \"phagocytic cup\" = fagocytický pohárek. Zároveň vyvolává oxidativní vzplanutí.\n\nReceptory pro komplementové podjednotky rozeznávají hlavně C3b, C4b a C3bi depozitované na površích částic. Extracelulární doména je tvořená lektinovou komplement-vázající doménou. Rozpoznání cílové struktury komplementovým receptorem není dostatečné pro zahájení fagocytózy, je nezbytný další signál. Makrofágy exprimují komplementové receptory CR1, CR3 a CR4. Na rozdíl od Fc-iniciované fagocytózy se částice opsonizované komplementem \"propadají\" do membrány bez tvorby vychlípenin a panožek.\n\nManóza a jiné cukry, které se vyskytují na površích patogenů, jako třeba fukóza, jsou rozpoznávané manózovým receptorem. Extracelulární část receptoru je tvořená osmi lektinovými doménami. Mechanismus, kterým dochází k fagocytóze po aktivaci manózového receptoru, je odlišná od Fcγ zprostředkované i komplementovým receptorem zprostředkované fagocytózy.\n\nPohlcení materiálu je zprostředkované aktino-myozinovou kontraktilní kortikální sítí. Fagozom je kompartment vzniklý kolem pohlceného materiálu. Pohybuje se směrem k centrozomu a postupně splývá s lyzozomy a různými granuly, čímž se mění ve fagolyzozom. Fagolyzozom se postupně okyseluje, čímž se aktivují enzymy a dochází k degradaci.\n\nDegradace může být závislá na kyslíku i nezávislá na kyslíku.\n\n\nPro udržení homeostázy ve tkáních je nutné odstraňovat odumřelé buňky. Tuto funkci mají především makrofágy. Apoptotické buňky jsou identifikovány na základě intracelulárních molekul prezentovaných na povrchu buňky. Mezi tyto \"eat me\" signály patří fosfatidylserin, kalretikulin nebo oxidovaný LDL.\n\nFagocytózou přijímají potravu mnozí jednobuněční živočichové. Dokonce i u primitivních mnohobuněčných organizmů, například \"Trichoplax,\" buňky využívají fagocytózu a pinocytózu pro získání potravy z trávicí dutiny.\n\nU některých jednobuněčných organismů, například améb, je potrava obalená panožkami. U jiných je přijímána takzvanými buněčnými ústy, oblastí na membráně, kde dochází k fagocytóze.\n\nStejně jako u fagocytických buněk mnohobuněčných organismů, dochází i u jednobuněčných k tvorbě fagozomu, fagolyzozomu a ke strávení potravy pomocí enzymů.\n\n"}
{"id": "40435", "url": "https://cs.wikipedia.org/wiki?curid=40435", "title": "Váh", "text": "Váh\n\nVáh ( , ) je nejdelší řeka Slovenska, která protéká čtyřmi kraji (Žilinský, Trenčínský, Trnavský, Nitranský). Jde o levý přítok Dunaje. Jeho délka činí 403 km. Povodí má rozlohu 10 640 km².\n\nŘeka vzniká nedaleko Kráľové Lehoty, v nadmořské výšce 664 m n. m. soutokem Bílého a Černého Váhu. Zdrojnice pramení ve Vysokých a Nízkých Tatrách. Převážnou část protéká v horách a až pod Novým Mestem nad Váhom vtéká do Podunajské nížiny. Ústí do Dunaje u města Komárno v nadmořské výšce 106 m n. m.\n\nPrůměrný průtok činí 152 m³/s. Nejvyšší je v létě.\n\nVyužívá se k zásobování vodou, na zavlažování, k výrobě vodní energie, pro vodní dopravu a k plavení dřeva.\n\nNa \"Váhu\", stejně jako např. na Vltavě, existuje soustava vodních přehradních hrází a nádrží – Vážská kaskáda. Celkem je jich 22 (nejnovější z nich je Vodné dílo Žilina). První přehradou je velmi dobře známá Liptovská Mara, poslední je v Kráľové nad Váhom. Podle údajů TASR z roku 1996 elektrárny ročně vyrobí 1 965 132 MWh energie. Mnohé přehrady pracují na umělých kanálech vedených podél koryta řeky.\n\nLiptovská Mara, Bešeňová, Krpeľany, Žilina, Hričov, Nosice (\"Priehrada mládeže\"), Sĺňava, Kráľová\n\nOd roku 1998, kdy bylo dáno do provozu vodní dílo Selice, je řeka splavná pro velké lodě odpovídající klasifikační třídě VIa po Sereď (Rozměry plavebních komor Selice a Kralová jsou 110 × 24 metrů). V současnosti se připravuje prodloužení splavnění Váhu po Žilinu, dostavbou plavebních komor a lodního zdvihadla (Nosice), k dříve vybudovaným stupňům kaskády. Komory a zdvihadlo mají odpovídat klasifikační třídě Va a mít užitné rozměry 110 × 12 metrů.\n\n\n\"Kompletní seznam všech sídel ležících na Váhu obsahuje článek : Seznam sídel na řece Váh\"\n\n\n"}
{"id": "40439", "url": "https://cs.wikipedia.org/wiki?curid=40439", "title": "Emisní mlhovina", "text": "Emisní mlhovina\n\nEmisní mlhovina je mlhovina složená převážně z ionizovaného plynu (plazmatu), který emituje (vyzařuje) světlo různé barvy. Zdrojem ionizace bývá vysoce energetické elektromagnetické záření blízké hvězdy. Jde o typ difúzní mlhoviny.\n\nObvyklým zdrojem ionizace je ultrafialové záření velmi žhavé hvězdy. Toto záření ohřívá okolní plyn a tím jej zbavuje elektronů. Elektrony se pak srážejí s atomy plynu a energii uvolní v podobě viditelného světla.\n\nNejčetnějším typem emisní mlhoviny je HII oblast. Dále sem patří planetární mlhoviny nebo pozůstatky po výbuchu supernovy.\n\n"}
{"id": "40440", "url": "https://cs.wikipedia.org/wiki?curid=40440", "title": "Elfriede Jelineková", "text": "Elfriede Jelineková\n\nElfriede Jelineková, nepřechýleně Elfriede Jelinek (* 20. října 1946 Mürzzuschlag, Štýrsko) je rakouská spisovatelka, která žije ve Vídni a Mnichově. V roce 2004 obdržela Nobelovu cenu za literaturu za „muzikální proud hlasů a protihlasů v románech a dramatech, s jedinečnou jazykovou vášnivostí odhalují absurditu a deformující moc sociálních klišé“. \n\nElfriede Jelineková se narodila roku 1946 v Mürzzuschlagu. Její otec, chemik Friedrich Jelinek, měl česko-židovské kořeny. Dědeček Friedrich byl knihařem a aktivně se projevoval v sociálně-demokratické politice (podle rodinné legendy je považován za zakladatele rakouské sociální demokracie), po sňatku konvertoval k římskému katolicizmu. Jelineková jeho názory parafrázovala prostřednictvím matky jednoho z hrdinů románu \"Die Ausgesperrten\" (Vyvrhelové). Otcovo „válce prospěšné“ zaměstnání ho uchránilo pronásledování nacistickým režimem; během války pracoval v podniku pro výrobu syntetického kaučuku Semperit. Friedrich Jelinek onemocněl v padesátých letech psychickou chorobou, která se v šedesátých letech neustále zhoršovala. Zemřel v roce 1969 na psychiatrické klinice. Elfriede jeho pomatenost těžce nesla. Trpěla pocitem viny a nepochopením, které zpracovávala ve své tvorbě. Její matka Olga, rozená Buchner, pocházela z vídeňského měšťanstva. \n\nO vzdělání dcery se starala matka Olga, emancipovaná žena, šéfka personálního oddělení Siemens. Jelineková chodila do katolické školky a poté do klášterní školy, kterou pociťovala jako velmi omezující. Její nápadný neklid ji přivedl na radu sester na dětskou psychiatrii, ačkoliv bylo její chování z lékařského hlediska v pořádku. Nehledě k tomu, plánovala pro ni matka kariéru zázračného dítěte, a Jelineková dostávala v hudební škole hodiny klavíru, kytary, flétny a houslí. Ve 13 letech byla přijata na vídeňskou konzervatoř ke studiu hry na varhany, klavír a příčnou flétnu. Paralelně k tomu absolvovala veřejné gymnázium.\n\nPo maturitě se poprvé psychicky zhroutila, avšak přesto se zapsala ke studiu dějin umění a divadelní vědy, které však musela roku 1967 kvůli psychickým problémům přerušit a strávit rok v rodinném domě v Hutteldorfu v naprosté izolaci. Jediný kontakt se světem pro ni představovala její matka. Jelineková v té době čte kriminální romány, komiksy, noviny, recenzuje pro časopis Extrablatt a sleduje TV. Tyto znalosti televizní a mediální manipulace uplatní později ve své literární tvorbě. Během této doby začala psát; její první básně byly otištěny v časopisech a v malém nákladu vydány. Její první román \"Bukolit\" (1968) však nevyšel až do roku 1979. Po smrti svého otce se začala zotavovat; angažovala se v hnutí roku 1968, patřila k předním aktivistkám levicových intelektuálů. \n\nRoku 1971 složila zkoušku ve hře na varhany na konzervatoři. Rozhodující vliv na její další literární vývoj mělo seznámení s teoriemi Rolanda Barthese, které zpracovala v eseji \"Die endlose unschuldigkeit\" (Nekonečná nevinnost). V roce 1972 bydlela se spisovatelem Gertem Loschützem v Berlíně, ale po roce se vrátila zpět do Vídně. \n\nV rámci politické aktivity vstoupila Jelineková v roce 1974 do Komunistické strany Rakouska (\"Kommunistische Partei Österreichs\", \"KPÖ\"), ze které v roce 1991 (spolu s lidmi z předsednictva strany Susanne Sohn a Walterem Silbermayerem) vystoupila. V roce 1974 se také provdala za Gottfrieda Hüngsberga, který psal v té době filmovou hudbu, avšak od poloviny sedmdesátých let pracuje jako informatik v Mnichově. Od svatby žije tedy Elfriede Jelineková střídavě ve Vídni a v Mnichově.\n\nPolitické konotace mělo i její literární dílo. Strana rakouských svobodných (FPÖ), která je částí názorového spektra, především svými odpůrci, označována za \"„pravicově populistickou“\", totiž v roce 1969 poprvé vystoupila proti Elfriede, a to tehdy, když Elfriede na festivalu \"Innsbrucker Jugendkulturwoche\" dostala za ukázku z románu \"„Wir sind lockwögel, baby!“\" hlavní cenu za prózu i hlavní cenu za lyriku. FPÖ se podivovala, že v Rakousku se udělují ceny za „pornografické texty“. Od té doby FPÖ bojovala proti Jelinekové, boj vyvrcholil v 90. letech, kdy se ve své předvolební kampani svými bilboardy ptala voličů, zda mají rádi kulturu a umění nebo E. Jelinekovou, Thomase Bernharda a jiné umělce. V roce 2000, kdy se FPÖ stala součástí vládní koalice, Elfriede zakázala uvádění svých her na rakouském území.\n\nJelineková se společně s Erikou Pluharovou a Ernstem Bornemannem připojila k signatářům petice za propuštění Jacka Unterwegera, který si odpykával doživotní trest za vraždu prostitutky a další zločiny. Někteří intelektuálové a politikové jej považovali za napraveného zločince. Později byl Unterweger shledán vinným z vražd dalších devíti prostitutek, které spáchal během dvou let po propuštění z vězení. Po odsouzení spáchal sebevraždu.\n\nÚspěch Jelineková slavila nejprve s rozhlasovými hrami, kterých v sedmdesátých letech napsala velké množství. Roku 1974 byla novinami „Die Presse“ vyhlášena hrou roku její hra \"\"Wenn die Sonne sinkt ist für manche schon buroschluss\"\". Na konci 70. let vznikli \"Ausgesperrten\" (česky Vyvrhelové), nejdříve jako rozhlasová hra odvysílaná roku 1979, posléze jako román 1980 a nakonec také jako televizní film 1982. Tématem románu je revolta tří středoškolských studentů a jednoho dělníka proti společenským konvencím, pramenící z nespokojenosti s měšťáckou morálkou rakouské společnosti konce 50. let.\n\nZlom v její literární kariéře přišel roku 1975 s románem \"Die Liebhaberinnen\", marxisticko-feministickou karikaturou vlasteneckých románů, kterou se uzavřela raná tvorba Elfriede Jelinek. Hrdinkami románu jsou měšťácká Brigitta a vesnická Pavla. Obě se chtějí vdát a mít děti, mít hezký domov, na což potřebují muže. Brigittě se povede získat si Heinze, snaží se otěhotnět, aby ho polapila. Stane se paničkou. Pavla otěhotní a snaží se ulovit Ericha, otce svého dítěte. Nakonec se jí to povede, ale skončí špatně. Erich pije, Paula vydělává na rodinný rozpočet prostitucí, odeberou jí děti, přijde o manžela. Nakonec skončí v továrně na šití podprsenek - tam, kde začínala Brigitta. Tento román je kritikou ženského způsobu myšlení, které sleduje jen svoje ekonomické zájmy (mít dům, muže a děti).\n\nV roce 1983 vyvolala Jelineková uvedením hry \"Burgtheater\" doslova skandál. Drama se zabývá neochotou vypořádat se s nacistickou minulostí v Rakousku. \n\nVe stejném roce vychází její nejvíce autobiografický román \"Pianistka\" (Die Klavierspielerin), který byl v roce 2001 zfilmován. Elfriede se v něm vyrovnává se svojí minulostí, závislosti na matce. Její neschopnost citu vede k voyerismu, patologickým činům. Hlavní hrdinkou románu je přibližně čtyřicetiletá profesorka klavíru na konzervatoři, Erika Kohutová. Její otec zemřel v psychiatrické léčebně, mimo jiné i tato rodinná historie vede k tomu, že Erika stále žije osaměle se svou autoritářskou a hádavou matkou, na které je i přes jejich ambivalentní vztah závislá. Přes den vystupuje jako přísná profesorka, večer se však oddává svým perverzním touhám jako návštěvy pornokina, sleduje soulože párů skrytá v anonymitě autokina, řeže se žiletkou na genitáliích atd. Do jejího života však vstoupí mladý student Klemmer, který se z počátku marně pokouší navázat s Erikou vztah. Ačkoli se Erika brání citovému sblížení, postupně k němu dochází a po jejich prvním intimním kontaktu (na školních záchodech, kde Klemmera Erika ponižuje) se Klemmerovi vyznává ze své touhy být ponížena, zbita a znásilněna. Klemmer je zděšen, brání se a od Eriky se odvrací, považuje ji za nemocnou, zvrácenou. Vztah mezi nimi vyvrcholí, když Eriku jedné noci u ní doma agresivně napadne, potupí ji (\"Nevystavuj to svý nevábný tělo…\") a následně znásilní. Román \"Pianistka\" je kritikou civilizovaného průměrného měšťáckého života, ve kterém je žena svázána svým okolím a představou o úspěšném životě, což výsledně deformuje prožívání lásky, sexu, obecně mezilidských vztahů. \n\nPo jeho vydání v Rakousku byl některými kritiky označen za pornografii. Elfriede k tomu v rozhovoru při příležitosti její návštěvy na Festivalu spisovatelů Praha 2009 uvedla: „Tento román je všechno, jen ne pornografický. Pornografie sugeruje touhu všude a v každé chvíli. Román dokazuje, že to neexistuje, že se jedná o pojatý manévr, tak aby ženy zůstaly k dispozici, neboť jsou především ony předmětem pornografie, a muži se na ně dívají a svým pohledem můžou pronikout do jejich těl. Jsem zvyklá, že jsem špatně pochopena. A pak mě viní za to, že mým způsobem psaním jen zkouším analyzovat. To co říkám má určité sdělení. Ale toto sdělení nikoho nezajímá.“ \n\nI v dalších dílech se objevuje sveřepý a ostrý boj proti klišé, která produkuje zábavní průmysl a která prosakují do lidského vědomí, staví se proti nespravedlnosti, podmaňování a utiskování žen. Takovým výjimečným dílem je i kontroverzní bestseller \"Lust\" (Lačnost), ve kterém se Jelineková vypořádává s feministickou debatou o pornografii v osmdesátých letech. Tento román byl pokusem Jelinekové napsat ženskou pornografii, jehož výsledkem je anti-porno. Snažila se najít ženský jazyk pro obscenitu, což se ve výsledku příliš nezdařilo. Nejen kvůli tomu, že manželský sex zde byl popsán jako nejodpornější pod sluncem, což odradilo dost čtenářů a čtenářek.\n\nDivadelní hře \"Raststätte\" (Motorest) se dostalo podobného přijetí jako románu \"Lust\" a osobní útoky na volebních plakátech strany FPÖ přiměly Jelinekovou v roce 1995 k odchodu z rakouské veřejnosti a k zákazu uvádění jejích děl.\n\nNávrat na divadelní scénu znamenalo uvedení hry \"Sportstück\" roku 1998, avšak opětovný zákaz následoval v roce 2000 kvůli politické situaci v Rakousku (do vlády se dostává ultrapravicová FPÖ). \n\nJiné její texty se vztahují přímo k aktuální politice v Rakousku, např. protivládní \"Das Lebewohl. Ein Heider-Monolog\". V textové montáži \"Ich liebe Österreich \"(Miluji Rakousko) kritizovala azylovou politiku. V roce 2003 mělo premiéru hudební dílo „Lost Highway“ Olgy Neuwirthové, ke kterému napsala Elfriede Jelineková libreto.\n\nJelineková se ve svých dílech zabývá postavením žen ve společnosti, ženskou sexualitou, zvrácenou sexualitou, nerovnoprávným vztahem muže a ženy, ale třeba i problémy politickými, např. neschopností Rakouska přiznat vlastní minulost (např. díla \"Burgtheater\" a \"Das Lebewohl\"). V 80. letech, konkrétně v roce 1986 otevřeně vystoupila proti rakouskému prezidentovi Kurtovi Waldheimovi (kvůli jeho klérofašistickým postojům), který měl zahajovat “štýrský podzim”. Napsala protestní dopis a v roce 1987 stála u zrodu iniciativy umělců, kteří požadovali odstoupení prezidenta.\n\nV roce 1998 byla pozvána na Salcburské slavnosti v rámci programu „básnířka jako host“. Salcburský biskup dr. Andreas Laun ji v otevřeném dopisu (v novinovém zpravodaji Salzburger Nachrichten) vyzval k odchodu a odřeknutí své účasti. Byl uspořádán maraton scénického čtení (herci Bruno Ganz, Martin Wuttke, Angela Winkler), Jelineková tehdy texty sama vybrala a seřadila. \n\nZajímavostí je, že Elfriede Jelineková řadí mezi své spřízněné autory např. i Boženu Němcovou a Danielu Hodrovou.\n\nAž do 80. let 20. století píše bez rozlišování malých a velkých písmen a s omezenou interpunkcí. Společenská kritika souvisí také s kritikou jazyka, který je produktem společnosti a kterým se vytvářejí identifikační modely. Pracuje s jazykovými klišé, které paroduje, se slovními hříčkami a slovními obraty, které dává do nového kontextu, dekonstruuje cizí texty, citáty, fráze, slogany pop kultury.\n\nPro Elfriedinu literární tvorbu je typická sociálně-politická angažovanost bez ohledu na reálnou společenskou odezvu. Hlavními tématy jejích děl je zobrazení ženy v současné společnosti, mužské násilí páchané na ženě, závislost ženy na muži v otázkách společenského uplatnění (např. \"Milovnice\"), kritika společnosti, která zachází s ženou jako ekonomickým produktem (např. \" Co se stalo, když Nora...\"), kritika patriarchátu. Snaží se vidět svět ženskýma očima, hledá alternativy. \n\nDůležitou roli hraje také společenská angažovanost, např. v hře \"Burgtheater\" – napadá herce tohoto prominentního rakouského divadla, poukazuje na jejich pronacistickou minulost. Nebo hra \"Scéna, hůl a tyčka\", jako přímá reakce na zavraždění 4 Romů v Oberwartu v r. 1995, hra je uvedená citátem rakouského politika Jörga Haidera, který tento čin relativizuje. Hlavním tématem pro Elfriede zůstává postavení ženy v současné společnosti, její nerovnoprávně postavení. Znovu je důležitý jazyk, Elfriede se staví proti součinnosti slova a fyzické akce, proti kopírování života na divadelní scéně, proti tělesno-gestické formě herectví. Důležité pro ní je kritické zobrazení žité reality, vzdává se agitačních politických apel, obrací se spíš kriticky na diváka, vyžaduje po něm osobně zaujatou reakci - divadlo svědomí.\n\n\nTento soupis je nekompletní a je průběžně rozšiřován.\n\nNíže se nalézá výběr z autorčiny bibliografie. Díla, která byla prokazatelně přeložena do češtiny (např. uvedena na divadle či vydána knižně), jsou označena tučně. U zbývajících děl je zachován jejich původní název \"kurzívou\", za nímž následuje orientační či běžně užívaný /český překlad/ mezi lomítky.\n\n\n\n\n\n\n\n\n"}
{"id": "40444", "url": "https://cs.wikipedia.org/wiki?curid=40444", "title": "Laser", "text": "Laser\n\nLaser (akronym z anglického \"Light Amplification by Stimulated Emission of Radiation\", tj. 'zesilování světla stimulovanou emisí záření') je optický zdroj elektromagnetického záření tj. světla v širším smyslu. Světlo je z laseru vyzařováno ve formě úzkého svazku; na rozdíl od světla přirozených zdrojů je koherentní a monochromatické, z toho tedy vyplývá, že laser je optický zdroj emitující fotony v koherentní paprsek. Princip laseru využívá zákonů kvantové mechaniky a termodynamiky.\n\nLaser je tvořen aktivním prostředím (1), rezonátorem (3,4) a zdrojem energie (2).\n\nZdrojem energie, který může představovat například výbojka, je do aktivního média dodávána (\"pumpována\") energie. Ta energeticky vybudí elektrony aktivního prostředí ze základní energetické hladiny do vyšší energetické hladiny, dojde k tzv. excitaci. Takto je do vyšších energetických stavů vybuzena většina elektronů aktivního prostředí a vzniká tak tzv. inverze populace.\n\nPři opětném přestupu elektronu na nižší energetickou hladinu dojde k vyzáření (emisi) kvanta energie ve formě fotonů. Tyto fotony následně interagují s dalšími elektrony inverzní populace, čímž spouštějí tzv. stimulovanou emisi fotonů, se stejnou frekvencí a fází, i u nich.\n\nDíky umístění aktivní části laseru do rezonátoru, tvořeného například zrcadly, dochází k odrazu paprsku fotonů a jeho opětovnému průchodu prostředím. To dále podporuje stimulovanou emisi, a tím dochází k exponenciálnímu zesilování toku fotonů. Výsledný světelný svazek pak opouští rezonátor průchodem skrze výstupní polopropustné zrcadlo.\n\nKe vzniku oscilací a generování laserového výstupu však musí být splněna tzv. \"prahová podmínka minimálního zisku\", která říká, že během periody oběhu fotonu rezonátorem musí být hustota fotonů v rezonátoru rovna, nebo větší, než počáteční stav (Jinak by nebylo možné z rezonátoru odvádět energii).\n\nKde \"R\" a \"R\" jsou reflektivity zrcadel rezonátoru, \"α\" je koeficient zesílení \"β\" je souhrnný koeficient ztrát a \"l\" je délka rezonátoru.\n\nPrincip laseru fyzikálně popsal už v roce 1917 Albert Einstein, ale první laser vznikl až v roce 1960.\n\nPředchůdcem laseru byl maser, zařízení které pracuje na stejném principu (stimulovaná emise), avšak generuje mikrovlnné záření. První maser sestavil Charles Townes, J. P. Gordon a H. J. Zeiger v roce 1953. Tento prototyp však nebyl schopný fungovat nepřetržitě.\n\nV roce 1960 Theodore H. Maiman v USA poprvé předvedl funkční laser. Jako aktivní prostředí použil krystal rubínu s využitím tří energetických hladin; laser proto mohl pracovat pouze v pulsním režimu. V roce 1963 C. Kumar N. Patel vynalezl plynový CO laser.\n\nSovětští fyzici Nikolaj Basov a Alexandr Prochorov pracovali nezávisle na problému kvantového oscilátoru a vyřešili problém nepřetržitého výstupu záření tím, že použili více než dvě energetické hladiny a umožnili tím ustanovení populační inverze. V roce 1964 obdrželi Charles Townes, Nikolaj Basov a Alexandr Prochorov společně Nobelovu cenu za fyziku „za zásadní výzkum v oboru kvantové elektroniky, který vedl ke konstrukci oscilátorů a zesilovačů založených na principu maserů a laserů“.\n\nVe většině laserů světlo opakovaně prochází tzv. rezonátorem – optickou dutinou vymezenou zrcadly. V nejobvyklejších případech je rezonátor tvořen dvěma zrcadly, z nichž je jedno zcela odrazivé a druhé částečně propustné (aby světlo vznikající v laseru mohlo unikat ven a laser tak svítil). Existují také kruhové rezonátory.\n\nJako nepropustné zrcadlo se obvykle používá dielektrické zrcadlo, zvláště ale pro delší vlnové délky (μm) není ale dielektrická struktura realizovatelná a proto se používá leštěný kov, např zlato nebo měď. V některých případech (laserová dioda) má dostatečnou odrazivost samotné rozhraní aktivního prostředí se vzduchem, neboť reflexivita rozhraní závisí na indexu lomu materiálu podle Fresnelových vzorců.\n\nNěkteré lasery s dostatečně velkým ziskem v aktivním prostředí rezonátor nepotřebují a pracují v režimu zesílené spontánní emise – to znamená, že záření stačí jediný průchod k získání dostatečné intenzity. Patří mezi ně např. dusíkový nebo měděný laser. Rezonátor se samozřejmě také běžně nepoužívá u laserových zesilovačů, které slouží jen k průchodovému zesilování vstupujícího koherentního svazku.\n\nZrcadla v rezonátoru zdaleka nemusí být rovinná. Naopak, v řadě případů je výhodné použít nejen konkávní, ale i konvexní zrcadla. Stabilita záření v rezonátoru závisí na poloměrech křivosti zrcadel a délce rezonátoru.\n\nPro klasifikaci stability rezonátoru jsou pak zaváděny dva bezrozměrné parametry \"g\" a \"g\"\n\nRezonátor je stabilní v případě že splňuje podmínku formula_3. \"r\" a \"r\" jsou poloměry křivosti zrcadel rezonátoru a L je vzájemná vzdálenost zrcadel.\n\nČasový pokles celkové energie záření uvnitř rezonátoru může být zpravidla popsán\nexponenciálním zákonem:\n\nKde τ je doba života fotonu v rezonátoru. Ta obecně závisí na ztrátách v rezonátoru. V ideálním případě je ji možné exaktně vyjádřit na základě reflektivity zrcadel rezonátoru R,\nR.\n\nVyjadřuje míru schopnosti rezonátoru uchovat energii. Čím menší jsou ztráty rezonátoru, tím\nvětší je doba života fotonu v rezonátoru (foton se v rezonátoru déle „udrží“) a tím je také větší\nčinitel jakosti rezonátoru Q (schopnost uchovat energii je větší).\n\nZtrátové mechanismy kromě toho, že omezují dobu života fotonu v rezonátoru, zmenšují\nintenzitu oscilací a omezují dobu oscilací, tak způsobují také rozšíření rezonanční frekvenční\nčáry. Šířka spektrální čáry laseru ∆ν (definovaná jako šířka, na které intenzita záření klesne na 1/2\nmaximální hodnoty) je dána:\n\nVztah mezi dobou života fotonu v rezonátoru a činitelem jakosti je potom následující\n\n\"Aktivní prostředí\" je látka obsahující oddělené kvantové energetické hladiny elektronů; může se jednat o:\n\nElektrony mohou přecházet z vyššího do nižšího stavu, při současném vyzáření fotonu, jedním z dvou mechanismů:\n\nKe spontánní emisi dochází při nízkém stupni obsazení vyšší hladiny; pro spuštění stimulované emise ve větším měřítku (generace laserového záření) je třeba čerpáním dosáhnout tzv. populační inverze, kdy vyšší hladina je obsazena více elektrony, než nižší.\n\n\nNásledující tabulka shrnuje základní vlastnosti některých běžných typů laserů.\n\npoznámka: UV ~ ultraviolet (ultrafialová), IR ~ infrared (infračervená)\n\nVyužití laserů je široké, zejména se jedná o následující obory:\n\nLaser je zařízení používané pro neinvazivní laserovou terapii (LLLT, Low Level Laser Therapy). Lasery fungují na principu biostimulace – stimulují mitochondrie v buňkách k výrobě ATP (adenosintrifosfátu). ATP energizuje buňku a tak probíhá rychlejší reprodukce, což vede k větší produkci kolagenu. Softlaser rovněž podporuje výměnu přes buněčnou stěnu. Oba tyto efekty vedou ke zdravější kůži a snížení léčebné doby. Neinvazivní terapie nezpůsobuje bolest, poranění či zarudnutí.\n\nPrůkopníkem v této oblasti byl Francis L’Esperance. V roce 1963 začal používat rubínového laseru při pokusech o léčení diabetické retinopatie.\nL’Esperance odhalil, že krví je absorbováno jen zhruba 6–7% výkonu rubínového laseru, a v důsledku toho je potřeba minimálně 10 působení k vypálení poškozených cév sítnice.\nNa základě těchto poznatků se začalo s pokusy s argonovým laserem, který byl vyvinut krátce před jejich uveřejněním. Po několika experimentech se prvně v roce 1968 podařilo za pomoci 10wattového argonového laseru vyléčit pacienta s diabetickou retinopatií. Do konce 60. let se metoda výrazně rozšířila a jen v roce 1970 vyléčil dr. Arnall Patz 285 pacientů za použití tohoto přístupu. Nejvíce efektivním způsobem v průběhu let se stala metoda zvaná pan-retinalní ablace. Metoda používá kvazikontinuálního argonového laseru k odejmutí, nebo odpaření částí sítnice namísto přímé koagulace krevních cév. V současnosti je aplikace laseru k odstranění potíží s diabetickou retinopatií vedoucí disciplínou oftalmologie.\n\nDalší vadou, která se dá léčit za pomoci argonového laseru je zelený zákal. Léčba je často označována zkratkou ALT - Argon Laser Trabeculoplasty a úspěšně se provádí již řadu let, zvláště na pacientech, u kterých se nedaří kontrolovat oční tlak a zpomalit vývoj zákalu léky, nebo kteří, z jakéhokoliv důvodu, nemohou používat oční kapky nebo mají kontraindikace na používané medikamenty.\nPři léčbě zaměří lékař laserový paprsek do Schlemova kanálku (Trabe culoplasty), což je hlavní odvodný kanálek komorové vody z oka v záhybu mezi duhovkou a rohovkou. Ten pomocí 40-80 zásahů upraví tak, aby odváděl dostatek tekutiny a tím se docílí snížení očního tlaku.\nZákrok se provádí v podstatě ambulantně, znecitlivěno pomocí očních kapek a na rohovku je přiložena speciální čočka, která umožňuje zahnutí paprsku.\n\nBěhem interakce laserového záření s látkou dochází k fyzikálním\nprocesům: absorpce, reflexe, rozptyl a transmitance.\nV případě biologické tkáně se pro lasery v VIS a IR spektru nejvíce uplatňuje absorpce. Ve\nsrovnání s tímto esenciálním jevem můžeme procesy reflexe a\nrozptylu zanedbat. Fyzikálně lze tento jev v jistém přiblížení\npopsat Lambert-Beerovým zákonem pro monochromatické záření\n\nformula_9\n\nkde \"I\" je vstupní intenzita záření, \"formula_10\" je\nkoeficient absorpce a \"l\" je tloušťka vrstvy. Hloubka\nprůniku formula_11 las. záření do tkáně je definována jako\nvzdálenost, na které je intenzita laserového záření zeslabena na\nformula_12 své původní hodnoty.\n\nformula_13\n\nInterakci laserového záření s tkání lze rovněž popsat pomocí\nmechanismů, jež jsou závislé na formula_14, intenzitě, expoziční době a druhu tkáně. Interakční mechanismy můžeme obecně rozdělit na:\n\nFotochemický mechanismus se uplatňuje při nízkých\nintenzitách 0,1-10 W/cm las. záření. Dochází zde k\nchemickým reakcím na makromolekulární úrovni. Využití nachází při\nfotodynamické terapii a biostimulaci.\n\nFototermální mechanismus je typický pro\nkontinuální lasery o intenzitách las. záření v rozsahu\n10-10 W/cm. Různou kombinací expoziční doby a\nintenzity lze docílit tkáňových efektů jako např.\nkoagulace, karbonizace a odpaření.\n\nFotoablativní mechanismus je proces, při\nkterém dochází k přímému rozpadu molekulárních vazeb pomocí vysoce\nenergetických fotonů UV záření např. u pulsních excimerových\nlaserů. Intenzity se pohybují v řádech\n10-10 W/cm.\n\nFotoplazmatický mechanismus se uplatňuje\npři intenzitách nad 10 W/cm, při nichž\nvzniká plazma, která sama absorbuje záření a dochází tak expanzi a\nkolapsu plazmatického obláčku a k následným rázovým vlnám.\n\nOšetření laserem představuje jednu z modernějších a zároveň šetrných alternativ klasické vrtačky, kyret nebo ultrazvuků k odstranění zubního kamene a v neposlední řadě chirurgického skalpelu. Použití laseru ve stomatologii přináší mnohé léčebné výhody a možnosti pro lékaře a velmi široké spektrum bezbolestných zákroků pro pacienta.\nNejdůležitější fyzikální veličinou, která úzce souvisí s funkcí laseru a hlavně s jeho využitím v jednotlivých lékařských oborech, je vlnová délka. Právě vlnová délka přesně určuje, na jaké tkáně bude konkrétní laserový paprsek nejúčinnější, neboli v jakém prostředí se bude nejvíce vstřebávat. Ve stomatologii se nejčastěji používají 2 typy laserů.\n\nNejlépe se vstřebává v tkáních, kde je přítomno červené krevní barvivo – hemoglobin. Proto je tento laser nejúčinnější při ošetření měkkých tkání jako je dáseň, sliznice nebo kůže. S tímto laserem však stomatolog nedokáže odstranit („odvrtat“) zubní kaz nebo zubní kámen.\n\nNa rozdíl od diodového laseru se nejlépe vstřebává v tkáních obsahujících vodu. Protože voda je v určitém procentuálním zastoupení přítomna i v zubech, kostech, zubním kameni, atd., je erbiový laser pro zubního lékaře užitečným pomocníkem.\n\n\nLaserové paprsky nacházejí též bohaté uplatnění ve vědě a výzkumu. Jsou to například výzkum stavů hmoty za extrémních teplot a tlaků, laserové chlazení atomů, používané naopak při sledování chování částic za velmi nízkých teplot , a aplikace v chemii a biologii. Například laserovým paprskem o vysoké intenzitě lze uvést hmotu do stavu, podobnému prvním sekundám po Velkém třesku . V chemii a biologii lze laserovou spektroskopií sledovat chemické reakce téměř v reálném čase díky přesnému zaměření a přesně definované frekvenci, na které laserový zdroj vyzařuje .\n\nPokud laser pracuje na určitých vlnových délkách, na které je schopno se oko soustředit a které mohou být dobře soustředěny sítnicí a rohovkou oka, pak může vysoká koherence a malý rozptyl laserového paprsku u některých typů laserů způsobit, že je přijímaný paprsek soustředěn pouze do extrémně malého bodu na sítnici. To vede k bodovému přehřátí sítnice a k trvalému poškození zraku. Lasery jsou rozděleny do bezpečnostních tříd:\n\n\nBěžně dostupné lasery bývají maximálně ve třídě III (optické soustavy CD přehrávačů). Výkonné lasery (třídy IV) jsou schopné způsobit popáleniny, řezné nebo tržné rány, případně způsobit požár. Řada takových laserů je buzena nebezpečnými látkami nebo vysokým napětím v řádu desítek kilovoltů.\n\n\n\n"}
{"id": "40445", "url": "https://cs.wikipedia.org/wiki?curid=40445", "title": "Mlhovina v Orionu", "text": "Mlhovina v Orionu\n\nMlhovina v Orionu, známá také jako M42 (Messier 42), je emisní mlhovina vzdálená 1 600 světelných let od Země v souhvězdí Orionu. Je vidět i pouhým okem přímo uprostřed Orionova meče. Šířka je 33 světelných let. Tvoří jádro Orionova komplexu, kde se mimo ni nachází například i mlhovina Koňská hlava, Orionův molekulový oblak, Barnardova smyčka a jiné. Orionův komplex zahrnuje mnoho objektů na ploše několika set světelných let z nichž nejvýraznější je právě Velká mlhovina v Orionu.\n\nSoučástí je otevřená hvězdokupa Trapez složená z velmi mladých hvězd. Hubbleův teleskop odhalil prachový disk kolem těchto hvězd, pravděpodobně počáteční stádium vývoje planetární soustavy.\n\nMlhovinu objevil v roce 1610 francouzský astronom Nicolas-Claude Fabri de Peiresc. V roce 1870 ji poprvé vyfotografoval Henry Draper, teď už je mlhovina fotografována snad nejčastěji ze všech mlhovin, které můžeme na obloze vidět. V roce 1995 Mark McCaughrean a Bob O´Dell objevili uvnitř Velké mlhoviny protoplanetární disky, v jejichž středu se nacházejí mladé hvězdy. K tvorbě planet v protoplanetárních discích musí docházet hodně rychle, protože již vyvinuté hvězdy Trapézu z protoplanetárních disků ,sfoukávají\" materiál.\n\nVelká mlhovina v Orionu je Zemi nejbližší emisní mlhovina, hned vedle ní se nalézá další mlhovina známá jako M43 (je to však jen jakýsi výběžek Velké mlhoviny v Orionu), tyto dvě mlhoviny jsou od sebe odděleny temnou mlhovinou s podivným názvem Rybí tlama. Velká mlhovina v Orionu je částí komplexu mlhovin nazývaného OMC-1, který má průměr několik stovek světelných let, do něhož mimo ni patří např. mlhovina Koňská hlava, Mlhovina Plamínek, Barnardova smyčka a jiné.\n\nEmisní mlhovina je taková mlhovina jejíž atomy jsou ionizovány (v tomto případě se tak děje z důvodu přítomností několika mladých hvězd. Jedná se především o hvězdy Trapézu). Jejich ,vyloučené\" elektrony se opět vracejí zpět a při tom vyzařují energii.\n\nVelká mlhovina v Orionu se skládá z plynu a prachu, tedy materiálu ze kterého se mohou utvářet nové hvězdy (Pro zajímavost tento materiál je tvořen ze 75% vodíkem, 25% heliem, a méně než 1 % tvoří ostatní prvky).\n\nZrod hvězd může probíhat díky nehomogennosti mlhoviny. Hustší části začnou svou gravitační silou k sobe přitahovat materiál z řidších oblastí. Tím se nehomogennost mlhoviny ještě více prohloubí a proces tak pokračuje dál. Shluk plynu a prachu se začne vlivem své vlastní gravitace smršťovat. Tím se protohvězda zahřívá. Jakmile teplota (v centru) dosáhne hodnoty o něco větší než je 10 miliónů stupňů Celsia, začnou se vodíková jádra spojovat a tvořit tak jádra hélia. Jestliže však protohvězda nemá hmotnost větší než desetinu hmotnosti slunce vůbec k tomu nedojde a vytvoří se tzv. hnědý trpaslík.\n\nVšechen plyn, který Velká mlhovina v Orionu obsahuje se však změnit na hvězdu nemůže. Je to způsobeno především vlivem mladých hvězd, které část plynu vyloučí ven z této mlhoviny. Ačkoli se to nezdá takových mlhovin ve kterých se vytváří nové hvězdy je spousta. Velká mlhovina v Orionu je tedy jedinečná pouze tím, že se nalézá blízko Země.\n\nNa obloze se Velká mlhovina v Orionu rozprostírá na čtyřikrát větší ploše než Měsíc nacházející se právě v úplňku (její skutečná šířka je přes 30 světelných let).\n\nOrionův pás se nachází v souhvězdí Oriona (souhvězdí Orionu je u nás viditelné od konce srpna před východem slunce do konce dubna před západem slunce). Dělí napříč vzdálenost mezi nejjasnějšími hvězdami tohoto souhvězdí, Rigelem a Betelgeuze. Tvoří ho hvězdy Delta , Epsilon a Dzéta . Pod levou hvězdou Orionova pásu je viditelná nejasná skupinka tří hvězd (Orionův meč). Prostřední z nich je Velká mlhovina v Orionu.\n\nPokud se díváme v noci na Velkou mlhovinu v Orionu může nám připomínat letícího netopýra. Při pohledu pouhým okem je zelená, avšak na fotografii můžeme vidět různé barvy. To je způsobeno nízkým jasem mlhoviny. Velká mlhovina v Orionu je jednou z nejfotografovanějších mlhovin na obloze.\n\nThéta Orionis je čtyřhvězda, i když okem její složky rozlišitelné nejsou. Pouhým okem bychom ji považovali za hvězdu jedinou. Tato čtyřhvězda je spíše známá pod názvem Trapéz (neboli lichoběžník, toto pojmenování vzniklo při pohledu na její čtyři složky které zaujímají právě tento geometrický obrazec).\n\nHvězdy Trapézu jsou staré přibližně 30 000 let a jejich spektrální třídy jsou O a B (přesněji O6, B1, B1, B3) . Její celková zářivost je 300 000krát větší, než je zářivost Slunce.\n\nLichoběžník tvoří hvězdy: Théta-1 C (40krát jasnější, 200 000krát svítivější než Slunce) théta-1 A (zákrytová dvojhvězda, kde tyto dvě hvězdy obíhá ještě třetí). Théta-1 D (dvojhvězda) a théta-1 B (zákrytová dvojhvězda + další dvě složky). Tento systém tedy tvoří nejméně deset hvězd (nikoli čtyři).\n\n\n\n"}
{"id": "40448", "url": "https://cs.wikipedia.org/wiki?curid=40448", "title": "RSS (rozcestník)", "text": "RSS (rozcestník)\n\nRSS může znamenat:\n"}
{"id": "40449", "url": "https://cs.wikipedia.org/wiki?curid=40449", "title": "Rudolf Skácel", "text": "Rudolf Skácel\n\nRudolf Skácel (* 17. července 1979, Trutnov, Československo) je bývalý český fotbalový záložník a bývalý reprezentant, od roku 2017 do roku 2019 byl hráč klubu 1. FK Příbram. Mistr Evropy hráčů do 21 let z roku 2002.\nNa klubové úrovni působil mimo ČR ve Francii, Řecku, Skotsku, Anglii a Německu. V červnu 2019 se rozloučil s kariérou\n\nS fotbalem začal v Trutnově, kde hrál také lední hokej a tenis. Od třinácti let působil v FC Hradec Králové. V roce 1997 debutoval v rezervním královéhradeckém týmu – na jaře nastoupil v posledním kole divize, na podzim hrál Českou fotbalovou ligu. Když v roce 1999 první tým Hradce Králové sestoupil do druhé ligy, Skácel se poprvé v posledním kole objevuje na pár minut na hřišti. V roce 2000 se stává stabilním členem A týmu, jenž vyhrává druhou nejvyšší soutěž a postupuje mezi elitu. V roce 2001 se prosazuje také v první lize, skóruje hned v úvodním kole při prohře Hradce v Jablonci 1:5, překonává slavného brankáře Petra Koubu. Na začátku jara 2002 přestupuje do SK Slavia Praha, s níž vyhrál Pohár ČMFS. Dále hrál za Olympique de Marseille (2003–2004), Panathinaikos Athény (2004–2005), Heart of Midlothian FC (2005–2006, zde se setkal s krajany Michalem Pospíšilem a Romanem Bednářem), Southampton FC (2006–2009), Herthu Berlín (hostování na jaře 2008). Na podzim 2008 po vypršení smlouvy s Herthou hrál opět v anglickém Southamptonu.\n\nV říjnu 2009 se vrátil po šesti letech do Slavie. Do konce podzimní sezóny tam působil jako amatérský hráč, protože po skončení přestupního termínu už nemohl podepsat profesionální kontrakt. Za Slavii odehrál ale pouze 5 ligových zápasů, v nichž zaznamenal 3 góly (všechny do sítě 1. FC Brno).\n\nV lednu 2010 podepisuje smlouvu na 1,5 roku v řeckém celku AE Larissa. Po hostování v Panathinaikosu Athény to bylo jeho druhé působení v Řecku. V Larisse ale vydržel jen do léta a pak se přesunul do Skotska.\n\nV září 2010 podepisuje novou jednoroční smlouvu v Heart of Midlothian FC. Se skotským klubem vyhrál v sezóně 2011/12 podruhé skotský fotbalový pohár (první získal během svého dřívějšího působení v sezóně 2005/06). Ve finále zdolal Hearts tým Hibernian FC 5:1 a Skácel se na vítězství podílel 2 góly. Po utkání byl oceněn jako „muž zápasu“ (Man of the Match). Poté se vyjádřil, že to byl jeho „pravděpodobně poslední zápas za Hearts“, neboť nedostal nabídku k prodloužení smlouvy, přestože v ligovém ročníku 2011/12 vsítil 18 branek a byl nejlepším kanonýrem klubu. 9. října Hearts oznámili, že Rudolf Skácel opět trénuje s týmem. Nicméně přestup zpět do Hearts of Midlothian nebyl možný, klub měl zakázány přestupy.\n\nPo letním odchodu z Hearts trénoval chvíli ve Slavii Praha a v dalších klubech a koncem října 2012 (poté, co bylo jasné, že v Hearts kvůli zákazu přestupů hrát nemůže) podepsal krátkodobou smlouvu (do ledna 2013) v dalším skotském klubu Dundee United FC. Poprvé za nový klub skóroval v 18. kole skotské ligy proti Inverness Caledonian Thistle FC, když v 8. minutě zvyšoval už na 3:0 pro domácí. Hosté však v dramatickém duelu stačili vyrovnat na konečných 4:4.\n\nPo skončení smlouvy s Dundee United 30. ledna 2013 se nedohodl na jejím prodloužení. Začátkem března podepsal kontrakt do konce ročníku 2012/13 se Slavií Praha. Poprvé nastoupil 16. března 2013 v domácím utkání proti Slovanu Liberec, trenér Petr Rada jej poslal na hřiště dvacet minut před koncem místo slovenského záložníka Karola Kisela. Slavia zvítězila 3:1. 13. dubna 2013 nastoupil v základní sestavě v pražském derby proti Spartě, Slavia podlehla městskému rivalovi 1:3. Celkem odehrál v dresu Slavie během tohoto angažmá 5 zápasů, branku nevstřelil. Na konci sezóny nedostal nabídku na novou smlouvu.\n\nV srpnu 2015 byl na testech v FK Mladá Boleslav. S vedením boleslavského klubu se dohodl na spolupráci do 30. června 2016. Do února 2016 zde odehrál pouze dva ligové zápasy, v březnu 2016 se stal volným hráčem.\n\nNásledoval návrat do Skotska, kde si v minulosti vybudoval výborné renomé. V červenci 2016 podepsal smlouvu s týmem Raith Rovers FC hrajícím Scottish Championship (druhou skotskou ligu). Odehrál zde sezónu 2016/17, po níž následoval sestup klubu do Scottish League One (třetí skotské ligy).\n\nV létě 2017 se dohodl na kontraktu s druholigovým českým klubem 1. FK Příbram.\n\nDo mládežnických reprezentací se nedostal, nastoupil poprvé až za národní mužstvo do 21 let. V říjnu 2001 debutuje v kvalifikačním utkání proti Bulharsku a hned v prvním utkání se zapisuje mezi střelce, když ve 26. minutě zvyšuje na průběžných 3:0 (ČR zvítězila suverénně 8:0).\n\nS jedenadvacítkou vyhrál ME hráčů do 21 let v roce 2002 konané ve Švýcarsku. Na turnaji odehrál kompletní utkání postupně proti Francii (prohra ČR 0:2), Řecku (remíza 1:1), Itálii (výhra ČR 3:2 po prodloužení) a ve finále opět proti Francii (0:0, 5:4 na pokutové kopy pro ČR).\n\nCelkem za českou fotbalovou reprezentaci do 21 let odehrál 9 utkání (3 výhry, 5 remíz, 1 prohra) a vstřelil 1 gól.\n\nPozději se stává členem kádru A-týmu české reprezentace. 12. listopadu 2003 debutuje v domácím přátelském zápase s Kanadou a hned se střelecky prosazuje. V 73. minutě střídá na hřišti Jana Kollera a o 8 minut později upravuje stav utkání na průběžných 5:0 (ČR v závěru inkasovala gól a vyhrála poměrem 5:1).\n\nByl také jedním z hráčů nominovaných na EURO 2008 jako náhradník za zraněného Daniela Pudila. ČR vypadla již v základní skupině a Skácel nezasáhl do žádného ze 3 zápasů.\n\nCelkem odehrál za českou reprezentaci dohromady 7 utkání s bilancí 4 výhry a 3 prohry, vstřelil 1 gól.\n\nÚčast na vrcholových turnajích:\n\nGóly Rudolfa Skácela za české reprezentační mužstvo do 21 let \nGóly Rudolfa Skácela za reprezentační A-mužstvo České republiky \n"}
{"id": "40452", "url": "https://cs.wikipedia.org/wiki?curid=40452", "title": "Korálové moře", "text": "Korálové moře\n\nKorálové moře (anglicky \"Coral Sea\"; francouzsky \"Mer de Corail\") je okrajovým mořem Tichého oceánu. Jeho průměrná hloubka je 2 243 m a salinita 34-35 ‰.\n\nKorálové moře se nalézá jihovýchodně od Nové Guineje, východně od severovýchodní Austrálie a západně od Nových Hebrid (Vanuatu). Na severu se stýká s vodami Šalomounova moře a na jihu s Tasmanovým mořem.\n\nNejvýraznějším prvkem Korálového moře je Velký bariérový útes (také Velký bradlový útes), který je největším korálovým útesem na Zemi. Táhne se 2 000 km poblíž pobřeží Austrálie. Ale i se zbytkem útesů Korálového moře tvoří jenom zanedbatelnou část jeho rozlohy.\n\nV květnu 1942 se zde odehrála velká námořní bitva mezi japonským námořnictvem a námořními silami Spojenců dnes známá jako bitva v Korálovém moři.\n"}
{"id": "40453", "url": "https://cs.wikipedia.org/wiki?curid=40453", "title": "Velika Kladuša", "text": "Velika Kladuša\n\nVelika Kladuša je město v Bosně a Hercegovině, ve Federaci Bosny a Hercegoviny, nedaleko hranic s Chorvatskem; v kantonu Una-Sana. Je patnácté největší v zemi a žije zde 19 000 obyvatel, spolu s okolím pak je domovem (podle odhadu z roku 2007) pro více než 44 tisíc lidí.\n\nPo druhé světové válce byly ve Veliké Kladuši prováděny rozsáhlé průzkumy ložisek, ale i vod, ve snaze najít vhodné místo pro těžbu a případně zdroj surovin pro průmyslové závody. V dobách socialismu se město rozvíjelo díky modernímu podniku Agrokomerc, který zaměstnával tisíce lidí. Po jeho pádu však došlo k vystřízlivění.\n\nV 90. letech zde vznikla Autonomní oblast Západní Bosna, kterou vedl někdejší ředitel podniku, Fikret Abdić. V současné době je Velika Kladuša součástí Federace Bosny a Hercegoviny, jasně dominuje islámský prvek, který reprezentuje Bosňácké obyvatelstvo. V hospodářství dominují nyní hlavně malé podniky. Na konci 90.let 20.století byla v areálu společnosti Agrokomerc umístěna kanadská základna vojsk SFOR a IFOR, na které působila česká vrtulníková jednotka.\n\nV roce 1991 žilo ve městě a jeho okolí žilo 52 921 obyvatel. 92 %, čili 48 600 obyvatel z toho byli Bosňáci, 2 261, čili 4,2 % činili Srbové, 1,9 % Jugoslávci, 1,3 % Chorvati a ostatní byli zastoupeni méně než 1%. Po válce v letech 1992 - 1995 se počet Srbů ještě více snížil.\n"}
{"id": "40458", "url": "https://cs.wikipedia.org/wiki?curid=40458", "title": "Jiří Opelík", "text": "Jiří Opelík\n\nJiří Opelík (* 21. října 1930 Olomouc) je český literární kritik, historik, editor a učitel.\n\nNarodil se v rodině bankovního úředníka, po maturitě na gymnáziu studoval češtinu a němčinu na Univerzitě Palackého, byl žákem také Oldřicha Králíka a Pavla Trosta, absolvoval roku 1955 diplomovou prací \"Zakarpatské dílo Ivana Olbrachta\". Poté byl asistentem na katedře bohemistiky v Olomouci a zároveň dva roky musel nuceně pracovat jako pomocný dělník ve slévárně. Své tituly získal za práci na tématech: Románové dílo Václava Řezáče a monografii Josefa Čapka. Od roku 1954 publikoval své kritiky, články a studie v mnoha časopisech, pracoval v Ústavu pro českou literaturu v Praze, později začal též redigovat, pravidelně přispíval do Zpravodaje Společnosti bratří Čapků. Napsal mnoho předmluv a doslovů k českým dílům 20. století, kterými se celoživotně zabývá. Již na počátku své kariéry se etabloval jako lexikograf svým autorským a redakčním podílem na Slovníku českých spisovatelů. Věnoval se studiu některých autorů, obzvláště Olbrachta, Závady, Kainara, Mikuláška, Skácela, Strnadela, Kundery a Vaculíka. \n\nDíla i autory soudil důkladnou analýzou tvaru a významového směřování, jako oponentovi ideologického hodnocení literatury mu byla kritériem přesnost pojmenování evokované skutečnosti, důslednost, nedůslednost či hranice spisovatelovy umělecké metody a míra autonomnosti jeho uměleckého světa. Oceňoval zejména díla směřující k intelektualizaci, k úvahovosti, analytičnosti a koncepčnímu pojetí reality, toto vše realizoval ve svém reprezentativním výboru ze svých kritik a to pojmenoval \"Nenáviděné řemeslo\". Po počátku normalizace se vzdal literární kritiky a věnoval se literární historii, lexikografii a ediční činnosti. Podílel se spolu s J. Slavíkem na \"Lexikonu české literatury\". V Opelíkově díle dominuje zájem o dílo bratří Čapků, vyniká jeho ediční počin výboru z literárněvědných prací Oldřicha Králíka (\"Osvobozená slova\") a soubor poezie Jana Skácela.\n\nJiří Opelík byl jedním z vůdčích oponentů Ladislava Štolla. Tento nový proud v české kritice umožnil rozvoj méně dogmatické literatury, protože díky jejich činnosti došlo k oslabení moci Ladislava Štolla.\n\n\n\n"}
{"id": "40464", "url": "https://cs.wikipedia.org/wiki?curid=40464", "title": "Kryštof (hudební skupina)", "text": "Kryštof (hudební skupina)\n\nKryštof je česká hudební skupina, kterou založili Richard Krajčo, Nikolaj Arichtev, Jarda Blahut, Bisi Arichtev a Pavel Studník v roce 1993 v Havířově.\n\nJiž po třech měsících od vzniku absolvovali několik koncertů a zhotovili demosnímek \"SQĚLE\". Po úspěších přišly první komplikace, kapelu opustil kytarista Pavel Studník a Biser Arichtev. Zanedlouho se však našla náhrada v podobě Marka Sloniny a saxofon obsluhoval Aleš Konieczny, se kterými kapela nahrála druhý demosnímek. Při natáčení třetího demosnímku však kapelu opustili Marek Slonina a Aleš Konieczny, které nahradili Nikos Petros Kuluris a Evžen Hofmann. Jako hosté vystupovali Ondřej Kyjonka a Nikos Grigoriadis, kteří s kapelou zůstali. Třetí demosnímek byl natolik podařený, že kapele nahrávací společnost \"MONITOR-EMI\" nabídla smlouvu na regulérní nosič. Poslední změnou ve složení byl Jakub Dominik, který nahradil Jardu Blahuta. V tomto složení kapela vystupuje dodnes. \n\nV roce 2017 kapela u příležitosti 25. výročí svého působení vystoupila na strahovském stadionu a podle hudebního webu iREPORT se jednalo o „nejpompéznější vystoupení“ kapely.\n\n\n\n\n\n\n\nAnketa Český slavík\nHudební ceny Anděl\n\n"}
{"id": "40465", "url": "https://cs.wikipedia.org/wiki?curid=40465", "title": "Satanské verše", "text": "Satanské verše\n\nSatanské verše je pojem, který použil historik Sir William Muir (1819–1905) pro označení několika veršů, které byly údajně původně v Koránu, ale pak byly vypuštěny. Verše, propagující polyteismus, Mohamed recitoval polyteistům, aby si získal jejich přízeň. Polyteisté byli potěšeni, ovšem polyteismus je s islámem neslučitelný a proto později Mohamed zjevil, že mu tyto verše nenadiktoval Alláh, ale Satan. Píše o nich historik Muhammad ibn Ishák (zemřel r. 768), který sestavil Mohamedův životopis zhruba 130 let po jeho smrti. Dôkaz tohto tvrdenia však neexistuje, keďže neexistuje ani žiaden priamy citát autentického hádisu, ktorý by o tomto pojednával. Satanské verše sa radia medzi polemické myšlienky historika Muira žijúceho na prelome 19-20.storočia, odporcu islámu. \n\nSoučasné verše (19-23), odsuzující polyteistické bohyně, v súře 53 s názvem Hvězda zní takto:\n\nPůvodní text však měl být odlišný, vyzývající k uctívání třech polyteistických bohyní:Se satanskými verši také souvisí verš 52, v súře 22, zvané Pouť, který vysvětluje, že je běžné, že Satan našeptá něco prorokům, kteří si poté myslí, že je to od boha:\"Nevyslali jsme před tebou posla ani proroka, aby satan nebyl podvrhl do přání jeho něco nevhodného, avšak Bůh zruší to, co satan podvrhne, a potom Bůh potvrdí Svá znamení - a Bůh vševědoucí je i moudrý.\"\n\nOdlišný text súry 53 (Hvězda) bývá interpretován různě – ať už jako Satanovo oklamání (verze raných islámských spisovatelů), jako ozvěnu původního islámu (někteří historici) či jako Mohamedův politický tah, kterým bere na milost předislámské bohyně al-Lát, al-Uzzá a Manát uctívané v Mekce (pohled mnoha moderních badatelů).\n\nPříběh Satanských veršů se vyskytuje v některých tafsírech a al-Tabarího verzi Ibn Ishakova životopisu proroka Mohameda, stejně jako v raných dílech koránských exegetů. Od čtvrtého století islámského letopočtu se však rozvíjela tradice \"isma‘\", která káže, že Mohamed byl od jakýchkoliv omylů v otázce víry chráněn Alláhovou prozřetelností. Muslimští učenci proto začali příběh \"satanských veršů\" napadat.\n\nZápadní historičtí kritici jako William Montgomery Watt a Alfred Guillaume označují příběh za skutečný, jelikož je podle nich nemyslitelné, aby si raní současníci a následovníci Mohameda vymysleli příběh, který by natolik kompromitoval jejich vůdce.\n"}
{"id": "40467", "url": "https://cs.wikipedia.org/wiki?curid=40467", "title": "Virga", "text": "Virga\n\nVirga (též srážkové pruhy) je meteorologický termín pro srážku, která vypadává z oblaku, ale vypařuje se nebo sublimuje ještě před dopadem na zem. Ve vyšších nadmořských výškách vypadává především ve formě ledových krystalků. Tento jev je velmi běžný v pouštních oblastech.\n\nZvláštnost může způsobovat zajímavé povětrnostní jevy, protože když se déšť mění z kapaliny na plyn, tak spotřebovává velké množství tepla díky vysokému skupenskému teplu varu vody. Tyto malé „kapsy“ velmi chladného vzduchu potom rychle klesají, přičemž způsobují v nižších výškách zesílení větru (viz též střih větru).\n\nVirga může vytvářet pohledné dramatické scény, zejména během západu slunce, kdy jsou proudy srážek pod mrakem osvíceny červeným světlem nízko položeného slunce.\n\n\"Virga\" je latinské slovo označující \"proutek\" nebo \"větev\" a objekty z nich vyrobené, jako \"smeták, hůl nebo tyč\".\n\n"}
{"id": "40468", "url": "https://cs.wikipedia.org/wiki?curid=40468", "title": "Iva Frühlingová", "text": "Iva Frühlingová\n\nIva Frühlingová (* 11. května 1982 Litvínov) je česká zpěvačka zpívající převážně francouzsky, spisovatelka a příležitostná modelka a moderátorka.\n\nJejí otec pracuje v chemických závodech a její matka je rehabilitační pracovnice. Oba ve volném čase provozují různé umělecké činnosti od sochaření po psaní prózy. Iva poprvé slyšela o Francii od dědečka, který se tam narodil, a hned se do ní zamilovala. Do Francie se dostala ve svých 14 letech díky konkurzu francouzské modelingové agentury. Iva má starší sestru, která už dlouhou dobu žije v USA. Iva je také milovnice koček. Od roku 2006 vlastní kočku, které říká Charisma.\n\nV 16 letech se stala členkou kapely Turn Over. Poté se Iva se svojí demonahrávkou dostala do rukou francouzských producentů Michéla Eliho a Thierryho Saida. Díky nim v 19 letech podepsala smlouvu na 4 desky s vydavatelstvím Virgin records. Ve 20 letech jí vyšel první singl \"Oú tu veux, quand tu veux\" (Kde chceš, kdy chceš), následovala její první deska \"Litvínov\", která slavila velký úspěch ve Francii a v Belgii. Její singly se ocitly na prvních příčkách hitparád, nazpívala duet s Jeanem-Luisem Aubertem v Olympii v Paříži, stala se předskokankou začínajícího Raphaela i Benjamina Bioleho. Ten si ji oblíbil natolik, že hostovala na jeho desce \"Negativ\", kde s ním nazpívala píseň Chaise a Tokyo. V roce 2003 Iva vyhrála cenu \"Talent roku\" ve francouzském rádiu France Bleu. Druhý singl z alba \"Litvínov\" byla píseň „La muerte“, která měla velký úspěch hlavně v Belgii. Třetí singl z této desky oficiálně nevyšel, i když se objevily spekulace, že to měla být píseň „J’ai eu tort“ a dokonce k němu bylo natočené video.\n\nV roce 2004 konečně vydává album \"Litvínov\" v České republice, kde tak jako ve Francii slavilo velký úspěch. Za prodej desky získala zlatou i platinovou desku. 17. prosince 2004 křtila \"Litvínov\" v pražském Paláci Akropolis, kmotrem se stal hudebník Jan P. Muchow. Toto album se také proslavilo díky filmu Román pro ženy, kde bylo použito jako soundtrack několik písní z debutu Ivy.\nSe skupinou Kryštof nazpívala píseň „Pan Sen“, která se objevila na desce \"Mikrokosmos\". Při této příležitosti se Iva seznámila s Richardem Krajčem, svým budoucím manželem. Hostování na desce \"Mikrokosmos\" nebylo její jediné spojení s českými interprety; byla hostem koncertního turné Anny K a v roce 2005 nazpívala s Meky Žbirkou duet „Někdy stačí dát jen dech“. Tato píseň je dodnes ústřední písní televizního seriálu \"Ordinace v růžové zahradě\".\n\nNa podzim roku 2005 vydala svoji druhou desku nesoucí název \"Baby Doll\". Tato deska nebyla natočena ve Francii, ale na Slovensku. Díky ní se ještě více dostala do povědomí Čechů a album jí vyneslo nominaci \"Objev roku 2005\" v soutěži Český slavík. V lednu 2006 byla v soutěži \"Anděl Allianz 2005\" nominována na zpěvačku roku. Na jaře roku 2006 vyrazila na první koncertní turné a kluby byly vyprodané. V témže roce získala v soutěži Český slavík cenu \"Skokan roku\". Prvním singlem z desky \"Baby Doll\" byla píseň „A part“ (Rozděleni). Druhým singlem byla poprvé česky zpívaná píseň s názvem „Věřím“. I přesto, že tento singl má pozitivní text, byl velmi kritizován. V soutěži \"Anděl Allianz 2006\" se Iviny stránky www.ivaf.cz staly webem roku.\n\nV březnu 2007 se Iva umístila na 2. místě v katogorii \"Zpěvačka roku\" v anketě \"Žebřík 2006\". Na konci roku 2007 vydala svoji třetí desku s názvem \"Strip Twist\"; toto album Iva natočila opět ve Francii. Prvním singlem z tohoto alba se stala píseň „Waterbed“ (s nápaditým videoklipem), druhým singlem skladba „Struny“.\n\nV lednu roku 2008 se zúčastnila českého kola soutěže Eurovize, v němž vystoupila s písní „Partit et revenir“. Do semifinále v Bělehradě však nepostoupila, vítězkou se stala Tereza Kerndlová.. Iva si v tomto období zahrála vedlejší roli v pohádkách - Fredy a zlatovláska a Tři životy. V tomtéž roce se Iva účastnila české verze soutěže Stardance, kde tančila s Michalem Kostovčíkem. Bohužel vypadli ve 3.kole této soutěže.\n\nV roce 2009 začala zpívat ve skupině NO PAN!C společně s Václavem Polanským a Peterm Boškou. V soutěži Anděl 2009 se společně objevili v širší nominaci na objev roku za své album \"Doma nejlíp\". Toto album ale nemělo příliš velký úspěch. Ve stejném roce vydala knihu Příběhy modelek , která byla velice úspěšná, proto Iva napsala další knihu povídek s názvem Příběhy ze showbyznysu , která byla vydána o rok později.\n\nV roce 2010 vydala výběr hitů pod názvem Retrospektive. Tato \"bestofka\" obsahuje i jednu novou píseň s názvem Entrange entrangere.\n\nV roce 2012 začala psát krátké články pro časopis Elle. Tyto články se objevovaly na internetových stránkách tohoto časopisu. V tomtéž roce začala pracovat na dalším sólovém albu, které nahrávala ve Francii. Album bude napůl zpívané anglicky, napůl francouzsky. Jedna píseň na novém albu bude v češtině. Hudebně bude styl tohoto alba spíše elektronický.\n\n\n\n"}
{"id": "40469", "url": "https://cs.wikipedia.org/wiki?curid=40469", "title": "Liptovská Mara", "text": "Liptovská Mara\n\nLiptovská Mara je vodní dílo u Liptovského Mikuláše na severu Slovenska, na řece Váh pod Tatrami. Přehradní nádrž leží přesně mezi Liptovskou Teplou a Liptovským Mikulášem.\n\nStavba byla zahájena roku 1965 a dokončena roku 1975; hlavním důvodem její výstavby byla ochrana měst v povodí Váhu před povodněmi. Hráz je vysoká 53 m, maximální hloubka nádrže je 45 m, vodní plocha má rozlohu 2 700 ha. S objemem vody 360 mil. m³ je Liptovská Mara největší nádrží na Slovensku na řece Váh.\n\nPři výstavbě bylo zaplaveno 7 liptovských vesnic úplně (Liptovská Mara, (Stará) Liptovská Sielnica, Paludza, Parížovce, Sokolče, Vrbie), další pak částečně (Bobrovník, Liptovský Trnovec, Benice - část Čemice).\n\nDnes se na březích nádrže nacházejí velmi známá rekreační centra.\n\nPoloostrov Ratkovo s přilehlými vodami je chráněným územím.\n\nNad přehradní zdí Liptovské Mary, 2 km jižně od obce Bobrovník, na východním úpatí vrchu Úložisko (741,7 m n. m.) se nachází archeologická lokalita Havránok náležející púchovské kultuře doby laténské - opevnění osady Kotinů s druidskou svatyní z 1. století př. n. l. Je zde vybudován i archeologický skanzen.\n\n"}
{"id": "40472", "url": "https://cs.wikipedia.org/wiki?curid=40472", "title": "Buněčný cyklus", "text": "Buněčný cyklus\n\nBuněčný cyklus je cyklus, kterým prochází eukaryotická buňka od svého vzniku po další dělení. Tedy od dělení po dělení buňky. Doba trvání cyklu se nazývá generační doba. Buněčný cyklus se skládá z několika fází přípravných (souborně nazývaných jako interfáze – období od konce jedné mitózy po začátek druhé) a vlastního buněčného dělení (nejčastěji mitózy).\n\nBuněčný cyklus lze rozdělit na 4 základní fáze podle \"přípravných\" procesů v buňce, které mají vztah k rozdělení buňky. Časy zde uvedené jsou pouze orientační a liší se druh od druhu a buňka od buňky:\n\n\nKaždá \"přípravná\" fáze je zakončena kontrolním uzlem, který má za úkol ověřit, je-li buňka připravena na přechod do další fáze. Nejvýznamnějším ze všech je kontrolní uzel v G fázi, který může za určitých okolností uvést buňku do tzv. G fáze, ve které se buňka nepřipravuje na dělení. V G fázi mohou buňky vydržet i desítky let (nervová či svalová buňka obratlovců)\n\n\n"}
{"id": "40473", "url": "https://cs.wikipedia.org/wiki?curid=40473", "title": "Vinkovci", "text": "Vinkovci\n\nVinkovci je město v Chorvatsku, ve východní Slavonii. Žije zde 32 000 obyvatel a je tak největším městem Vukovarsko-sremské župy.\n\nVinkovci leží nedaleko hranic se Srbskem, mezi řekami Sávou a Dunajem; 19 km jihozápadně od Vukovaru a 43 km jižně od Osijeku; a to v nadmořské výšce 90 m n. m.\nDíky úrodné rovinaté krajině, kde se dobře daří zemědělství, se rozvinul ve městě potravinářský průmysl, velmi rozšířený je chov dobytka. Zpracovává se také dřevo a kůže, vyrábí se stavební materiály.\n\nMěsto leží na důležité mezinárodní železnici Záhřeb – Bělehrad, větví se odsud i tratě vedoucí do Maďarska a Bosny a Hercegoviny. Prochází ním také důležitá silnice, spojující Podrávskou oblast s Posávskou.\n\n\nVe městě také vznikla už dnes legendární hudební skupina Colonia. Vedle Karmy, Dj Krmaka, Severiny a E.T. je významná skupina v Chorvatsku.\n"}
{"id": "40474", "url": "https://cs.wikipedia.org/wiki?curid=40474", "title": "Fulminát rtuťnatý", "text": "Fulminát rtuťnatý\n\nFulminát rtuťnatý Hg(CNO), triviálně nazývaný třaskavá rtuť je vysoce citlivá třaskavina, velmi často používaná pro výrobu rozbušek.\n\nFulminát rtuťnatý tvoří obvykle bílý nebo šedý prášek, lze jej ale také připravit krystalický. Sypná hustota práškové látky se pohybuje mezi 1,3 - 1,8 g/cm, krystalický vykazuje hustotu 4,43 g/cm.\n\nVe vodě je prakticky nerozpustný, dobře se rozpouští v amoniaku a pyridinu.\n\nChemicky čistá látka je za normální teploty stabilní, explozivní rozklad nastává při teplotách nad 50 °C. Vlhký reaguje snadno s různými kovy jako je hliník, hořčík nebo zinek a působí jejich rychlou korozi. Proto se zásadně nepoužívá v rozbuškách s hliníkovým obalem. Typickým obalovým materiálem je měď nebo mosaz. Podle barvy kovového obalu lze tedy usuzovat na náplň rozbušky. Hliníkové (stříbrný kovový obal) rozbušky jsou povětšinou azidové a červené (barva mědi) nebo zlaté (mosaz) obsahují fulminát.\n\nJako výbušnina vykazuje tyto základní vlastnosti:\n\nSuchá třaskavá rtuť je velmi citlivá na inicializaci plamenem, statickou elektřinu, nárazy a tření. Její příprava a manipulace s ní je jako u všech třaskavin velmi nebezpečná.\n\nPyrotechnické využití třaskavé rtuti se omezuje prakticky pouze na výrobu rozbušek, které slouží k inicializaci výbuchu většího množství klasické trhaviny s vysokým trhacím účinkem a větší stabilitou. Dříve se pro výrobu rozbušek používal samotný fulminát rtuti nebo jeho směs s chlorečnanem draselným KClO a sulfidem antimonitým SbS\n\nV současné době se rozbušky vyrábějí převážně z \"astrylových směsí\", v nichž je třaskavá rtuť kombinována s azidy stříbra a olova. Snaha omezit množství fulminátu rtuti v pyrotechnice je motivována jednak jeho poměrně velkou cenou, ale především z důvodu vysoké toxicity rtuti a jejích sloučenin.\n\nVětšina rozbušek dnes již neobsahuje fulminát rtuťnatý ale azid olovnatý.\nNakládání s fulminátem rtuťnatým se podřizuje obecným pravidlům po práci s třaskavinami. Především je nutno zcela eliminovat blízký kontakt s prsty a pracovat s gramovými množstvími.\n"}
{"id": "40476", "url": "https://cs.wikipedia.org/wiki?curid=40476", "title": "Jacob Christoph Rad", "text": "Jacob Christoph Rad\n\nJakub Kryštof Rad ( \"Jacob Christoph Rad\") (25. března 1799 Rheinfelden – 13. října 1871 Vídeň) byl rakouský ředitel dačického cukrovaru, vynálezce kostkového cukru.\n\nDo Dačic přišel z Vídně na jaře 1840, aby se ujal funkce ředitele. Cukrovar po jeho příchodu byl modernizován instalací novějších strojů, v roce 1842 zavedl do výroby první parní stroj. Rafinérie za jeho vedení rostla a dodávala cukr nejen po jižní Moravě, ale také do jižních a východních Čech či rakouského pohraničí.\n\nCukr se v té době prodával ve velkých homolích, které se přes svůj elegantní tvar velmi špatně porcovaly. Jeho manželka Juliana Radová vedla bohatý společenský život a cukr k čaji či kávě podávala často, až si jednou při porcování zranila prst. Se zavázaným prstem došla za manželem a vyčinila mu, že by mohl vymyslet něco menšího a tak se v roce 1841 byl vyroben lis na kostkový cukr. Do 400 čtvercových otvorů mosazné desky ležící na měděné desce se nasypala cukrová moučka, v lisu se cukr stlačil, kostky se z kovové desky vytlačily na dřevěnou podložku a po dobu 12 hodin probíhalo sušení. Po usušení byly kostky připraveny na balení. První kostkový cukr dostala jeho manželka několik měsíců po svém zranění v bedničce s více než 300 kostkami bílé a červené barvy.\n\nOd kostkového cukru si sliboval další růst výroby a tak požádal o licenci k jeho výrobě a schválení patentu. Dne 23. ledna 1843 patent získal a 3. října téhož roku jej prodal cukrovaru za 12 tisíc zlatých. Dačický cukrovar začal dodávat kostky na trh pod názvem \"Čajový cukr (Thee-Zucker)\" či \"Vídeňský kostkový cukr (Wiener Würfelzucker)\". Balíček připomínajícím bedničku s čínským čajem bylo 250 kostek, měl původní etiketu a stál jeden zlatý a 50 krejcarů české měny. Kostky byly dvou velikostí – o hraně 1,2 cm a o hraně 1,5 cm.\n\nSituace cukrovaru, který stál mimo řepařskou oblast a veškerý cukr musel dovážet, se od poloviny 40. let 19. století zhoršovala a ani výroba kostkového cukru výrazné zlepšení nepřinesla. V roce 1846 na ředitelské místo rezignoval a odstěhoval se zpět do Vídně. Cukrovar byl po několika letech zcela uzavřen. Jeho autorství bylo brzo zapomenuto a za otce kostky cukru byl považován kdokoliv. Až historik cukrovarnictví R. E. Grottkas v 30. letech 20. století prokázal autorství Jakuba Kryštofa Rada. Kostka získala v Dačicích žulový pomník v roce 1983, pamětní deska byla odhalena v roce 2003.\n\n"}
{"id": "40477", "url": "https://cs.wikipedia.org/wiki?curid=40477", "title": "Renáta", "text": "Renáta\n\nRenáta, též Renata je ženské jméno latinského původu. Skládá se z předpony \"Re-\" (znovu) a slova \"natus\" (zrození, narození), význam je tedy Znovuzrozená, Obrozená.\n\nV českém kalendáři slaví 13. října. V německém kalendáři slaví 22. května a ve slovenském kalendáři slaví 6. listopadu.\n\nRenatka, Renátka, Reny, Renuš, Renča, Renčík, Reník, Renatice, Reňulka, Renat, Rendula\n\nNásledující tabulka uvádí četnost jména v ČR a pořadí mezi ženskými jmény ve srovnání dvou roků, pro které jsou dostupné údaje MV ČR – lze z ní tedy vysledovat trend v užívání tohoto jména:\n\nZměna procentního zastoupení tohoto jména mezi žijícími ženami v ČR (tj. procentní změna se započítáním celkového úbytku žen v ČR za sledované tři roky) je +1,9 %.\n\nZměna procentního zastoupení tohoto jména mezi žijícími ženami v ČR (tj. procentní změna se započítáním celkového úbytku žen v ČR za sledované tři roky) je +0,9 %.\n\n"}
{"id": "40479", "url": "https://cs.wikipedia.org/wiki?curid=40479", "title": "Čardáš", "text": "Čardáš\n\nČardáš (maďarsky: \"Csárdás\") je maďarský národní tanec.\nTento tanec se vyvinul z hudby sinti. Čardáš je relativně náročný párový tanec, který začíná \"lassu\" - tj. pomalý mužský tanec. Po lassu následuje \"friska\" - což je rychlý párový tanec ve 2/4 nebo 4/4 rytmu. Tento tanec stojí na kombinaci rychlých a volných pomalejších prvků, klade výrazně vyšší nároky na tanečníka. Dobře zatančený čardáš má vyjadřovat vášeň, kterou cítí k partnerce.\nČeské slovo „čardáš“ vzniklo z maďarského označení tohoto tance - csárda, které znamená „krčma“. Největší popularita tohoto tance byla v letech 1830 – 1890. Čardáš ovlivnil i některé hudební skladatele jako byl např. Johann Strauss.\n\n"}
{"id": "40480", "url": "https://cs.wikipedia.org/wiki?curid=40480", "title": "Správa (rozcestník)", "text": "Správa (rozcestník)\n\nSpráva může označovat:\n\n"}
{"id": "40483", "url": "https://cs.wikipedia.org/wiki?curid=40483", "title": "Marcel", "text": "Marcel\n\nMarcel je mužské křestní jméno latinského původu. Je odvozeno od jména Marcellus, které je zdrobnělinou jména Marcus. Obě jména jsou odvozena od jména římského boha války Marta. Význam jména Marcel lze přeložit jako „malý bojovník“. Jména stejného původu jsou Martin a Marek.\n\nNásledující tabulka uvádí četnost jména v ČR a pořadí mezi mužskými jmény ve srovnání dvou roků, pro které jsou dostupné údaje MV ČR – lze z ní tedy vysledovat trend v užívání tohoto jména:\n\nZměna procentního zastoupení tohoto jména mezi žijícími muži v ČR (tj. procentní změna se započítáním celkového úbytku mužů v ČR za sledované tři roky 1999–2002) je +1,7 %.\n\nPodle českého občanského kalendáře má Marcel svátek 12. října.\n\n\n\n"}
{"id": "40484", "url": "https://cs.wikipedia.org/wiki?curid=40484", "title": "Marcela", "text": "Marcela\n\nMarcela je ženské křestní jméno. Jedná se o ženskou obdobu jména Marcel pocházející z latinské zdrobněliny \"Marcellus\" jména \"Marcus\" – „bojovník“. Význam jména lze tedy volně přeložit jako „malá bojovnice“.\n\nPodle českého občanského kalendáře má Marcela svátek 20. dubna.\n\nMarcelka, Marcka, Marcelina, Marcelinka, Marci, Marcoušek, Macinka, Macík, Máca, Marka, Marcipánek, Marcelinda, Macek\n\n\n"}
{"id": "40487", "url": "https://cs.wikipedia.org/wiki?curid=40487", "title": "Amorova skupina", "text": "Amorova skupina\n\nAmorova skupina (zkráceně také amoři) je skupina planetek přibližujících se k dráze Země. Jsou pojmenovány po planetce (1221) Amor, kterou objevil E. Delporte 12. března 1932 na belgické královské observatoři v městě Uccle.\n\nJsou to tělesa, jejichž dráha se z vnější strany těsně přibližuje k dráze planety Země, ale nekříží ji. Vzdálenosti perihelu jejich drah od Slunce leží v rozmezí od 1,0 do 1,3 AU, vzdálenosti afelu se mění ve značném rozpětí, takže dráhy mnohých z nich překračují dráhu planety Mars; někteří astronomové takové planetky vyčleňují do zvláštní skupiny \"křížičů Marsu\"; nejvíce se z těchto planetek vzdaluje od Slunce (3552) Don Quijote a to až do vzdálenosti 7,24 AU, tedy až daleko za dráhu planety Jupiter. Doba oběhu planetek Amorovy skupiny kolem Slunce je vždy větší než 1 rok. Vzhledem k charakteru své dráhy patří některé z nich také do kategorií potenciálně nebezpečných planetek a blízkozemních objektů.\n\nOba měsíce Marsu, Deimos a Phobos, patřily pravděpodobně také původně k této skupině těles a byly zachyceny gravitací této planety.\n\nNejvětší z této skupiny je planetka (1036) Ganymed s průměrem 33 km.\n\nNejdéle známým tělesem této skupiny je planetka (433) Eros, kterou objevil G. Witt 13. srpna 1898 v Berlíně. Tento objekt je současně první důkladně prozkoumanou planetkou z bezprostřední blízkosti díky sondě NEAR Shoemaker, která se 14. února 2000 stala její družicí a 12. února 2001 dokonce tvrdě přistála na jejím povrchu.\n\nÚdaje jsou k 1. 1. v daném roce.\n\n\nList Of Amor Minor Planets (angl.)\n"}
{"id": "40488", "url": "https://cs.wikipedia.org/wiki?curid=40488", "title": "Tomáš Jun", "text": "Tomáš Jun\n\nTomáš Jun (* 17. ledna 1983) je český fotbalový útočník, momentálně působící v klubu SV Donaustauf z nižší německé ligy. Hrál na hrotu útoku, později se přesunul na pozici podhrotového útočníka. Mimo ČR působil na klubové úrovni v Turecku, Rakousku a Německu.\n\nJe mistrem Evropy hráčů do 21 let z roku 2002. V roce 2004 zvítězil v české anketě Fotbalista roku v kategorii Talent roku.\n\nS fotbalem začínal v pěti letech na škváře v pražských Hlubočepích. V devíti letech přišel z Hlubočep do Sparty a již v šestnácti debutoval ve sparťanském A-mužstvu. O rok později se dokonce objevil v základní sestavě na utkání Ligy mistrů s Arsenalem. Na podzim 2001 ho ale trenér Hřebík nestavil a v zimě odešel na hostování do Jablonce. Na jaře si ho Sparta stáhla zpět a Jun vstřelil několik důležitých gólů, ale to mu k trvalému prosazení příliš nepomohlo. Trenéři Jarabinský i Kotrba totiž dávali přednost jiným útočníkům. Naplno se prosadil až v době, kdy Spartu trénoval František Straka. V sezóně 2004/05 se stal nejlepším ligovým střelcem se 14 góly, celkem jich nastřílel 36 a v létě zamířil do tureckého Trabzonsporu. V Lize mistrů se trefil proti Olympique Lyonu a AC Milán.\n\nJeho největší úspěchy je 5 mistrovských titulů se Spartou, vítězství v poháru (Sparta, Beşiktaş) a na mistrovství Evropy do 16 a později do 21 let a titul nejlepšího střelce Gambrinus ligy 2004/05.\n\nV lednu 2009 šel Tomáš Jun na 6měsíční hostování z Teplic do rakouského bundesligového klubu SC Rheindorf Altach. Jeho forma stoupala, dokázal vstřelit 8 gólů ve 14 zápasech, nicméně klub přesto sestoupil do nižší soutěže.\n\nDo rakouské Bundesligy se vrátil, když v sezóně 2009/10 podepsal roční hostování v Austrii Vídeň. Měl skvělý úvod, během prvních 2 měsíců se střelecky prosadil devětkrát (ve druhém kole rakouského poháru zaznamenal hattrick proti FAC). Po vydařené sezóně (Austria skončila na 2. místě) s ním klub podepsal v květnu 2010 dvouletou smlouvu, hostování se tak změnilo v přestup.\n\nV červnu 2014 přestoupil do FK Baumit Jablonec, který výrazně posiloval kádr. Dohodl se na dvouleté smlouvě. Nabídku měl ještě z rakouského SC Rheindorf Altach, kde začínal svou rakouskou štaci. Po podzimní části sezóny 2014/15 se s Jabloncem domluvil na ukončení smlouvy, odehrál 12 ligových zápasů a jednou skóroval. Nadále o něj přetrvával zájem v Rakousku, kde si vydobyl renomé.\n\nTomáš Jun nastoupil za všechny mládežnické výběry České republiky. Zúčastnil se Mistrovství světa ve fotbale hráčů do 20 let 2001 v Argentině, kde ČR prohrála ve čtvrtfinále 0:1 s Paraguayí. Vrchol jeho mládežnické kariéry přišel v roce 2002, kdy s českým týmem získal titul mistra Evropy v kategorii do 21 let.\n\nBilance:\n\nZúčastnil se Mistrovství Evropy hráčů do 21 let v roce 2002 ve Švýcarsku, kde česká reprezentační jedenadvacítka vyhrála svůj premiérový titul, když ve finále porazila Francii na pokutové kopy.\n\nV prvním zápase základní skupiny B 16. května prohrála česká reprezentace s Francií 0:2, trenér Miroslav Beránek Juna nenasadil. 19. května následoval zápas s Belgií konaný v Ženevě, Tomáš tentokrát hrál do 84. minuty, střetnutí skončilo výsledkem 1:0 pro ČR. V posledním zápase skupiny proti Řecku nastoupil na několik závěrečných minut, když v 88. minutě střídal Milana Baroše. Utkání dospělo k remíze 1:1.\n\nV semifinále 25. května narazil český výběr na tým Itálie. V 9. minutě prodloužení vstřelil Pospíšil zlatý gól na 3:2 a zajistil svému týmu účast ve finále. Toto střetnutí Jun neabsolvoval. Ve finále 28. května se ČR opět střetla s Francií. Tentokrát gól v řádné hrací době ani v prodloužení nepadl a musely rozhodnout pokutové kopy. Tomáš nenastoupil ani do tohoto zápasu, ale na konci mohl slavit se spoluhráči titul.\n\nPrvní zápas v A-mužstvu české reprezentace absolvoval Tomáš Jun 17. listopadu 2004 proti Makedonii, toto kvalifikační utkání na MS 2006 český celek vyhrál ve Skopje 2:0. Tomáš Jun střídal v 60. minutě Štěpána Vachouška.\n\nSvůj první gól si připsal hned ve svém následujícím reprezentačním zápase dne 9. února 2005 v přátelském utkání proti Slovinsku, ve 47. minutě zvyšoval na 2:0, český tým nakonec zvítězil ve Slovinsku 3:0.\n\nDalší gól přidal v důležitém kvalifikačním utkání 12. října 2005 proti domácímu Finsku, kde šlo českému týmu o udržení šancí na postup na Mistrovství světa, Jun vsítil rozhodující první gól zápasu, jenž české mužstvo vyhrálo 3:0.\n\nK 23. dubnu 2013 nastoupil v reprezentačním A-mužstvu celkem k 10 utkáním (7 výher, 1 remíza, 2 prohry) a vstřelil 2 góly. Poslední zápas odehrál 1. března 2006, šlo o přátelské utkání s Tureckem (remíza 2:2).\n\nGóly Tomáše Juna v české reprezentaci do 21 let \nGóly Tomáše Juna za A-mužstvo české reprezentace \n"}
{"id": "40493", "url": "https://cs.wikipedia.org/wiki?curid=40493", "title": "Dolnoslezské vojvodství", "text": "Dolnoslezské vojvodství\n\nDolnoslezské vojvodství ( ) je vyšší územně samosprávný celek Polska, jedno z 16 vojvodství. Hlavní město vojvodství je Vratislav. Leží na jihozápadě země a zaujímá přibližně západní polovinu historické země Slezsko a část Lužice. V rámci Polska sousedí s Lubušským, Opolským a Velkopolským vojvodstvím; dále pak s Německem (spolková země Sasko) a Českem (Liberecký kraj, Královéhradecký kraj, Pardubický kraj, Olomoucký kraj).\n\nVojvodství vzniklo v roce 1999 na území dřívějších vojvodství: vratislavského, lehnického, jelenohorského, valbřišského a části kališského a lešenského. Patří mezi středně velká a hustěji osídlená vojvodství; ke konci roku 2017 zde žilo 2 902 000 obyvatel.\n\nVojvodství se dělí na 26 okresů a 4 městské okresy.\n\nPovrch vojvodství je rozmanitý; zatímco severní část je tvořena rozlehlou rovinou v okolí řeky Odry, jižní část je velmi členitá a hornatá. Celé toto hornaté území se v polštině nazývá \"Sudety\". Po hřebenech Krkonoš a Orlických hor prochází hranice s Českou republikou. Nejvyšším bodem je Sněžka (\"Śnieżka\", 1603 m), společný nejvyšší vrchol Čech a Slezska. Druhým nejvyšším masivem je Králický Sněžník (\"Masyw Śnieżnika\"). Na západě vojvodství podél dolního toku řeky Bóbr jsou rozsáhlé borové lesy. Specifickým územím je Kladská kotlina se Stolovými horami.\n\nV čele správy vojvodství stojí vojvoda, který vede Dolnoslezský vojvodský úřad ve Vratislavi, a maršálek vojvodství. Vojvodský úřad má tři delegatury (pobočky), jejichž místní působnost se kryje s bývalými vojvodstvími valbřišským, lehnickým a jelenohorským:\nV Dolnoslezském vojvodství je 91 měst; 4 z nich (Vratislav, Valbřich, Lehnice a Jelení Hora) mají práva okresu. Zdaleka největším kulturním, školským, hospodářským a dopravním centrem je Vratislav, cenné historické památky má však i Svídnice, Jawor či Kladsko. Údaje o počtu obyvatel jsou z roku 2005:\n\nDolní Slezsko nebylo tak výrazně zaměřeno na těžký průmysl jako Horní, přesto je postihl zejména útlum těžby uhlí v okolí Valbřichu. Hnědé uhlí se dosud těží v západním výběžku v okolí města Bogatynia, kde je využívá zejména Elektrárna Turów. V okolí měst Legnica a Lubin se těží a zpracovává měď. Vratislav je pak především centrem strojírenství. V horách u hranic s Čechami je důležitý také cestovní ruch a lázeňství.\n\nDolní Slezsko má hustou železniční síť (vybudovanou převážně v časech, kdy náleželo Německu), která je však až na hlavní tratě ve špatném stavu. Na přelomu 20. a 21. století byla na mnoha tratích zastavena osobní doprava, na některých i doprava nákladní; spoje nejezdily např. do tak velkých měst, jako je Lubin, Złotoryja či Kamienna Góra; z až osmi hraničních přechodů do Čech, fungujících před 2. sv. válkou, sloužil v letech 2003–2010 osobní dopravě jen přechod v Lichkově. Přibližně po roce 2006 se však situace začala opět postupně zlepšovat a spoje se na některé tratě vrátily. V roce 2008 zahájil provoz regionální železniční dopravce Koleje Dolnośląskie (akciová společnost v plném vlastnictví vojvodství), který postupně přebírá většinu výkonů regionální železniční dopravy.\n\nHlavní železniční tahy vedou ve směru Německo − Węgliniec − Vratislav − Opole a Čechy − Kladsko − Vratislav − Poznaň, důležité jsou také tratě z Vratislavi do Jelenie Góry a Zieloné Góry. Tratě v polských Sudetech jsou stavebně náročné a velmi malebné, např. Slezská horská dráha nebo trať Jelenia Góra – Kořenov.\n\nDolním Slezskem vede východozápadní dálnice A4 a obchvat Vratislavi. Vratislavské mezinárodní letiště odbavilo v roce 2014 přes dva miliony pasažérů a je tak pátým největším v Polsku.\n\n"}
{"id": "40494", "url": "https://cs.wikipedia.org/wiki?curid=40494", "title": "Kujavsko-pomořské vojvodství", "text": "Kujavsko-pomořské vojvodství\n\nKujavsko-pomořské vojvodství je vyšší územně samosprávný celek Polska, je jedním z 16 vojvodství. Vzniklo v roce 1999 na území dřívějších vojvodství bydhošťského, wloclawského a toruňského. Původně se tento region měl stát součástí „velkého“ Pomořského vojvodství (Włocławek pod Lodžské), ale po protestech místních obyvatel od toho bylo upuštěno a bylo vytvořeno Kujavsko-pomořské vojvodství. V důsledku lobby poslanců z Toruně bylo dodatečně rozhodnuto o umístění sejmiku do Toruně (původně se měl nacházet v Bydhošti), zatímco Bydhošť se stala sídlem vojvody.\n\nVojvodství se nachází v severní části středního Polska a sousedí s Pomořským, Varmijsko-mazurským, Mazovským, Lodžským a Velkopolským vojvodstvím.\n\nVedle Kujavska zahrnuje vojvodství také Chelmiňsko, jižní část Pomoří a okrajovou východní část Velkopolska.\n\n"}
{"id": "40495", "url": "https://cs.wikipedia.org/wiki?curid=40495", "title": "Lodžské vojvodství", "text": "Lodžské vojvodství\n\nLodžské vojvodství je vyšší územně samosprávný celek Polska, je jedním z 16 vojvodství. Vojvodství leží ve středním Polsku – geografický střed Polska se nachází ve vesnici Piątek v okrese Łeczyca na severu vojvodství. V rámci Polska sousedí s Velkopolským, Kujavsko-pomořským, Mazovským, Svatokřížským, Slezským a Opolským vojvodstvím.\n\n"}
{"id": "40496", "url": "https://cs.wikipedia.org/wiki?curid=40496", "title": "Lubušské vojvodství", "text": "Lubušské vojvodství\n\nLubušské vojvodství je vyšší územně samosprávný celek Polska, je jedním z 16 vojvodství. Vzniklo v roce 1999 na území dřívějších vojvodství: zielonogórského a gorzowského. Vojvodství leží na západě Polska v severozápadní části polské části Slezska, na severovýchodě polské části Lužice, jihovýchodní části Lubušska a v západní části Velkopolska. V rámci Polska sousedí s Dolnoslezským, Velkopolským a Západopomořanským vojvodstvím; dále pak s Německem (spolkové země Sasko a Braniborsko). Do roku 1945 náležela většina území k pruské provincii Braniborsku (tzv. Nová marka), území na jihu pak k pruské provincii Slezsku.\n\n\n\n"}
{"id": "40497", "url": "https://cs.wikipedia.org/wiki?curid=40497", "title": "Lublinské vojvodství", "text": "Lublinské vojvodství\n\nLublinské vojvodství je vyšší územně samosprávný celek Polska, je jedním z 16 vojvodství. Vzniklo v roce 1999 na území dřívějších vojvodství: chelmského, zamojského a části bialskopodlaského, siedleckého i tarnobřežského. Vojvodství leží na východě Polska. V rámci Polska sousedí s Podleským, Mazovským, Svatokřížským a Podkarpatským vojvodstvím; dále pak s Běloruskem (Brestská oblast) a Ukrajinou (Lvovská a Volyňská oblast).\n"}
{"id": "40498", "url": "https://cs.wikipedia.org/wiki?curid=40498", "title": "Malopolské vojvodství", "text": "Malopolské vojvodství\n\nMalopolské vojvodství je vyšší územně samosprávný celek Polska, je jedním z 16 vojvodství. Vojvodství leží na jihu Polska. V rámci Polska sousedí s Slezským, Svatokřížským a Podkarpatským vojvodstvím; dále pak se Slovenskem (Žilinský a Prešovský kraj). Má rozlohu 15 108 km² a je jedno z menších vojvodství v Polsku (12. místo). Populační hustota je jedna z nejvyšších v Polsku a činí 216,7 os/km².\n\nV malopolském vojvodství je celkem 57 měst, z nichž mají 3 status okresu (powiat).\n\nMěsta jsou v tabulce seřazena podle počtu obyvatel k 31. prosinci 2006:\n"}
{"id": "40499", "url": "https://cs.wikipedia.org/wiki?curid=40499", "title": "Mazovské vojvodství", "text": "Mazovské vojvodství\n\nMazovské vojvodství () je jedním z 16 vojvodství (vyšších územně samosprávných celků) Polska. Tvoří jej okolí hlavního města Varšavy a středního toku Visly. Jde o největší i nejlidnatější vojvodství země. Žije zde 5,3 milionu obyvatel.\n\nVzniklo v roce 1999 na území dřívějších vojvodství: Varšavského, Ciechanovského, Radomského, Ostrolenckého, Siedleckého, Plockého a části Skiernievického. Vojvodství leží ve středním Polsku na většině území historické země Mazovska, ale zasahuje i na území Malopolska a Podlesí. V rámci Polska sousedí s Podleským, Kujavsko-pomořským, Varmijsko-mazurským, Svatokřížským, Lublinským a Lodžským vojvodstvím.\n\nVětšina vojvodství leží na úrodné Středomazovské nížině. Jižní část leží na Lubelsko-lvovské pahorkatině. Vojvodství protíná největší polská řeka Visla a její pravý přítok Narew a Bug.\n\nPodle informací z 31. prosince 2007::\nPodle informací z roku 2000 povrch chráněných území v Mazovském vojvodství je 1053439,9 ha, což je 29,6% povrchu vojvodství.\nNa území Mazovského vojvodství se nachází:\n\nMazovské vojvodství se skládá ze 42 okresů (pl \"powiat\") (37 zemských a 5 městských). Okresy se dělí na 314 gmin – 35 městských, 50 městsko-vesnických a 229 vesnických.\n\n\n\nV Mazovském vojvodství je 85 měst, z toho 5 měst na okresních právech a 30 měst na gminských právech.\"Kurzívou\" jsou sídla zemských okresů a zvýrazněná jsou sídla městských okresů.\nMěsta jsou seřazena podle počtu obyvatel. Informace o počtu obyvatel a povrchu jsou podle informací GUS z 30. června 2006.\n\n"}
{"id": "40500", "url": "https://cs.wikipedia.org/wiki?curid=40500", "title": "Opolské vojvodství", "text": "Opolské vojvodství\n\nOpolské vojvodství () je jedním z 16 vojvodství (vyšších územně samosprávných celků) Polska. Tvoří jej širší okolí slezského města Opole na středním toku Odry. Žije zde necelý milion obyvatel (přibližně 10 % tvoří etničtí Němci, což představuje většinu německé menšiny v Polsku).\n\nVzniklo v roce 1999 na území dřívějšího opolského a částečně i čenstochovského vojvodství. Leží na jihu Polska, ve středním Slezsku, ale zasahuje i do Velkopolska. V rámci Polska sousedí s Dolnoslezským, Lodžským, Slezským a Velkopolským vojvodstvím, dále pak s Českem (Olomoucký kraj, Moravskoslezský kraj).\n\n\n"}
{"id": "40501", "url": "https://cs.wikipedia.org/wiki?curid=40501", "title": "Podkarpatské vojvodství", "text": "Podkarpatské vojvodství\n\nPodkarpatské vojvodství je vyšší územně samosprávný celek Polska; je jedním z 16 vojvodství. Vzniklo v roce 1999 na území dřívějších vojvodství: Přemyšlského, Řešovského, Krosenského a části Tarnobřežského. Vojvodství leží na jihovýchodě Polska. V rámci Polska sousedí s Lublinským, Svatokřížským a Malopolským vojvodstvím; dále pak s Ukrajinou (Lvovská a Zakarpatská oblast) a Slovenskem (Prešovský kraj). Z historického hlediska zahrnuje jihovýchod historických zemí Malopolska a západ Červené Rusi, přičemž jeho severní hranice z části respektuje hranici bývalé rakouské korunní země Haliče.\n\n\nTři největší řeky ve vojvodství jsou pravé přítoky Visly: San a Wisłoka a také přítok Sanu: Wisłok. Tyto řeky patří do pomoří Baltického moře. Řeky Strwiąż a také Mszanka jsou přítoky Dněstru a patří pod úmoří Černého moře.\n\nVojvodství je rozděleno na 21 okresů včetně čtyř měst s právy okresu.\n\nV roce 2015 žilo na území vojvodství 2 126 824 obyvatel, to je v přepočtu na 17 846 km hustota zalidnění 119 osob/km.\n\nV Podkarpatském vojvodství je 51 měst, z toho 4 města mají práva okresů. Údaje jsou podle\n"}
{"id": "40502", "url": "https://cs.wikipedia.org/wiki?curid=40502", "title": "Podleské vojvodství", "text": "Podleské vojvodství\n\nPodleské vojvodství je vyšší územně samosprávný celek Polska, je jedním z 16 vojvodství. Vojvodství leží na severovýchodě Polska. V rámci Polska sousedí s Lublinským, Mazovským a Varmijsko-mazurským vojvodstvím; dále pak s Běloruskem (Brestská a Hrodenská oblast) a Litvou (Alytuský a Marijampolský kraj).<br>\nDo Podleského vojvodství spadá mj. část historického regionu na východě Polska s názvem Podlesí (polsky Podlasie, Podlasko, Podlasze).\n\nVe vojvodství jsou 4 národní parky, včetně slavného Bělověžského, a také včetně Biebrzańskiego Parku Narodowego, který je největší v Polsku:\n\nKrajinné parky (Parki Krajobrazowe):\n\nDále je zde 87 maloplošných přírodních rezervací (rezerwat przyrody).\n\n\n"}
{"id": "40503", "url": "https://cs.wikipedia.org/wiki?curid=40503", "title": "Pomořské vojvodství", "text": "Pomořské vojvodství\n\nPomořské vojvodství (pol. \"Województwo pomorskie\", kašubsky \"Pòmòrsczé wòjewództwò\") je vyšší územně samosprávný celek Polska, je jedním z 16 vojvodství. Je nejsevernějším vojvodstvím země a leží u Baltského moře. Hlavním městem je Gdaňsk. Žije zde přibližně 2,3 milionu obyvatel.\n\nV rámci Polska sousedí s vojvodstvími Kujavsko-pomořským, Varmijsko-mazurským, Velkopolským a Západopomořským. Vzniklo v roce 1999 na území dřívějších vojvodství gdaňského, słupského a částí elblągského a bydhošťského.\n\nPomořské vojvodství zahrnuje většinu území Pomoří, východní část Pomořanska a západní část někdejších Prus Knížecích.\n\nPodle počtu obyvatel k 1. lednu 2008 \n\nNa území Pomořského vojvodství se nachází tzv. ([trujmiasto], česky Trojměsto), což je aglomerace měst Gdaňsk, Gdyně a Sopoty. O městech Wejherowo, Reda a Rumia se hovoří jako o \"Malém kašubském Trojměstě\" (Małe Trójmiasto Kaszubskie)\n\nPočet obyvatel k 31. prosince 2004\n\nChráněné území v Pomořském vojvodství zahrnuje dva národní parky (Park Narodowy) a devět přírodních parků (Park Krajobrazowy).\n\n"}
{"id": "40504", "url": "https://cs.wikipedia.org/wiki?curid=40504", "title": "Svatokřížské vojvodství", "text": "Svatokřížské vojvodství\n\nSvatokřížské vojvodství (województwo świętokrzyskie) je vyšší územně samosprávný celek Polska, je jedním z 16 vojvodství. Vzniklo v roce 1999 na území dřívějších vojvodství: Kieleckého a části Tarnobřežského a Radomského.\nVojvodství se nachází v jihovýchodním Polsku a hraničí s těmito vojvodstvími:\nJako čistě vnitrostátní vojvodství nemá nikde hranici shodnou se státní hranicí.\nSvatokřížské vojvodství se rozkládá v oblasti Malopolské vysočiny, na její části zahrnující:\nČást hranice vojvodství je přirozená – na jihovýchodě ji tvoří Visla, na západě Pilica. Téměř celý region (s výjimkou jedné z partií Sandoměře) se nachází v levostranné části povodí Visly.\n\nPolohu vojvodství vyznačují jeho krajní body:\nÚdaje z 31. prosince 2010:\nNa území tohoto vojvodství byly v uplynulých dvou desetiletích objeveny četné otisky fosilních stop neptačích dinosaurů z období svrchního triasu a jury. Okolo některých stop se v minulosti vytvořily mýty a legendy, například v případě tříprstých stop dinosaura druhu \"Moyenisauropus karaszevskii\", objevených v roce 2005 na pískovcové desce nedaleko obce Kontrewers. Petroglyfy (rytiny na kamenech a skalách) z dávné doby zde možná zobrazují domnělého původce zkamenělých stop, může se však také jednat o zosobnění zlých sil na místě dávných okultních rituálů.\n"}
{"id": "40505", "url": "https://cs.wikipedia.org/wiki?curid=40505", "title": "Slezské vojvodství", "text": "Slezské vojvodství\n\nSlezské vojvodství ( ) je vyšší územně samosprávný celek Polska, je jedním z 16 vojvodství. Přestože se jmenuje Slezské, rozkládá se toto vojvodství kromě východní části polské části Slezska také na západě Malopolska. Vzniklo v roce 1999 na území dřívějších vojvodství: Bílského, Čenstochovského a Katovického. Vojvodství leží na jihu Polska. V rámci Polska sousedí s Opolským, Malopolským, Svatokřížským a Lodžským vojvodstvim; dále pak se Slovenskem (Žilinský kraj) a Českem (Moravskoslezský kraj). Hlavním městem vojvodství jsou Katovice.\n\nPoprvé bylo Slezské vojvodství ustanoveno v Druhé Polské republice. Mělo daleko více kompetencí nežli jiná polská vojvodství a zahrnovalo všechny historické země Horního Slezska, které se nalézaly v meziválečném Polsku (mimo jiné Katovice, Rybnik, Pszczyna, Wodzisław, Żory, Mikołów, Tychy, Królewska Huta (Chořov), Tarnowskie Góry, Miasteczko Śląskie, Woźniki, Lubliniec, Těšín, Skočov, Bílsko).\nPodle údajů z 1. ledna 2014 rozloha území činila 12 333,09 km, to je 3,9 % rozlohy území Polska.\n\nSlezské vojvodství leží na jihu Polska a sousedí:\nZ hlediska geomorfologického celku region Slezského vojvodství patří k Slezské vrchovině, Krakovsko-Čenstochovské vysočině, Osvětimské kotlině a Beskydům. Navíc v těchto oblastech lze ještě vymezit menší podcelky jako např. Tarnogórký hřbet, Rybnická pahorkatina nebo Ratibořská pánev.\n\nZ historického hlediska Slezské vojvodství zahrnuje východní část Horního Slezska a západní část Malopolska.Pouze několik severovýchodních gmin současného Čenstochovského okresu a kousek Kłobuckého okresu jsou součástí dřívějšího Sieradzkého vojvodství, začleněné v 1. Polské republice do Velkopolské provincie.\n\nSlezské vojvodství je rozděleno na 19 měst s postavením okresů (městský okres) a 17 okresů. Třetím stupněm administrativního rozdělení je 167 gmin z toho 49 městských, 22 gmin městsko-vesnických a 96 gmin vesnických.\n\n"}
{"id": "40506", "url": "https://cs.wikipedia.org/wiki?curid=40506", "title": "Varmijsko-mazurské vojvodství", "text": "Varmijsko-mazurské vojvodství\n\nVarmijsko-mazurské vojvodství je vyšší územně samosprávný celek Polska, je jedním z 16 vojvodství. Vzniklo v roce 1999 na území dřívějších vojvodství: elblonského, olštýnského a části suvalského. Vojvodství leží na severovýchodě Polska, a především jeho jižní a východní hranice téměř přesně kopíruje východní a jižní hranici polské části bývalého Východního Pruska, s níž je území vojvodství do značné míry totožné. V rámci Polska sousedí s Podleským, Mazovským, Kujavsko-pomořským a Pomořským vojvodstvím; dále pak s Kaliningradskou oblastí Ruska.\n\n\n\n\n"}
{"id": "40507", "url": "https://cs.wikipedia.org/wiki?curid=40507", "title": "Velkopolské vojvodství", "text": "Velkopolské vojvodství\n\nVelkopolské vojvodství je vyšší územně samosprávný celek Polska, jde o jedno z 16 vojvodství. Většina vojvodství leží na území historického Velkopolska, po němž je také pojmenováno; malá část území se nachází v polské části Slezska. V rámci Polska sousedí s Dolnoslezským, Kujavsko-pomořským, Lubušským, Lodžským, Opolským, Pomořským a Západopomořanským vojvodstvím.\n\n\n"}
{"id": "40508", "url": "https://cs.wikipedia.org/wiki?curid=40508", "title": "Západopomořanské vojvodství", "text": "Západopomořanské vojvodství\n\nZápadopomořanské vojvodství (polsky \"Województwo zachodniopomorskie\") je vyšší územně samosprávný celek Polska, je jedním z 16 vojvodství. Vzniklo v roce 1999 na území dřívějších vojvodství: štetínského, koszalinského a části gorzowského, pilského a słupského. Vojvodství leží na severozápadě Polska především na východě Pomořanska, nicméně zasahuje i do Velkopolska a Lubušska. V rámci Polska sousedí s Pomořanským, Velkopolským a Lubušským vojvodstvím; dále pak s Německem (spolkové země Braniborsko a Meklenbursko-Přední Pomořansko).\n\n\n\n"}
{"id": "40513", "url": "https://cs.wikipedia.org/wiki?curid=40513", "title": "Satanské verše (román)", "text": "Satanské verše (román)\n\nSatanské verše (1988) je román spisovatele Salmana Rushdieho, psaný v autorově stylu magického realismu. Mnohavrstevné dílo vykresluje rozpory mezi způsobem vnímání rozdílných kultur, především muslimské mystiky a západního racionalismu. Za toto dílo byl autor odsouzen ájatolláhem Chomejním k trestu smrti. Na podporu tohoto trestu se konala shromáždění v Karáčí, Teheránu, Bombaji atd. Rushdie byl proto nucen se za pomoci Scotland Yardu skrývat. Překladatelé a nakladatelé díla jsou ohrožováni, někteří, jako Hitoši Igaraši, byli zavražděni.\n\nPodle některých muslimských autorit je dílo plánovitým znesvěcením islámu. Tato argumentace by se dala shrnout asi takto:\n\n\nTyto argumenty jsou ale trochu zavádějící, což se dá zjistit až po přečtení knihy (viz následující děj). Čtení této knihy je ale týmiž autoritami muslimům zakázáno.\n\nHrdiny hlavní linie románu jsou dva cestující mezinárodního letu z Indie do Londýna. Letadlo se zřítí do kanálu La Manche a oba hrdinové jsou zázračně zachráněni. Začnou se ale měnit - jeden v bytost podobnou andělu, druhý v čerta. Čert prochází ponižujícím a rasistickým přijetím imigračních úředníků a jeho podoba mu pitoreskně komplikuje i osobní vztahy. Druhý hrdina začne mít sny, v nichž se vidí coby anděl Gabriel, diktující poněkud zmateně verše Prorokovi, zakládajícímu nové náboženství. Tato část příběhu odkazuje na titulní satanské verše, kdy se Prorok snaží zjistit, jestli mu toleranci k místním bohyním sdělil anděl či ďábel.\n\nPo prožitých vidinách i utrpení se sice vrátí ke svým podobám, ale poněkud změněni svými zážitky.\n\nV románu je mnoho vedlejších linií:\nNacházíme zde mnoho odkazů na Korán, Bibli, ale i na Othella či Carmen. Hlavním námětem díla je rozdílnost kultur.\n\nS ochranou policie Rushdie unikl přímé fyzické újmě, ale jiní spojení s jeho knihou utrpěli útoky. Hitoši Igaraši, japonský překladatel, byl 11. července 1991 ubodán k smrti. Ettore Capriolo, italský překladatel, byl v Miláně 3. července 1991 vážně zraněn bodnutím. Norský vydavatel William Nygaard byl třikrát střelen během pokusu o atentát v Oslu v říjnu 1993, ale přežil. Aziz Nesin, turecký překladatel, byl zamýšlen jako cíl během událostí, které vedly k masakru v tureckém městě Sivas 2. července 1993, což mělo za následek smrt 37 lidí.\n\n\n"}
{"id": "40514", "url": "https://cs.wikipedia.org/wiki?curid=40514", "title": "Euroregion Nisa", "text": "Euroregion Nisa\n\nEuroregion Nisa, také Euroregion Nisa - Neisse - Nysa, je první euroregion, který byl vytvořen v oblasti střední a východní Evropy. Založen byl v roce 1991 a zahrnuje části území německého svobodného státu Sasko, polského Dolnoslezského vojvodství a Čech (Liberecký kraj). Euroregion je dobrovolným zájmovým sdružením obcí a okresů trojmezí Česka, Německa a Polska, byl založen za účelem podpory rozvoje těchto oblastí formou vzájemné, přeshraniční spolupráce.\n\nZástupci tří zemí schválili na „Konferenci Trojmezí 23. – 25. 5. 1991“ Memorandum určující další kroky při vytváření regionu. Již v červnu 1991 byla vytvořena třístranná pracovní skupina, která navrhla model struktury, který je do dnešních dnů základem pro práci. K samotnému založení Euroregionu došlo v Žitavě 21. prosince 1991. Od roku 2004 má sídlo v nejvýznamnějším městě euroregionu, v Liberci. Euroregion má zastoupení ve všech třech zemích - v německé Žitavě, polské Jelení Góře a v českém Liberci (předsedou euroregionu je hejtman Libereckého kraje).\n\n\n\nZ české strany je součástí Euroregionu Nisa větší část Libereckého kraje a Šluknovský výběžek v okrese Děčín v Ústeckém kraji (celkem 26% z rozlohy euroregionu), z německé jihovýchodní část Svobodného státu Sasko (23%) a z polské jihozápadní část Dolnoslezského vojvodství (51%).\nČlenové české části Euroregionu Nisa:\n\nLiberecký kraj, Krajská hospodářská komora Liberec, Sdružení Český ráj\n\n\n"}
{"id": "40516", "url": "https://cs.wikipedia.org/wiki?curid=40516", "title": "Jan Nepomuk Neumann", "text": "Jan Nepomuk Neumann\n\nSvatý Jan Nepomuk (též Nepomucký) Neumann CSsR (28. března 1811, Prachatice – 5. ledna 1860, Filadelfie) byl český katolický misionář, redemptorista, čtvrtý biskup Filadelfie (1852–1860) a po sv. Elizabeth Ann Seton druhým světcem z USA.\n\nNarodil se ve smíšené rodině, jeho otec Filip Neumann pocházel z Bavorska a byl punčochář, matka Agnes byla dcera tesaře Georga (Jiřího) Lebische. Vystudoval gymnázium v Českých Budějovicích, kde roku 1831 vstoupil do kněžského semináře a kde také přijal nižší svěcení. Pak studoval teologii, filosofii a přírodní vědy v Praze. V Čechách byl tehdy velký přebytek kněží, takže biskup jeho vysvěcení odložil. Neumann se už v Praze naučil anglicky, dopisoval si s americkými biskupy a získal jejich pozvání. Roku 1836 se vydal pěšky do Paříže a protože nestihl dostavník, dále do Le Havru, kde 20. dubna 1836 nastoupil na loď a 1. června přistál v New Yorku. Už 25. června jej biskup Dubois vysvětil na kněze a Neumann odešel jako farář do Williamsville blízko Niagarských vodopádů. Dostavěl místní kostel, založil školu a obcházel farnost o rozloze téměř 1500 km², kde žilo i mnoho německých a italských přistěhovalců.\n\nRoku 1840 se vyčerpáním zhroutil a byl převezen do kláštera redemptoristů v Pittsburghu. Po noviciátu byl roku 1842 přijat do řádu v Baltimore v Marylandu, 1844 se stal představeným domu a roku 1847 celé řádové provincie. Neustále cestoval, zakládal školy a kostely a roku 1851 se stal farářem v Baltimore, kde žilo mnoho imigrantů. Napsal a vydal dva katechismy a biblickou dějepravu. Když roku 1852 zemřel biskup ve Filadelfii, navrhl baltimorský arcibiskup Neumanna na toto místo a ten byl 28. března 1852 vysvěcen na biskupa. Za osm let svého působení založil téměř sto škol a přes 80 kostelů, reformoval kněžský seminář a velmi podporoval i jiné řády, které tam tehdy působily. V roce 1854 se vydal do Říma na slavnostní kongregaci a byl přijat v osobní audienci papežem. Na zpáteční cestě se zastavil v rodných Prachaticích a i když cestu tajil, obyvatelé města mu přichystali slavné přijetí, o němž je český záznam v tamní matrice. Po návratu do USA se dále věnoval své práci a 5. ledna 1860 ve věku 48 let se na ulici zhroutil a zemřel.\n\n\nUž v roce 1886 byl zahájen proces svatořečení, roku 1963 byl prohlášen za blahoslaveného a v roce 1977 za svatého. Katolická církev slaví jeho svátek 19. června. Ctěn je zejména v USA, České republice, Německu a Rakousku.\n\nJe mu zasvěcena řada kostelů a kaplí, převážně v USA. Je pohřben v kryptě \"National shrine\", velkého kostela ve Filadelfii, kde působil a kde je i malé Neumannovo muzeum. Je po něm pojmenována řada institucí, v České republice například Biskupské gymnázium J. N. Neumanna (České Budějovice) či \"Hospic sv. Jana N. Neumanna\" (Prachatice), v USA \"Sts. John Neumann and Maria Goretti High School\" nebo \"Neumann University\" ve Filadelfii. Rok 2011 vyhlásili američtí redemptoristé za \"Rok J. Neumanna\" a oslavy se konaly i v Prachaticích. \n\n\n\n"}
{"id": "40518", "url": "https://cs.wikipedia.org/wiki?curid=40518", "title": "Mylène Farmer", "text": "Mylène Farmer\n\nMylène Farmer, vlastním jménem Mylène Gautier (* 12. září 1961) je v Kanadě narozená francouzská zpěvačka a textařka.\n\nMylène Farmer, rodným jménem Mylène Jeanne Gautier, se narodila v Pierrefonds, v provincii Québec, Kanada na předměstí (nyní správní obvod) Montrealu rodičům z Francie; její rodina se vrátila do Francie, když ji bylo osm. Mylène si vybrala umělecké jméno Farmer jako poctu hollywoodské herečce Frances Farmer. Ve Francii a dalších francouzsky mluvících zemích je velmi populární, ale téměř neznámá jinde navzdory spolupráci s britským vokalistou Sealem na její písni \"Les mots\". Mylene je velká hvězda také v Rusku, v Ukrajině a v jiných východoevropských zemích.\n\nNejznámější z jejích písní jsou \"Désenchantée\", \"Sans contrefaçon\", \"Pourvu qu'elles soient douces\", \"Libertine\", \"California\", \"Rêver\", \"C'est une belle journée\", \"XXL\", \"Les mots\" nebo \"Oui mais non\".\n\nSvůj profesionální nahrávací debut prožila v roce 1984 s písní \"Maman a tort\", která byla v roce 1986 následována jejím prvním albem, \"Cendres de Lune\", které obsahovalo hit \"Libertine\". Velmi často spolupracuje s Laurentem Boutonnatem, který nejen že psal její písně, ale také pro ně režíroval dlouhá videa a v roce 1994 také film \"Giorgino\".\n\nFarmer získala slávu s písněmi s nejednoznačnými nebo šokujícími texty a poněkud explicitními videi. \"Maman a tort\" byla o lásce mladé dívky k její ženské ošetřovatelce v nemocnici. \"Pourvu qu'elles soient douces\" byla o muži s posedlostí k zadnici jeho milence, s náznaky sodomie; video, zasazeno do 18. století, předvádělo výprask. \"Que mon cœur lâche\" byl o lásce s kondomy ve věku AIDS; video pro píseň uvádí scénu, ve které Bůh říká Ježíši, že ho nepošle na Zemi, protože to naposledy byla pohroma.\n\nPo zklamání ohledně přijetí filmu \"Giorgino\" se Farmer na nějaký čas přestěhovala do Spojených států.\n\nVrátila se v roce 1995 s novým, více rockovým zvukem pro \"Anamorphosee\". Stejně jako předchozí dvě alba, tohoto se ve Francii prodalo přes jeden milion kopií a bylo následováno DVD \"Live à Bercy\".\n\nFarmer se vrátila do světla reflektorů znovu v roce 1999 s albem \"Innamoramento\". Toto byla více subtilní věc než předchozí album, vedená singlem \"L'Âme-stram-gram\", doprovázeným velkolepým čínsky laděným videem. Toto album obsahovalo první písně, které Farmer napsala sama, jako například singl \"Optimistique-Moi\". V něm účinkuje mimo jiné s hercem Pavlem Liškou a je natočen také v Čechách.\n\nV roce 2000 Mylene Farmer a Laurent Boutonnat napsali texty a hudbu pro hvězdičku Alizée (\"Moi Lolita\") k albu \"Gourmandises\" a \"Mes courants électriques\".\n\nV roce 2000, složila píseň pro kreslený film \"\". Píseň \"L'Histoire d'une Fée, c'est…\" byla ve Francii vydána jako singl, ale je ale je na originální zvukové stopě amerického filmu.\n\nV roce 2005 se Farmer vrátila s nový singlem \"Fuck Them All\" a novým albem \"Avant que l'ombre...\", jichž se prodalo přes půl milionů kopií. Druhý singl, \"Q.I\" byl uvolněn v červenci 2005. V jejím videu k singlu \"L'Amour n'est rien\", předvádí Farmer pamětihodný striptýz. 4. prosince 2006 vydala nové živé album s koncertním DVD \"Avant que l'ombre... à Bercy\" . Nahrála také singl s Mobym, které bylo vydáno 25. září 2006, \"Slipping Away\".\n\nNové album s názvem \"Point de Suture\" vyšlo 25. srpna 2008. Jako pilotní singl z tohoto alba byla vybrána kontroverzní píseň \"Dégénération\". Klip k tomuto singlu byl natočen v Praze v Bohnické léčebně. Jako další singl byla vybrána píseň \"Appelle mon numéro\". Třetí singl a má název \"Si j'avais au moins...\". Klip k této písničce je vlastně pokračování ke klipu k písni \"Dégénération\" a také byl natáčen v Praze. Z těchto dvou klipů byl vytvořen \"The Farmer Project\", který spojuje oba tyto klipy v jeden krátkometrážní film. Čtvrtým singlem z \"Point de suture\" byl zvolen \"C'est dans l'air\".\n\nZačátkem května 2009 vyjela Mylene na své páté turné. Kritikou bylo velmi dobře ohodnoceno. Koncem roku 2009 vyšlo live CD se záznamem jednoho z koncertů v hale pod názvem \"N°5 On Tour\". Záznam z koncertu na stadionu Stade De France vyšel v půlce dubna 2010 a jen během prvního týdne se ho prodalo na 98 000 kusů.\n\n29. září 2010 zazněl poprvé v rádiu nový singl pojmenovaný \"Oui mais... Non\". Je z produkce známého producenta RedOne, který se proslavil především prací s Lady Gaga. K písni bylo pořízeno i video, které by se mělo dostat do světa začátkem listopadu. Osmé studiové album \"Bleu Noir\" je ohlášeno na 6. prosince toho roku. Má obsahovat celkem 12 písní a na produkci se podíleli spolu s Mylene např. Moby, již zmíněný RedOne nebo Archive.\n\n\n\n\n\n\n\n\n\nZ \"Cendres de Lune\":\n\nZ \"Ainsi soit-je…\":\n\nZ \"En Concert\":\n\nZ \"L'Autre…\":\n\nZ \"Anamorphosée\":\n\nZ \"Live A Bercy\":\n\nZ \"Innamoramento\":\n\nZ \"Mylenium Tour\":\n\nZ \"Les Mots\":\n\nZ \"Avant que l'ombre…\":\n\nZ \"Avant que l'ombre… à Bercy\":\n\nZ \"Point de Suture\":\n\nZ \"N°5 On Tour\":\n\nZe \"Stade de France\":\n\nZ \"Bleu Noir\":\n\nOstatní singly\":\n\n"}
{"id": "40521", "url": "https://cs.wikipedia.org/wiki?curid=40521", "title": "Abundantní číslo", "text": "Abundantní číslo\n\nAbundantní číslo (z latiny \"abundans\" – hojný) je v matematice takové číslo, které je menší než součet jeho vlastních dělitelů kromě sebe, opakem je deficientní číslo.\n\nJiná (ekvivalentní) definice abundantního čísla říká, že abundantní číslo je takové přirozené číslo \"n\", pro které platí σ(n) > 2n. Kde σ(n) je součet všech kladných dělitelů čísla \"n\", včetně čísla samého. Hodnota σ(n) - 2n se nazývá abundance čísla n.\n\nAbudantní čísla jsou např.\n\n12, 18, 20, 24, 30, 36, 40, 42, 48, 54, 56, 60, 66, 70, 72, 78, 80, 84, 88, 90, 96, 100, 102, …\n\nVezměme si například číslo 24. Jeho dělitelé jsou čísla 1, 2, 3, 4, 6, 8, 12 a 24, jejich součet je 60. Protože 60 je větší než 2 × 24, je číslo 24 abundantní. Jeho abundance je 60 - 2 × 24 = 12.\n\nAbundantní číslo je každé sudé číslo, které není prvočíslo, poloprvočíslo nebo jakákoli mocnina (výjimkou jsou lichá čísla, protože i většina lichých čísel splňujících tyto podmínky je kvůli nízkému součtu svých dělitelů deficientní). Nejmenší liché abundantní číslo je 945.\n\nKaždé celé číslo větší než 20 161 může být zapsáno jako součet dvou abundantních čísel.\n"}
{"id": "40527", "url": "https://cs.wikipedia.org/wiki?curid=40527", "title": "Farnost", "text": "Farnost\n\nFarnost (z lat. \"parrochia\") je základní církevní správní jednotka v katolické, pravoslavné, starokatolické, anglikánské a několika dalších církvích. Sdružuje věřící dané církve nejčastěji na určitém území, spravuje ji farář a podléhá biskupovi dané diecéze. V katolické církvi je nejbližší nadřazená jednotka vikariát (děkanát). V protestantských církvích se obdoba farnosti obvykle nazývá \"sbor\" nebo \"obec\".\n\nFarnost zpravidla zahrnuje území vesnice nebo několika vesnic, města nebo jeho části, v některých případech může zahrnovat i celé politické území. Farnost je zpravidla vymezena územně, ale některé jsou vymezeny i tzv. personálně, např. národnostně nebo sociální skupinou (například v Praze existuje římskokatolická akademická farnost u Nejsv. Salvátora nebo polská římskokatolická farnost).\n\nFarnosti představovaly ve středověku základ nejen církevní, ale i státní správy, v některých zemích se tak nejnižší státní správní jednotky jmenují dodnes (např. ve státu Louisiana v USA, na Barbadosu, na Ostrově Man nebo v Andoře).\n\nV římskokatolické církvi je farnost podle kanonického práva i českého práva samostatnou církevní právnickou osobou.\nVe vymezení farnosti je vždy kombinován teritoriální i personální prvek. Většina farností má územní charakter (teritoriální farnosti) - jejími členy jsou všichni katolíci (personální prvek) mající kanonické trvalé nebo přechodné bydliště na území farnosti (teritoriální prvek). Podstatně méně farností má osobní charakter (personální farnosti) - jejími členy jsou katolíci žijící na větším území překrývajícím více teritoriálních farností (teritoriální prvek - toto území nemůže přesahovat území diecéze, jejíž biskup takovou farnost zřizuje) vyznačující se společným rozhodným personálním znakem (personální prvek): např. v případě farností pro národnostních menšinu daná národnost - k farnosti patří ovšem rovněž celé rodiny, tedy také manželští partneři a děti (i zletilé), pokud alespoň jeden z rodičů je dané národnosti a ostatní členové rodiny s ním žijí v jedné domácnosti; v případě vojenských farností vojáci a civilní zaměstnanci vojska i jejich manželští partneři a děti (i zletilé) sdílející s nimi společnou domácnost, dále studenti vojenských škol, pracovníci a obyvatelé vojenských nemocnicí, domovů důchodců a podobných institucí; v případě námořnické farnosti k ní patří námořníci, jejich manželští partneři a děti (i zletilé) žijící s nimi v jedné domácnosti; v případě akademické farnosti k ní patří studenti, akademičtí pracovníci a ostatní zaměstnanci vysokých škol i jejich manželští partneři a děti (i zletilé) žijící s nimi ve společné domácnosti.\n\nStatutárním orgánem teritoriální i personální farnosti je farář, případně moderátor společné duchovní správy, nebo administrátor farnosti, který je biskupem pověřen duchovní službou pro danou oblast či skupinu osob. Farář na rozdíl od administrátora farnosti smí být biskupem odvolán pouze z důvodů vymezených církevním právem, v praxi však tato omezení v podmínkách české církve nebývají biskupy příliš respektována. Farář je chápán jako stabilní a řádný duchovní správce farnosti a má povinnost sídlit ve farnosti. Administrátorem farnosti může být kněz ve farnosti sídlící jako její provizorní správce, ale v českých podmínkách je jím častěji kněz do této farnosti dojíždějící - administrátor excurrendo (\"přijíždějící administrátor\"), který je zároveň farářem jiné blízké farnosti, v níž sídlí. Farář i administrátor mají odpovědnost jak za samotnou náboženskou duchovní správu \"(in spiritualibus)\", tak za ekonomickou správu \"(in materialibus)\". V situaci nedostatku kněží může být tato pravomoc dělená, kdy \"administrator excurrendo\" je pověřen správou jako \"administrator in spiritualibus\" a jiná osoba (jáhen nebo laik) je pověřena správou jako \"administrator in materialibus\". Také je od nového kodexu kanonického práva z r. 1983 možné, aby dle kán. 517 § 1 byla správa jedné nebo více farností svěřena kněžskému týmu \"in solidum\" - společná duchovní správa; v čele tohoto týmu stojí \"moderator\", který je legálním zástupcem (statutárním orgánem) svěřené farnosti či všech svěřených farností; a dle ustanovení kán. 517 § 2 může z důvodu nedostatku kněží být účast na výkonu duchovní správy farnosti (koordinace) svěřena jáhnu, laiku nebo konkrétnímu právně institucionalizovanému společenství osob, přičemž je vždy zároveň jmenován kněz mající v této farnosti oprávnění faráře (je tedy jejím statutárním orgánem), který duchovní správu této farnosti (alespoň právně) řídí - pověřený jáhen, laik či společenství tedy nikdy nejsou správci ani statutárními orgány farnosti.\n\nVe farnosti mohou kromě faráře působit také farní vikář (dříve označovaný jako kaplan), výpomocný duchovní (kněz v důchodu či kněz trvale pověřený jinými úkoly, např. vyučováním na univerzitě), trvalý nebo dočasný jáhen nebo pastorační asistent. Mezi další orgány farnosti patří pastorační rada a ekonomická rada farnosti, které se jako poradní a pomocné orgány faráře či administrátora farnosti podílejí na pastoračních aktivitách a správě hospodaření farnosti. V mnoha farnostech, zejména méně živých, však tyto orgány nejsou ustaveny. Farnost má vždy svůj farní kostel, kde se soustředí bohoslužby farního společenství, kromě farního kostela mohou být ve farnosti i další (tzv. filiální) kostely a kaple. Sídlem farnosti bývá fara, v níž obvykle farář bydlí a v níž zpravidla probíhají i některé administrativní, náboženské, společenské nebo další aktivity farnosti. Filiální obce (též filiálky či lokálie) jsou obce spadající do určité farnosti (jejíž sídlo není v oné obci).\n\nPůvodní podobou církevní správy v Česku byl tzv. velkofarní systém, víceméně odpovídající tzv. hradské soustavě. Na přibližně 20 českých a 8 moravských hradech byla až do konce 12. století soustředěna duchovní služba, tedy udílení křtu, manželství a církevní pohřby.\n\nSíť venkovských kostelů se postupně zahušťovala. Kostely tehdy patřily majiteli pozemku, který mohl jmenovat duchovního bez ohledu na mínění biskupa.\n\nVelké privilegium české církve, dohodnuté pražským biskupem Ondřejem a Přemyslem Otakarem I., změnilo od roku 1222 vlastnické právo ke kostelům na patronátní, takže duchovní jmenoval biskup na návrh patrona (někdejšího vlastníka). V následujícím století posilujícího správního centralismu římskokatolické církve se církevní správa změnila v administrativní systém. Za Karla IV. vrcholila souhra státního a církevního systému. Povýšení pražského biskupství na arcibiskupství a vznik české církevní provincie v roce 1344 a počátky diecézních synod od 30. let 14. století farní systém dotvořený koncem 13. století zastřešily.\n\nSoučasný systém farní správy v zemích bývalé Rakouské monarchie pochází z doby církevních reforem císaře Josefa II. v 80. letech 18. století. Reformy narušily činnost řádů, spolků a církevního školství, ale z farností naopak učinily základ veřejné správy a poskytly farním kněžím hmotné zabezpečení. Vznikly nové farnosti a byla reorganizována biskupství, dělení farností a vikariátů vycházelo ze správního (politického) dělení země.\nDekretem platným od 1. května 1781 Josef II. prohlásil církevní matriky veřejnými knihami, katolická církev je poté vedla v jakési přenesené či svěřené pravomoci státu a podléhala státnímu dozoru, a to až do roku 1949, kdyby byly zákonem č. 268/1949 Sb. převedeny na stát a jeho národní výbory. Lidé jiných vyznání museli být po roce 1781 zapisováni do katolických matrik, evangelické sbory získaly oprávnění vést matriky dekretem dvorské kanceláře z listopadu 1829, avšak povinnosti zápisu do katolických matrik byli evangelíci zbavení teprve tzv. Provizorním nařízením v roce 1849. Židovské rabináty byly povinny vést matriky narozených chlapců od roku 1766 a dívek od roku 1783, od roku 1784 i matriky sňatků a úmrtí, ale za veřejné knihy byly uznány až zákonem z 10. července 1868. Od roku 1870 byly u okresních úřadů vedeny tzv. civilní matriky, do nichž byli zapisováni lidé, kteří nepatřili k žádnému státem uznanému vyznání.\n\nCírkevní farní systém nereagoval dostatečně pružně na industrializaci a urbanizaci od konce 19. století, což spolu s teologickou a pastorační nepružností církve i převahou nových myšlenkových systémů vedlo k masovému odcizení národa od církve, která byla spojená s rovněž dožívající Habsburskou monarchií.\n\nZejména po vzniku Československa pronikly do církve moderní trendy, které se projevily nejen odštěpením modernistické a národně orientované Církve československé husitské, ale i v samotné Římskokatolické církvi. S podporou papeže Pia XI. byla v rámci Katolické akce posilována aktivita laiků ve farnostech.\n\nPo druhé světové válce vedle tradičního fungování farností nabyla významu křesťanská hnutí fungující nezávisle na farním systému, například františkánské a dominikánské vzdělávací programy, křesťanský skauting, Sdružení katolické mládeže, kroužky vycházející z jocismu atd. Tyto trendy umožnily, že za komunistického režimu, který po roce 1948 dostal oficiální církevní struktury do značné míry pod kontrolu, přežívala církev mimo farní struktury, a to buď jako tzv. skrytá církev s tajně svěcenými a tajně působícími biskupy a kněžími, nebo v jiných skrytých, neoficiálních či z hlediska státu ilegálních aktivitách. Po pádu komunistického režimu se část činitelů tzv. skryté církve zapojila do oficiálních farních struktur, jiní nebyli přijati nebo si zachovali odstup. Vlivem půlstoletí útlaku i obecného odkřesťanštění společnosti však ve farnostech zůstal jen malý zlomek aktivních věřících i kněží oproti předválečnému stavu, takže zejména v Čechách zůstala výrazná většina farností neobsazena knězem a mnohé zůstaly úplně mrtvé, tedy i bez tzv. praktikujících věřících.\n\nAsi od roku 2004 probíhá program obnovy farností v české církevní provincii, jehož nejzřetelnějším projevem je zatím rozsáhlé slučování farností. Například v rakovnickém vikariátu se k 1. 1. 2004 počet farností snížil z 26 na 4.\n\nPostupně jsou v některých diecézích (např. pražské, královéhradecké či českobudějovické) hromadně slučovány farnosti zejména tak, že dlouhodobě neobsazené jsou připojovány k funkčním, z nichž byly již dlouho spravovány, aby farnosti byly soběstačné a funkční komunity, jde tedy o přizpůsobení organizační struktury faktickému stavu, což přináší zjednodušení účetnictví a výkaznictví, vedení matrik atd. Například v pražské arcidiecézi tento proces začal být projednáván zhruba v roce 2002 a zaváděn je průběžně od roku 2004.\n\n\n"}
{"id": "40528", "url": "https://cs.wikipedia.org/wiki?curid=40528", "title": "Magické číslo (matematika)", "text": "Magické číslo (matematika)\n\nMagické číslo (angl. \"weird number\") je v matematice takové abundantní číslo, které není součtem některých svých dělitelů. \n\nNejmenší magické číslo je 70. Jeho dělitelé (menší než číslo samo) jsou 1, 2, 5, 7, 10, 14 a 35. Jejich součet je 74 (je to tedy abundantní číslo). Žádná kombinace dělitelů ale nedává součet 70. \n\nČíslo 12 je abundantní, ale není magické, neboť součet dělitelů (1, 2, 3, 4 a 6) je 16. Číslo 12 ale můžeme složit jako součet dělitelů 2+4+6=12.\n\nMagická čísla jsou poměrně vzácná. Zatím nebylo nalezeno žádné liché magické číslo a existuje jen 7 magických čísel menších než 10 000. Jsou to čísla: 70, 836, 4 030, 5 830, 7 192, 7 912 a 9 272. Vyšším číslem je 10 430.\n"}
{"id": "40529", "url": "https://cs.wikipedia.org/wiki?curid=40529", "title": "Farář", "text": "Farář\n\nFarář (z lat. \"parrochus\"; odvozeno z původně řecké složeniny slov: \"παρά\" + \"οἶκος\", česky ve smyslu: ten, kdo má na starosti \"okolní\" + \"svět\") je v křesťanských církvích osoba, která má na starosti vedení farnosti a farních bohoslužeb.\n\nJak katolická církev, tak protestantské církve přesně vymezují práva a povinnosti faráře prostřednictvím vlastního církevního práva.\n\nV evangelických církvích a starokatolické církvi je farář většinou farností volen, v katolické církvi jej jmenuje biskup. V evangelických církvích je farář ordinovaným teologem, v katolické, anglikánské a pravoslavné církvi farářem musí být kněz.\n\nAč je v České republice v lidové mluvě jako „pan farář“ označován každý správce farnosti, v současné době někteří kněží spravující farnost nezastávají úřad faráře, ale administrátora farnosti.\n\nFarář je statutárním orgánem farnosti. Na rozdíl od administrátora farnosti smí být biskupem odvolán pouze z důvodů vymezených církevním právem (CIC 1740-1752). Je chápán jako stabilní a řádný správce farnosti a má povinnost v ní sídlit. Zodpovědný je jak za samotnou duchovní správu \"(in spiritualibus)\", tak za ekonomickou správu \"(in materialibus)\" farnosti.\n\nAdministrátor farnosti je kněz coby dočasný nebo správce farnosti „na zkoušku“. Má tytéž povinnosti jako instalovaný farář.\n\n\n\n"}
{"id": "40532", "url": "https://cs.wikipedia.org/wiki?curid=40532", "title": "Církev bratrská", "text": "Církev bratrská\n\nCírkev bratrská (CB) (: \"Cirkev bratská\"; dříve \"Svobodná církev reformovaná\", později \"Jednota českobratrská\") je protestantská, reformovaná a evangelikální církev, která vznikla roku 1882 sloučením \"Svobodné evangelické církve české\" (založena 1868) a \"Svobodné reformované církve\" (založena 1880). Působí v České republice a na Slovensku. Celosvětově je Církev bratrská členem volné evangelikální aliance protestantských církví (\"International Federation of Free Evangelical Churches\").\n\nCírkev bratrskou tvoří svazek necelých 80 sborů s bohatstvím rozličných duchovních tradic, které se v rámci kongregačně-presbyterního zřízení dobrovolně zavázaly k životu víry, službě Bohu a lidem, k bratrskému soužití podle příkladu novozákonní církve. Všechny sbory jsou samostatné a vzájemně nezávislé, současně si uvědomují, že potřebují žít a sloužit v duchovní a závazné jednotě, bratrské pomoci a účinné spolupráci. Proto se sjednocují na společném Vyznání víry a zásadách křesťanského života podle Bible. Kromě práce na sborech se bohoslužebná shromáždění konají i v menších tzv. stanicích. Každá stanice je přidružena pod svůj mateřský sbor. Sbory jsou seskupeny do několika seniorátů. Sbory jsou spravovány kazatelem a staršovstvem. Členové církve jsou vedeni k životu osobní křesťanské víry, věrnosti Božímu slovu a životu naplněnému láskou k Bohu a lidem. Rozvoj práce samostatně pokračuje i na Slovensku.\n\nPři sčítání lidu v roce 2011 se k Církvi bratrské přihlásilo 10 872 respondentů. a ke slovenské větvi církve se hlásilo 3 396 obyvatel Slovenska. V listopadu 2015 se česká část církve členila na 76 sborů a 77 stanic sdružených v 12 seniorátech.\n\nPředsedou Rady Církve bratrské je Bc. David Novák, M.Th. Církev je členem České evangelikální aliance a Ekumenické rady církví ČR. Církev vydává měsíčník \"Brána\" (dříve \"Bratrská rodina\").\n\nCírkev bratrská sahá svými kořeny do doby duchovního oživení v Čechách a na Moravě v 19. století. Návaznost na staletí utajovanou živou domácí tradici staré \"Jednoty bratrské\" a práci J. A. Komenského je přitom nesporná. Počátky církve spadají do let 1860–1880, kdy v oblasti východních Čech proběhlo lidové probuzení. To v roce 1868 vedlo k založení sboru první \"Svobodné evangelické církve české\" v Bystrém v Orlických horách bratrem Janem Balcarem. K jeho ustavení přispěla i \"Svobodná církev skotská\", působící v sousedním Prusku (dnes Polsko). Následně přibyl v Praze sbor \"Svobodné církve reformované\", který byl ovocem působení amerických kongregačních misionářů z Bostonu, kterou vedl kazatel Alois Adlof. K ustavení nové církve došlo 3. června 1880 v Praze. Obě církve se spojily do jediné Svobodné církve reformované, která dále rostla.\n\nPo vzniku Československa v roce 1918 přijala jméno \"Jednota českobratrská\" a rozšířila působnost i na Slovensko a Podkarpatskou Rus. Přijetím nového jména se \"Jednota českobratrská\" přihlásila k duchovnímu dědictví staré \"Jednoty bratrské\". Zaměřovala se zvláště na péči o sirotky, o staré lidi a na diakonskou službu nemocným. Byla také průkopnicí duchovní služby mládeži. Po zániku republiky, v roce 1939, byla její činnost systematicky omezována.\n\nPo válce nastal nadějný rozvoj práce, který zastavil politický zvrat v roce 1948. \"Jednota českobratrská\" musela přijmout státní uznání spojené s dozorem státu. Kazatelé dostali státní plat a jejich služba mohla být konána pouze na základě udělení souhlasu k výkonu duchovenské činnosti. Jakákoli činnost mimo objekty modliteben byla protizákonná, průběh bohoslužeb i další aktivity sborů byly v mnoha případech tajně monitorovány. Někteří kazatelé skončili ve vězení nebo z politických důvodů ztratili státní souhlas. Státními orgány byl restriktivně snížen počet sborů, jejich majetek byl v některých případech zabaven a státu musely být předány všechny církevní ústavy charitativního zaměření. Duchovní práce tak částečně přešla do ilegality, částečně balancovala na hraně zákazu činnosti (příkladem může být služba Spojeného mužského sboru, který po pěvecké stránce spojoval jednotlivé sbory buď přímou účastí zpěváků, nebo cestováním od sboru ke sboru s pěveckou činností). Církvi sice byla přiznána právní subjektivita, ale veškerá její činnost i hospodaření byly postaveny pod přísnou státní kontrolu. Za této éry v roce 1951, po zrušení náboženských spolků, se k \"Jednotě českobratrské\" připojila značná část spolku \"„Modrý kríž“\" na Slovensku a \"Spolku rozhodných křesťanů\" na Těšínsku, kde převládala polská národnost. Vzrůst počtu slovenských a polských členů vedl církev v roce 1967 ke změně svého jména na dnešní \"Církev bratrskou\". Roku 1993 byla církev spolu s Československem rozdělena na dvě samostatné církve, které však nadále udržují vzájemné styky.\n\nCírkev bratrská je větví křesťanské církve navazující na českou i světovou reformaci. Tvoří ji otevřená společenství lidí, kteří věří v Ježíše Krista jako Božího Syna a svého zachránce, přijímají Bibli za měřítko víry, učení i života. Sbory Církve bratrské vidí svůj úkol ve vyznávání křesťanské víry, ve vedení k této víře, ve vytváření společenství věřících a v praktické pomoci potřebným lidem.\n\nOrganizačně se církev člení na sbory, které mají značnou míru autonomie. Obecně závazné dokumenty vydává celocírkevní \"Konference kazatelů a zástupců sborů\", která též volí na čtyři roky sedmičlennou \"Radu církve bratrské\" – svůj výkonný orgán. V čele Rady stojí předseda a tajemník, kteří ji reprezentují navenek. V současné době působí Církev bratrská v České republice a na Slovensku, formálně je přitom rozdělena na dvě samostatné církve, pro každý stát jednu.\n\nCírkev bratrská má v České republice celkem 76 samostatných sborů. Kromě sborů se shromáždění konají i na tzv. stanicích. Těch je 77. Každá stanice je přidružena pod svůj mateřský sbor.\n\nSbory jsou seskupeny do 12 seniorátů. Každý seniorát má svého seniora – to je jeden z kazatelů, kteří pod daný seniorát patří:\n\nCírkev bratrská má na Slovensku 18 sborů.\n\n\nCírkev bratrská je členkou Mezinárodní federace svobodných evangelikálních církví, Společenství evangelických církví v Evropě, Konference evropských církví, České evangelikální aliance, Ekumenické rady církví a svazu církví Vojenská duchovní služba.\n\nCírkvi bratrské po listopadu 1989 vzrostl počet řádných členů. V roce 1990 bylo v původních 34 sborech 7500 lidí.\n\nV roce 2005 měla církev v České republice 62 sborů, 11 samostatných kazatelských stanic a 90 kazatelských stanic. Do církve patří 9.368 členů, dětí a přípravných členů. V církvi pracuje 90 kazatelů a vikářů. Ve Slovenské republice má Církev bratrská 13 sborů, 30 kazatelských stanic a 2.235 členů a dětí.\n\nV roce 2015 evidují přes 12 000 osob v 76 sborech. Bohoslužeb se dále účastní i celá řada dalších hostů či přátel církve.\n\nCírkev bratrská, podobně jako 16 dalších církví a náboženských společností v České republice, žádá o navrácení naturálního majetku a jiných hmotných statků, které si nárokuje v rámci procesu oddělení církví od státu známý jako sekularizace (viz Církevní restituce v České republice). Církev bratrská odhaduje, že její majetek k 25. 2. 1948 měl hodnotu přes 761 milionů Kč. Případná vlastnická práva bude muset jednotlivě prokazovat.\n\nJan Balcar, Alois Adlof – zakladatelé, František Urbánek – přítel rodiny T. G. Masaryka; Antonín Chráska – překladatel Bible do slovinštiny; Petr Grulich, Daniel Fajfr, Antonín Voříšek – kazatelé; Alexandr Havránek – osobnost Kostnické jednoty; Pavel Černý, David Novák, Pavel Hošek – teologové; Zdeněk Vojtíšek, Jiří Unger – religionisté; Miroslav Hanuš, Jana Šrámková – spisovatelé; Marie Rafajová, Samuel Verner, Daniel Pastirčák – básníci; Miloslav Košťál, Radko Šťastný, Jan Štěpán, Miloslav Jech – historikové; Ján Valach – hudební skladatel, dirigent; Karel Fojtík – úředník; Petr Moos, Irena Moudrá Wünschová – politici, Mikuláš Minář – politický aktivista, Łukasz Firla – pacifista v Kurdistánu; Petr Jašek – humanitární pracovník; Štefan Hríb, Daniel Raus – novináři; Zdeněk Koukol – mecenáš, spolumajitel čokoládovny Lidka v Kutné Hoře\n\nVzdělání kazatelů, diakónů a sociálních pracovníků zajišťuje ve spolupráci s Evangelickou teologickou fakultou také církví roku 1990 zřízený Evangelikální teologický seminář umístěný v Horních Počernicích – Chvalech (na pozemcích bývalého sirotčince spolku Křesťanská služba, dnes areál a komunitní centrum resp. Sdružení Chvaly). V restituovaném areálu kromě ETS rovněž působí Léčebné a rehabilitační středisko Chvaly (LRS), Pražský Tyrannus Hall, domov pro seniory Bethesda a sbor CB Černý Most.\n\nSbory Církve bratrské jsou rovněž zřizovately několika křesťanských základních škol.\n\nDiakonie Církve bratrské je nezisková organizace s celostátní působností. Své pobočky má v Praze, Hrádku, Litvínově, Mostě a Brně. Ve svých střediscích diakonie provozuje chráněné bydlení, osobní asistenci a rehabilitaci osobám s tělesným či kombinovaným postižením. V menší míře se o tyto osoby stará též domov pro seniory Bethesda.\n\nOd roku 1989 se církev podílí na vojenské a vězeňské duchovní službě.\n\n\n\n"}
{"id": "40534", "url": "https://cs.wikipedia.org/wiki?curid=40534", "title": "Ernst Zündel", "text": "Ernst Zündel\n\nErnst Christof Friedrich Zündel (* 24. dubna 1939, Bad Wildbad – 6. srpna 2017, Bad Wildbad), neonacistický publicista a prodejce nacistických předmětů, byl odsouzený 15. února 2007 za popírání holokaustu v Manhaimu k maximálnímu možnému trestu pěti let vězení, propuštěn byl 1. března 2010.\n\nByl několikrát vězněn za šíření nenávistné literatury. Jím založené nakladatelství vydalo knihy a pamflety jako například \"Hitler, jehož jsme milovali a proč\" (Zündelovo autorství tohoto titulu však nebylo prokázáno) a \"Zemřelo skutečně šest miliónů?\" (autorem je Brit Richard Verrall). Mnoho svých názorů publikoval pod pseudonymem Christof Friedrich. V roce 2005 byl deportován z Kanady do rodného Německa.\n\nZündel ve svých 19 letech emigroval 2. září 1958 ze západního Německa do Kanady, aby se vyhnul nástupu vojenské služby. Oženil se s Kanaďankou Janick Larouche, s níž měl v roce 1960 dva syny. V šedesátých letech se stal stoupencem kanadského fašisty Adriena Arcanda. V roce 1966 žádal o kanadské občanství, které mu podle deníku Toronto Sun (27. června, 1994) bylo bez udání důvodu zamítnuto. Manželství skončilo rozvodem v roce 1977, kdy se stal veřejně známým. Během roku 1978 pracoval jako novinář pro CBC (Canadian Broadcastng Company).\n\nZündel pracoval jako umělecký grafik a tiskař, několikrát dostal nabídku k ilustrování obálky časopisu Maclean's (největší kanadský zpravodajský týdeník). Jeho postoje k nacismu a židům nebyly v 60. a 70. letech příliš známy, protože Zündel začal publikovat své názory pod pseudonymem Christof Friedrich. Tento pseudonym během roku 1978 přijal jako součást svého jména.\n\nJako Christof Friedrich je také autorem několika publikací propagujících ideu, že UFO jsou ve skutečnosti tajnou zbraní nacistů a létají do Neuschwabenlandu v Antarktidě. UFO údajně monitoruje svět a je součástí tajného plánu na znovudobytí světa v blíže neurčený čas. Není jisté, zda tomuto opravdu věřil nebo se jen snažil o vyvolání senzace, aby se stal známým a získal prostředky na své další projekty.\n\nRoku 1977 založil malé nakladatelství \"Samizdatoví publicisté\", které kromě jiných titulů vydalo knihu \"Did Six Million Really Die? (Zemřelo skutečně šest milionů?)\" (napsal Richard Verrall, britský neonacista, pod pseudonymem Richard Harwoods), kde je zpochybňován často udávaný počet 6 milionů Židů zabitých v koncentračních táborech.\n\nV sedmdesátých letech se také setkal s mnoha dalšími vedoucími organizací zpochybňujících holocaust. Příkladem budiž Thies Christophersen, jehož publikaci \"Osvětimská lež\" Zündel přeložil do angličtiny a taktéž vydal.\n\nDne 24. října 1993 se Zündel podruhé pokoušel dostat kanadské občanství. V roce 1997 se podruhé oženil, ale jeho manželství skončilo rozvodem po 18 měsících.\n\nV roce 2000, před dokončením vyšetřování kanadským výborem pro lidská práva, uprchl do USA, kde se potřetí oženil.\n\nOd roku 1994 jsou Züdelovy názory propagovány i na Internetu. Protože zpochybňování holocaustu je v Kanadě trestné, je stránka umístěna v USA a stará se o ni třetí Züdelova manželka Ingrid Zündel-Rimlandová. Logo tohoto webu připomíná nacistickou vlajku, jen hákový kříž je nahrazen stylizovaným Z.\n\nV roce 2003 byl v USA zatčen pro porušení imigračních zákonů a deportován do Kanady. To i přes to, že je německým občanem a jeho povolení k trvalému pobytu v Kanadě kvůli jeho dlouhodobé nepřítomnosti propadlo.\n\nZündel zůstal dva roky v kanadském vězení. Bylo využito části kanadského imigračního zákona, která umožňuje ministru spravedlnosti s imigračním ministrem internovat a deportovat cizí státní příslušníky, kteří představují bezpečnostní hrozbu pro Kanadu. Jejich zdůvodněný návrh musí podle tohoto zákona potvrdit federální soud, což se stalo. V tomto případě bylo uvěznění zdůvodněno Zündelovými těsnými vazbami na násilnické neonacistické skupiny.\n\nV témže roce, 2003, na něj vydalo Německo zatykač za „štvaní lidu“ (\"Volksverhetzung\"), což je zákon, kterým německé právo postihuje trestný čin podněcování národnostní nenávisti, propagaci totality, včetně popírání holocaustu.\n\nZündel se v Kanadě bránil svému vydání do Německa, kde byl a je soudně stíhán (pro „štvaní lidu“). Žádal o statut politického uprchlíka. V únoru 2005 kanadský soud rozhodl o možnosti jeho vydání a Zündel byl 1. března 2005 dopraven do Německa.\n\nStátní prokuratura v Mannheimu Ernesta Zündela 19. července 2005 obžalovala před zemským soudem v Mannheimu ze systematického popírání holocaustu a antisemitského štvaní v celkem 14 případech. Dne 8. listopadu 2005 byl první den procesu, který skončil malou aférou: Zündelova obhájkyně Sylvia Stolzová, která se ve svém spisu obhajoby velice sporně vyjádřila o holocaustu a dalších bodech obžaloby a proti níž se z tohoto důvodu vede vyšetřování, byla soudcem vyloučena z procesu; tak zvaný asistent obhajoby, advokát a známý pravicový extremista Horst Mahler, který byl odsouzen k zákazu činnosti (Berufsverbot), byl z účasti rovněž vyloučen, protože jeho účast by byla trestným činem. Odvolání proti těmto rozhodnutím byla zamítnuta.\n\nPokračování procesu se uskutečnilo 9. února 2006 před nadřízeným Vrchním zemským soudem v Karlsruhe; 31. března 2006 bylo vyloučení Zündelovy obhájkyně z konání potvrzeno, protože dle názoru soudu zneužila svých práv a možností k sabotování soudního řízení svým chováním, které je soudnímu řízení cizí, a dále skutečností, že přes zákaz vyjadřování rozšiřovala během jednání prohlášení s částečně nacistickým obsahem. Znalci německého trestního práva toto označují jako novum v dějinách práva v Německu.\n\nSoud skončil 15. února 2007 vynesením rozsudku pěti let vězení (nejvyšší trest pro „štvaní lidu“). Zároveň soud zamítl započítání dosavadní dvouroční vazby a možnost obvyklého předčasného omilostnění po vykonání dvou třetin trestu.\n\n\n"}
{"id": "40537", "url": "https://cs.wikipedia.org/wiki?curid=40537", "title": "Trubkovnice", "text": "Trubkovnice\n\nTrubkovnice je kotlová stěna s otvory pro zapuštění kotlových trubek. Byla součástí mobilních, (lokomotivních, lodních) i mnohých stabilních parních kotlů.\n\nTrubkovnice je vyrobena z poměrně silného materiálu, protože je zeslabena otvory a přitom musí vydržet plný kotlový tlak. Vyráběla se z oceli nebo mědi. U válcového kotle tvoří trubkovnice jeho dna. \n\nStředy otvorů pro trubky tvoří šestiúhelníkovou síť, aby jich bylo možno umístit do kotle co nejvíce. Jejich průměr se liší podle toho, jestli se jedná o kouřové (menší průměr) nebo žárové (větší průměr pro umístění přehřívačových článků) trubky.\n\nOtvory v dýmniční trubkovnici jsou vždy větší než je průměr trubek, otvory v pecní trubkovnici naopak menší. Je to proto, aby bylo možné snadno trubky vyměňovat. Trubky jsou před vložením do kotle na koncích upraveny tak, aby jejich průměr odpovídal otvorům. Po vložení do kotle jsou trubky za studena zaválcovány do trubkovnic.\n\n\nExistovala také speciální přídavná trubkovnice oddělující vodní prostor od sušiče páry u lokomotiv s tímto sušičem.\n"}
{"id": "40547", "url": "https://cs.wikipedia.org/wiki?curid=40547", "title": "Josef Toufar", "text": "Josef Toufar\n\nJosef Toufar (14. července 1902 Arnolec – 25. února 1950 Praha) byl český římskokatolický kněz, jehož poslední kněžské působiště byla menší venkovská obec Číhošť u Ledče nad Sázavou. Poté, co se během jeho kázání při bohoslužbě v číhošťském kostele dne 11. prosince 1949 dodnes nevysvětleným způsobem rozpohyboval půlmetrový dřevěný křížek na oltáři, o čemž svědčilo 19 svědků, a rychle se rozšiřovala zpráva o tzv. číhošťském zázraku, plánovalo vedení KSČ této události zneužít ke zdiskreditování katolické církve (a následně proticírkevním opatřením). Toufar byl 28. ledna 1950 unesen do Valdic a členové speciální instruktážní skupiny StB se snažili jej krutým mučením donutit ke lživému doznání, že pohyb křížku nějakým způsobem sám inscenoval. (Toufar pak měl být později ve vykonstruovaném soudním procesu veřejně obviněn z podvodu a křesťanské náboženství ukázáno jako podvodné opium pokrokového lidstva.) Toufar se však neměl k čemu přiznat a ani technikům StB se nepodařilo sestavit podvodný mechanismus tak, aby fungoval. Po čtyřech týdnech bestiálního mučení Toufar 25. února 1950 zemřel po operaci ve Státním sanatoriu v Praze v Legerově ulici. Jeho mrtvé tělo bylo zahrabáno v hromadném hrobu v Praze-Ďáblicích a KSČ jeho jména zneužila v propagandistickém filmu Běda tomu, skrze něhož přichází pohoršení. Římskokatolická církev v roce 2013 zahájila proces Toufarova blahořečení. V červenci 2015 byly Toufarovy ostatky převezeny zpět do Číhoště a slavnostně uloženy do hrobu.\n\nNarodil se 14. července 1902 v Arnolci, asi 10 km od Polné, do \"\"typického venkovského prostředí vysočinské obce rakousko-uherské monarchie\"\". Pokřtěn byl jmény \"Josef Jindřich\". Jako v pořadí čtvrté dítě měl starší bratry Bohuslava (1895–1912), Vladimíra (1896–1965) a Stanislava (1899–1934) a mladší sestru Boženu (1907–1944).\n\nJeho otec Josef (1865–1927) hospodařil na 33 hektarech půdy a provozoval hostinec, jenž byl živým místem setkávání obyvatel obce. Dlouhá léta zastával funkci místního starosty a radního. Matka Marie roz. Mokrá (1877–1910) byla dle svědectví sousedů a příbuzných hodnou a pracovitou ženou, zemřela však předčasně již ve věku 33 let. Toufarův otec se po její smrtí podruhé oženil, druhá žena Kateřina roz. Kasalová (1872–1949) již tak pracovitá nebyla a jejich hospodářství začalo upadat, své nevlastní děti však měla ráda.\n\nMladý Toufar prožil obvyklé vesnické dětství \"\"s bosýma nohama, klukovskými bitkami, zimním draním peří, liturgicky prožívaným rokem a od útlého věku prací v hospodářství a se zvířaty\"\". Jako chlapec si měl rád hrávat na kněze. Od roku 1908 docházel do místní obecné školy. První čtyři třídy jej učil pan řídící Petr Kuta, výrazná osobnost, přísný, laskavý a spravedlivý \"\"učitel tělem i duší\"\", jenž \"\"neznal slova 'nenaučí se\"'\", též organizátor místního kulturního a spolkového života. Poté, co v roce 1914 nemohl kvůli vypuknutí 1. světové války nastoupit na královéhradecké Borommeum (na střední školu připravující možné budoucí kandidáty kněžství na vstup do semináře), dokončil žák Toufar dne 14. července 1916 obecnou školu v Arnolci. S výjimkou 18měsíční prezenční vojenské služby u 10. pěšího pluku Jana Sladkého Koziny v Brně, do které byl v roce 1922 odveden jako devatenáctiletý branec, strávil Toufar celé své dětství a mládí v Arnolci a pod přísnou \"autoritou až despocií\" svého otce pracoval v domácím hospodářství a pomáhal v otcově hostinci. Těžkou práci na polích a v lese zastával dobře zejména díky své robustní postavě a silným rukám, technicky zručný ani sportovně nadaný však nebyl. Kromě toho byl společenský, žil se svými vrstevníky, líbila se mu děvčata, rozuměl humoru a v místní kapele hrál na basu.\n\nPo smrti otce (26. června 1927) se domácí poměry uvolnily. Hospodářství se ujal jeho bratr Stanislav a Josef dostal podíl na dědictví. První rok ještě pomáhal bratrovi a kromě toho se přihlásil na Odbornou hospodářskou školu v Polné, kde absolvoval první ročník dvouletého zimního kurzu. V této době však definitivně dozrálo jeho rozhodnutí stát se knězem, samostudiem se připravil na přijímací zkoušku a v říjnu 1928 nastoupil do primy gymnázia v Německém Brodě. Vzhledem k tomu, že už mu bylo 26 let (zatímco jeho spolužákům jedenáct až dvanáct), byl jeho příchod na gymnázium velkou senzací a kuriozitou, která též přinášela řadu úsměvných příhod. V primě byl Toufar velmi dobrým studentem, a tak na začátku příštího roku vykonal postupovou zkoušku, přeskočil jeden ročník a nastoupil přímo do tercie. V následujících letech mu dle jeho spolužáků studium již nešlo tak hbitě, ale zvládal ho díky své píli, svědomitosti a nasazení. Kvůli srážce s profesorem matematiky, který si na něj zasedl a prohlásil, že jej nenechá vystudovat, přestoupil po kvintě na gymnázium v Chotěboři, které bylo považováno za studijně méně náročné. S přestupem mu pomohl P. František Xaver Boštík, katecheta na obou školách, básník a výrazná osobnost. Během gymnaziálních studií se Toufar přátelil se svými spolužáky, účastnil se studentských akcí včetně různých recesí, jezdil na školní výlety a absolvoval taneční. Letní prázdniny trávil v Arnolci. V červnu 1935 Toufar v Chotěboři maturoval.\n\nNásledujících pět let strávil v Hradci Králové, kde absolvoval studia \"svaté theologie\" a formaci ke kněžství v místním kněžském semináři. Podobně jako na gymnáziu byl o více než 10 let starší než většina jeho spolužáků. Z tohoto období jeho života je poměrně málo známo, nedochovala se ani korespondence. Dle jeho spoluseminaristů byl ustanoven seminárním zdravotníkem a \"\"choval se vzorně, byl pilným a příkladným žákem, ale géniem zase nebyl\".\"\n\nPodjáhenské a jáhenské svěcení přijal v hradecké seminární kapli sv. Jana Nepomuckého. Kněžské svěcení přijal 29. června 1940 (na slavnost apoštolů sv. Petra a Pavla) v chrámu Nanebevzetí Panny Marie v Hradci Králové z rukou biskupa Mořice Píchy. Jeho primice se uskutečnila 5. července 1940, na svátek sv. Cyrila a Metoděje, ve farním chrámu sv. Markéty ve Zhoři a předcházel ji (asi 6 km dlouhý) průvod od jeho slavnostně vyzdobeného rodného domu v Arnolci. (Z nařízení protektorátních úřadů na něm musela být vyvěšena vlajka s nacistickými znaky.) Dle pamětníka byla jeho primice \"velká sláva, nikdo tam (v Arnolci) nikdy nepamatoval větší oslavu, kostel ve Zhoři byl zcela zaplněn\". Ještě před tím, než nastoupil na své první kaplanské místo, strávil asi měsíc ve Zhoři, kde zastupoval místního kněze po čas jeho hospitalizace.\n\nBiskup Mořic Pícha jej dekretem z 1. července 1940 ustanovil kaplanem v malém vysočinském městečku Zahrádka, jež se nacházelo na řece Želivce mezi Humpolcem a Ledčí nad Sázavou a za války mělo 916 obyvatel. Farnost kromě samotné Zahrádky zahrnovala 12 dalších obcí, stály v ní 3 kostely a jedna poutní kaple. Kaplan Toufar přijel z Arnolce do Zahrádky 15. srpna 1940, na slavnost Nanebevzetí Panny Marie. Přivítal jej děkan Jan Schwaller, jehož zdravotní stav se po mrtvici zhoršoval, kaplan mu tedy měl vypomáhat. V době jeho nepřítomnosti však měl zodpovědnost za celou farnost.\n\nV novém prostředí se Toufar rychle zabydlel a cítil se dobře. Jeho hlavní pracovní náplní bylo vyučování náboženství v několika školách (například v roce 1940 úhrnem 22 hodin týdně), vyřizování agendy farního úřadu a sloužení bohoslužeb. Byl dobrým a neohroženým kazatelem a výborným katechetou. Na rozdíl od svého předchůdce Schwallera (vychovávaného ještě za Rakouska-Uherska), jenž téměř nikdy nechodil \"mezi lidi\", zastával moderní pastorační styl, lidi přímo oslovoval, organizoval farní život a snažil se, aby farnost co nejvíce žila. „Pro zahrádecké obyvatele se stal skutečným zjevením. Kněz tu najednou nebyl jen slavnostním celebrantem, křtitelem a vyučujícím, ale autoritou a osobností, která přirozeně překračovala hranice církve, světa se nestranila a s lidmi (i jiných vyznání) spolupobývala v citlivém kontaktu.“ Mimo to měl Toufar vyvinutou sociální vnímavost, často pomáhal potřebným, zejména dětem, a to hmotně, finančně i vlivem. Osloveno Toufarovým příkladem bylo několik zahrádeckých studentů, kteří se následně rozhodli pro studium teologie a kněžskou službu. Mezi nimi byl i pozdější rektor římského Nepomucena, zahrádecký rodák Karel Vrána.\n\nDusná atmosféra protektorátu a válečné komplikace se nevyhnuly ani Zahrádecku. Několik desítek místních občanů (a Toufarových farníků) bylo popraveno nacisty či odvlečeno do koncentračních táborů. Sám Toufar byl v březnu 1942 nucen asistovat sejmutí a odvezení zvonů z celé farnosti. V dubnu 1944 pohřbíval Václava Tomka, stárka z místního mlýna, který mlel mouku bez povolení a ze zoufalství před výslechem na gestapu spáchal sebevraždu. Pohřbu se účastnilo asi osm tisíc lidí z okolí a stal se tichou protiněmeckou demonstrací. „Zákeřné údery proti českému obyvatelstvu a všeobecná úzkost krvavých událostí“ ovšem obec (a farnost) ještě více semkly, mezi lidmi se zvýšila solidarita a řada místních nezištně pomáhala potřebným. Za těchto okolností se Toufarovi, který chrámové prostory nepovažoval pouze za posvátné a liturgické, ale v době nacismu též za místa chránící a pěstující českou kulturu a identitu, na Vánoce 1943 podařilo vybrat dostatek prostředků na renovaci oken zahrádeckého kostela, jež bývaly ve velmi zuboženém stavu. Obdobně se mu podařilo i zadat opravu tamějších varhan. Dne 24. dubna 1945 zemřel na mozkovou mrtvici děkan Schwaller, od té doby byl Toufar ve farnosti jediným knězem. Po Pražském povstání na začátku května 1945 byl v Zahrádce ustanoven revoluční národní výbor, jehož členem se stal i Toufar. Jako kněz neodmítal pomoc ani druhé straně. Dne 9. května 1945 do Zahrádky přijely první ruské jednotky.\n\nPo skončení války byl Toufar plně zaměstnán ve farnosti (kde již byl jediným knězem) a poválečnou obnovou. Dne 20. května 1945 (na Hod Boží svatodušní) sloužil velkou děkovnou bohoslužbu na poděkování za ukončení války s prosbami za zemřelé ve válce. V červenci 1945 se mu podařilo zorganizovat návrat několika zvonů zabavených Němci a zúčastnil se znovuposvěcení mariánské kaple na Horních Pasekách u tzv. Křižné studánky, kterou nechali místní obyvatelé obnovit na památku nabytí svobody. Toufar nechal tehdy do věžičky kaple pořídit malý zvon o váze 20 kilogramů, který na jeho objednávku ulila zvonařská rodina Manoušků v Brně.\n\nV září 1945 nastal první Toufarův konflikt s místními komunisty. Okresní národní výbor zorganizoval vzpomínkovou slavnost, při níž měla být odhalena pamětní deska za války zastřeleným odbojářům v tzv. \"Kobylím Důle\" nedaleko Zahrádky. Slavnost se konala v neděli dopoledne v době bohoslužeb. Toufarova žádost, aby se konala po nich, byla ignorována. Akce se účastnilo několik tisíc lidí ze širokého okolí. Během slavnosti došlo při čestné salvě k přestřelení drátů elektrického napětí. Tyto dráty spadly do davu, výboje elektřiny na místě usmrtily 7 lidí a řadu dalších zranily.\n\nVelkým úspěchem Toufarova organizačního talentu bylo jeho zásadní přispění ke zřízení měšťanské školy v Zahrádce v září 1945. Měl také podíl na založení Posázavského gymnázia v Ledči nad Sázavou. Dne 1. dubna 1946 jej královéhradecký biskup Mořic Pícha ustanovil svým dekretem za nového duchovního v Zahrádce. V neděli 12. dubna se tam konala velká slavnost, oficiální instalace faráře Josefa Toufara. „Přeplněný kostel ráno i odpoledne svědčil, jaké vážnosti se těšil 'velebný pán'“.\n\nJedním z nejdůležitějších Toufarových zahrádeckých počinů, který výrazně proměnil poválečnou atmosféru místa, bylo na konci roku 1945 založení místní skupiny Sdružení katolické mládeže (SKM). Uskupení vyvíjelo pestrou činnost: pořádalo divadelní hry, výlety, taneční, kurzy šití a zavařování pro dívky, vesnické hasičské bály, přednášky, v roce 1947 uspořádalo slavnost dožínek. Stálých členů bylo 103, při pravidelných nedělních schůzkách na faře se scházelo ke třem stovkám mladých lidí. Jako protireakce byla založena místní skupina Svazu české mládeže, ale její členská základna nedosahovala ani dvou desítek osob; proti dynamickému SKM živořila a na jejich akce nikdo nechodil.\n\nToufarovo působení na katolickou mládež bylo vedeno snahou podchytit mladou generaci tak, aby z ní mohli vyjít zodpovědní křesťanští laici nesoucí a prosazující ideu svobody a demokracie. Podle Doležala bylo jednou z ústředních příčin zásahu zahrádeckých komunistů, kteří si vynutili Toufarovo přeložení.\n\nV prvních poválečných volbách do Národního shromáždění, které proběhly v květnu 1946, se Toufar aktivně angažoval v Československé straně lidové. Účastnil se schůzí, veřejných diskuzí i přímo agitoval. Již tehdy byl velmi kritický vůči komunistům a veřejně před nimi varoval. Nakonec měl významný podíl na tom, že volby v Zahrádce vyhráli lidovci (obdrželi 215 hlasů, komunisté 209). To mu \"rudí partajníci\" nezapomněli.\n\nVe dnech komunistického převratu se v Zahrádce ustanovil Akční výbor Národní fronty (dominovaný komunisty), jehož zástupci prostřednictvím okresního akčního výboru (OAV NF) v Ledči nad Sázavou direktivním způsobem požadovali na biskupství Toufarovo přeložení jinam. Na dotaz hradecké biskupské konzistoře o sdělení důvodů přeložení ledečský OAV NF uvedl pouze stručně následující: „Veřejnost si nepřeje, aby farář J. Toufar zůstal v Zahrádce. Požádali jsme vás proto dne 28. 2. 1948 o přeložení faráře Toufara na jiné místo, aby bylo vyhověno veřejnému mínění lidu.“ Tyto zjevně nepravdivé důvody se prostřednictvím konzistoře dozvěděl i Toufar a 7. března 1948 se o svém zamýšleném přeložení zmínil při nedělním kázání.\n\nV celé zahrádecké farnosti se bezprostředně po nedělní bohoslužbě strhla lavina občanské solidarity a protestů a v následujících dnech byly organizovány petice proti Toufarově přeložení. Dle Doležala tato (dobře archivně zdokumentovaná) petiční vlna nemá v těchto končinách Vysočiny obdoby. Jako rozhodující se ukázalo hlasování na schůzi zahrádeckého AV NF, v němž se vyjádřilo 9 členů pro přeložení, 6 proti. Vystupňovanému tlaku zahrádeckých komunistů nakonec hradecká biskupská konzistoř podlehla a na Bílou sobotu (27. března 1948) Toufarovi doporučila rezignaci. Farář Toufar o pár dní později s účinností od 1. dubna 1948 na svou funkci v Zahrádce rezignoval a následně byl jmenován administrátorem v Číhošti (a vedle toho kooperátorem ve Zbraslavících). Komunistický kronikář později do zahrádecké kroniky napsal: „Jako nejzavilejší hlava místní reakce řádil v obci farář Josef Toufar. Přesto, že sám byl nejdříve dělníkem a farářem se stal až kolem své třicítky, pracoval jako poslušný sluha papežův a tím si vysloužil i nucený odchod ze Zahrádky.“\n\nPoslední Toufarova bohoslužba v Zahrádce se konala 11. dubna 1948 (na 2. neděli velikonoční).\n\nToufarovo přeložení ze Zahrádky byl jeden z mnoha případů šikanování a perzekucí kněží, řeholníků a řeholnic v období krátce po únoru 1948 (v době, kdy komunisté ještě církvi nevyhlásili otevřený boj, ale pokoušeli se s církví dohodnout, aby se tao \"po dobrém\" podvolila stranickému diktátu).\n\nObec Číhošť, vzdálená asi 15 km od Zahrádky, měla oproti Zahrádce o polovinu méně obyvatel (416 ob.), drsnější podnebí i menší dostupnost od větších měst. Toufarův farní obvod zahrnoval též vesnice Kynice, Vlkanov, Nezdín, Horní a Dolní Prosíčka, Zdeslavice, Tunochody, Hroznětín a Hlohov. Do farnosti patřily čtyři obecné školy, číhošťský kostel Nanebevzetí Panny Marie a jedna poutní kaple. Celá farnost s přilehlými obcemi měla 1253 katolíků. Toufarovo nové působiště bylo skromnější než to předešlé, podle řady pamětnických svědectví mu však toto uskromnění nevadilo. Vedle působení v číhošťské farnosti také Toufar pravidelně dojížděl sloužit nedělní bohoslužby (jako administrátor excurrendo) do osm kilometrů vzdáleného Zbýšova, kde vypomáhal stařičkému faráři, R.D. Václavu Žižkovi.\n\nDo svého nového působiště se Toufar jel poprvé podívat 14. dubna 1948 (v Číhošti se mu líbilo, ale fara potřebovala opravy), o dva dny později si tam stěhoval nábytek. Spolu s Toufarem se na číhošťskou faru nastěhovala i jeho jedenadvacetiletá neteř Marie Toufarová, která se stala Toufarovou kuchařkou a správcovou domácích prací na faře.\n\nAčkoli byl Toufar pevně srostlý s prostředím své původní farnosti a vzhledem ke svému věku (v roce jeho farářské instalace mu bylo již 44 let) zřejmě počítal s tím, že se Zahrádkou bude moci spojit celý zbytek svého života, pustil se v nové farnosti bez nejmenší známky zklamání nebo zatrpklosti rychle do práce. Prakticky hned po svém nástupu začal iniciovat opravu střechy věže kostela a farní budovy, která vyžadovala nutnou opravu, protože při dešti zatékalo na stropy pokojů. Ve velmi krátké době se seznámil s většinou farníků a stal se uznávanou osobností.\n\nPodobně jako v Zahrádce i v Číhošti mezi hlavní Toufarovy činnosti patřilo vyučování náboženství, vyřizování agendy farního úřadu a sloužení bohoslužeb.\n\nPři setkávání s farníky byl Toufar neformálním a ryzím knězem a v pohnuté poúnorové době působil jako kněz, který lidské společenství spojuje, nikoli rozděluje. Nestranil se lidí, často navštěvoval různé farníky u nich doma a všude byl zván a vítán. V místní hospodě navštěvoval taneční zábavy („živě diskutoval s pantáty ve výčepu a s úsměvem radil klukům, kterak mají dívku požádat o tanec“), rád se účastnil svatebních veselek, kde mohl neformálně hovořit s mnoha lidmi. Pravidelně se stýkal i s evangelíky.\n\nKdyž měl někdo starosti, Toufar si je vzal za vlastní. Pomáhal např. studentům ledečského gymnázia přímluvou u zkoušejících profesorů nebo se u zkušebního komisaře přimlouval za číhošťské jinochy, kteří skládali řidičské zkoušky. Řadě lidí v Číhošti osobně vymohl důchody (psal žádosti a jezdil kvůli tomu do Prahy na ministerstva). Přímo na ministerstvu zdravotnictví v Praze vyjednal zřízení dentistické živnosti pro Číhošť a dále zařídil, aby byla v Číhošti otevřena poštovní kancelář.\n\nI v Číhošti se Toufar zvlášť věnoval pastoraci mládeže. Navázal na činnost ve farnosti existující skupiny Sdružení katolické mládeže a rozšířil její činnost (skupina organizovala např. divadla a taneční zábavy). Mezi mladými lidmi i dětmi byl Toufar velmi oblíben, byl nejen duchovním rádcem, ale i dobrým společníkem. S místními dětmi dokonce po náboženství hrával fotbal, což nebývalo pro kněze úplně typické, byť to moc neuměl („sotva mičudou přihrál“). Podobně jako v Zahrádce se staral o číhošťské ministranty, kterým vymýšlel odměnu za jejich pomoc (např. pro ně přes studenta teologie v Římě sháněl italské známky).\n\nVedle duchovní správy se také staral o nutné opravy číhošťského kostela, do kterého pořídil nový křišťálový lustr, místo dosavadního nevhodného, o kterém se ve farní kronice vyjádřil, že jde o běžný pokojový lustr, který se do prostoru kostela vůbec nehodil. V létě roku 1948 s dopomocí farníků upravil okolí kostela, kde na místě starého a nedůstojného zrušeného hřbitova, kde se popelily slepice, vznikl parter upravený na jednoduchý ohrazený parčík. Akce úpravy okolí kostela byla pak při výsleších a mučení Toufarovi předhazována jako údajná \"příprava poutního místa na inscenaci zázraku\", a takto byla akce interpretována také v následně vydaných proticírkevních brožurách.\n\nToufar na sobě pociťoval stupňující se zdravotní obtíže. Začátkem roku 1949 mu byla diagnostikována srdeční vada a lékař mu doporučil zmírnění dosavadních námah. Snažil se proto vyvázat z výpomoci ve zbýšovské farnosti, protože právě pendlování mezi Číhoští a Zbýšovem ho nejvíce vyčerpávalo. Biskupství začalo proto do Zbýšova vybírat nového kněze. Toufar se ještě přimlouval, aby byl vybrán někdo, kdo by se dobře snesl s tamním starým farářem Václavem Žižkou a umožnil tomuto ve Zbýšově klidné dožití.\n\nDne 11. prosince 1949, na třetí neděli adventní, se v číhošťském kostele při dopolední bohoslužbě a právě během Toufarova kázání, ve chvíli, kdy posunkem levé ruky ukazoval ke svatostánku (pravou ruku měl v době pohybu kříže položenu na hrudi), rozkýval dřevěný oltářní křížek postavený na svatostánku a zůstal stát nakloněn a zkroucen s mírným převisem směrem ke kazatelně. Záhadný úkaz vidělo 20 svědků. Sám Toufar tento jev neviděl. Po kázání proběhla mše sv. normálně jako v jiný svátek. Toufar při této události ani na jednom z posluchačů nepozoroval byť sebemenší údiv anebo jiné pohnutí. Po mši svaté odešel z kostela domů na faru a strávil tam zbytek dne. Neměl žádnou návštěvu.\n\nDruhý den ráno potkal Toufar jednoho z farníků a ten jej informoval o tom, že dva členové jeho rodiny a další farnice viděli při nedělní bohoslužbě pohyb kříže. Toufar byl rozrušen a domníval se o sobě, že je snad nehodný a že to pro něj bylo znamení. Po snídani a modlitbě odešel vyučovat náboženství. Během dne o případu hovořil s varhaníkem a dohodl se s ním, že musí být opatrní, protože nemají jistotu, zdali je tvrzení o pohybu kříže pravdivé. S nikým jiným toho dne až do večera o pohybu kříže nemluvil. Večer jej navštívil jiný farník a informoval ho o tom, že pohyb kříže viděl další farník. Toufar pohybu kříže začal věřit, protože tohoto farníka považoval za věrohodnou osobu. V následujících dnech mu ještě několik dalších místních lidí sdělilo, že jev s křížem vidělo. V důsledku toho, že věc již byla po vesnici rozkřiknuta, šel v sobotu 17. prosince 1949 na poradu k ledečskému děkanovi P. Václavu Slavíčkovi, oznámil mu, co se v Číhošti stalo a jak tento jev zapůsobil na místní obyvatelstvo, zejména mu zdůraznil, že v celé farnosti pozoroval depresi a stísněnost u věřících. Pan děkan jej vyslechl, povzbudil ho, poradil mu, jak událost lidem vysvětlit a jak podat hlášení na biskupství.\n\nO týden později, v neděli 18. prosince 1949, zůstal Toufar po kázání na kazatelně a k událostem z minulé neděle uvedl následující: „\"Víte, co se u nás před týdnem v kostele stalo. Mnozí z vás to viděli, jak se nachyloval kříž. Nemůžete v tom viděti ani zázrak, ani nějaké znamení dobré nebo zlé, protože nám to Pán Bůh neřekl. Víme jenom jedno, že se nachyloval kříž. Nemusíme v tom viděti nějaké neštěstí, protože naše farnost je dobrá a naopak můžeme to považovati za vyznamenání naší farnosti. Pán Bůh nám ukázal, že skutečně mezi námi ve Svatostánku je a jaký má kněz zodpovědný kazatelský úřad, když nejen vy, ale i on sleduje jeho slova.\"“\n\nPo proslovu Toufar věřící vybízel k ještě větší zbožnosti a k hojnější účasti na bohoslužbách a vyzval ty, kdo zjevení viděli, aby se mu přihlásili, protože s nimi musí zavést protokol, aby mohlo být podáno hlášení na biskupství a záležitost mohla být vyšetřena. Na jeho výzvu se jich přihlásilo celkem 19. Byli různého věku, povolání, sociálního zázemí i vzdělání. Toufar je později navštívil v jejich domovech, vysvětlil jim důležitost události a závažnost jejich prohlášení a zdůraznil, že jejich prohlášení bude pod přísnou přísahou. Každého jednotlivě požádal, aby napsal to, co sám viděl. Z 19 osob to vlastnoručně napsalo 17 osob, dvě zúčastněné to za sebe nechaly napsat, protože se jim třásly ruce a nebyly schopny samy psát.\n\nVe středu 21. prosince 1949 přijeli místo ohledat náčelník stanice SNB v Ledči nad Sázavou František Goldbricht a vrchní strážmistr Josef Žáček. Goldbricht v roce 1968 vypověděl, že se Toufara na věc ptal, ale řekl, že nic neviděl a vše se dozvěděl od věřících. V kostele s Toufarovým souhlasem sejmul křížek z oltáře, prohlížel si ho a dal zpět na původní místo. Ještě před sejmutím pozoroval nepatrné vychýlení křížku do strany, které bylo způsobeno špatným nasazením kříže na hřebík v podstavci. Goldbricht křížek bedlivě prohlédl, ale neviděl žádnou stopu svědčící pro to, že by bylo na křížek něco upevněno. Nic zvláštního neviděl ani za oltářem. Nicméně mu prý bylo hned jasné, že o žádný \"zázrak\" jít nemohlo a jestliže se křížek hýbal, musel to někdo provádět pomocí nějakého mechanismu. Způsob později rekonstruovaný orgány StB však podle Goldbrichta neodpovídal skutečnosti. Goldbricht s Žáčkem potom vyslechli osoby, které hýbání křížku viděly, a všechny potvrdily, že k němu skutečně došlo. Goldbricht celou věc považoval za politickou záležitost a tak událost ohlásil na Krajskou správu StB v Jihlavě a předsedovi ledečského ONV Jaroslavovi Konopkovi.\n\nO úkazu v Číhošti se postupně začalo hovořit v celém okolí. Do Číhošti začali jezdit \"z daleka široka\" duchovní, bohoslovci, řeholníci, křesťanští laici, autobusy se zájezdy, zvědavci i čumilové. Při nedělní mších bývalo v Číhošti tolik lidí odjinud, že již kostel nestačil. Na Hod Boží „\"celý park aut, kol a motorek\"“. Jeden z číhošťských farníků návštěvy popisoval následovně: „Přicházejí pěšky, přijíždějí vlakem, auty, autobusy a nákladními auty. Můžeme říci, že jsou to zatím víc zvědavci než katolíci, neb mnozí neumí ani kříž udělat, ale i pro tyto je zde místo.“\n\nNávštěvy žádaly o prohlídku kostela a výklad toho, co se stalo, a chtěly znát Toufarův názor na celou věc. Toufar byl podle svědectví tehdejšího bohoslovce z farnosti Jana Zmrhala návštěvami natolik zaměstnán, že neměl čas se ani oholit, v klidu se pomodlit a připravit na kázání. Aby Toufar nemusel s každou návštěvou do kostela, dohodli se se Zmrhalem, že vyhotoví popis celé události s jednoduchým náčrtkem naklánějícího se křížku a tento vyvěsí na kostele. Autorem uvedeného popisu byl Zmrhal. Popis byl zarámován a pověšen na kostel. Protože řada návštěvníků chtěla mít na křížek nějakou památku, rozhodl se Toufar, že nechá vytvořit kvalitní fotografie interiéru chrámu a nakloněného křížku na oltáři. Autorem fotografií byl čáslavský fotograf Josef Peške, který pořídil sérii pěti fotografií – celého oltáře, vychýleného křížku z různých stran a postranního betlému. Fotografie v počtu 600 kusů Toufar rozdával zájemcům, kteří žádali nějakou pohlednici nebo obrázek.\n\nSám Toufar během prosincových a lednových týdnů napsal desítky dopisů, většinou odpovědí na dotazy ohledně vysvětlení událostí pohybu křížku a osobního pohledu na celou tajemnou událost.\n\nToufar prý měl už o Vánocích obavy, že státní orgány událost nenechají bez povšimnutí. Zvláště když se potom mezi lidmi začalo říkat, že to má znamenat konec komunismu. Podle Zmrhala říkal: „Buď budou zavřeni ti, kdo to viděli anebo já. Ale já jsem jeden a jich je devatenáct, takže se mnou to budou mít snažší“.\n\nDne 29. prosince 1949 \"zázrak\" popsal ve své pravidelné zprávě ledečský okresní církevní tajemník František Sláma. Zprávu předal krajskému církevnímu tajemníkovi v Jihlavě Bohumíru Součkovi s tím, že \"hlášení bylo StB včas učiněno\". O tři dny později ve věci osobně jednal předseda ledečského ONV Jaroslav Konopka na STB, kde mu bylo řečeno, že věc berou za svou a že ji vyřeší. Protože se však v Číhošti zvyšoval počet cizích návštěv a STB nijak nezasahovala, jel si Konopka stěžovat na ÚAV NF do Prahy, kde byl odkázán na Státní církevní úřad.\n\nZáležitosti začala být věnována mimořádná pozornost z iniciativy Alexeje Čepičky, ministra spravedlnosti a předsedy Státního úřadu pro věci církevní, který tehdy řídil politické střetnutí s církevní hierarchií a v čihošťském zázraku uviděl skvělou příležitost, jak církev zdiskreditovat.\nVe středu 25. ledna 1950 navštívili Slámou a Konopkou vedení příslušníci jihlavského KV StB v Číhošti Toufara, ale na místě bylo zjištěno mnoho cizích návštěvníků a proto proti Toufarovi nemohli nijak zasáhnout. Následující den se jihlavští estébáci Toufara znovu pokusili v Číhošti zajistit, ale byl v této době zrovna v Jihlavě (na sjezdu mariánské družiny). V pátek 27. ledna Toufar pohřbíval babičku bohoslovce Jana Zmrhala a podle jeho svědectví tehdy Toufar vykládal své obavy. \"Buď budu zatčen já nebo devatenáct svědků\". Kvůli rozrušení se omluvil a nezúčastnil se závěru obřadu. V noci z 27. na 28. ledna Toufar podle svědectví jeho neteře, která spávala ve světnici pod jeho pokojem, vůbec nemohl spát a celou noc se modlil růženec.\n\nVzhledem k tomu, že jihlavským estébákům se nepodařil ani jeden pokus o Toufarovo zatčení, přikázal velitel StB Závodský provést Toufarovo zatčení za každou cenu a jakýmkoli způsobem (bez incidentu s místním obyvatelstvem) a do Jihlavy poslal \"zkušenější\" příslušníky z Prahy. K zatčení Toufara se v sobotu 28. ledna do Číhošti vypravilo 12 tajných policistů (3 z Prahy a 9 z krajské správy StB Jihlava). Nikdo z nich neměl v ruce zatýkací rozkaz na Toufara, ale bylo jim to jedno.\n\nDva tajní policisté se po setmění odebrali do Toufarova bytu a představili se jako redaktoři, kteří by potřebovali napsat článek o zázraku. Toufar byl ochotný jim vše popsat. Po krátké diskuzi jim nabídl, že jim to, jak se událost stala, ukáže přímo v kostele. Vzal si proto klíč od kostela a teplejší oblečení a domnělé redaktory vyzval, aby šli s ním. Příslušníci se mu venku na dvoře představili jako orgánové StB a vyzvali ho, aby s nimi odjel v připraveném voze. Toufar odpověděl, že dá domů klíč od kostela, ale to mu nebylo dovoleno. Odjezd se udál velmi rychle a nikdo z místních občanů jej nezpozoroval.\n\nVečer z 28. na 29. ledna 1950 byl Toufar odvezen do trestního ústavu ve Valdicích u Jičína.\n\nV pondělí po Toufarově sobotním zatčení (30. ledna 1950) se v Praze konalo zasedání PÚV KSČ (politbyra), které doporučilo, aby se vyšetřování číhošťského zázraku „urychleně skončilo a provedlo exemplární potrestání“. Sám prezident republiky Klement Gottwald vydal příkaz: „Rychle vyšetřit, proces a přísně potrestat.“ Téhož dne byl zatčen želivský opat (a Toufarův přítel) Vít Tajovský a číhošťský kostelník František Pártl. Také byl z Číhošti odvezen \"předmět doličný\" – zkroucený oltářní křížek, který nebyl až do dnešní doby znovu nalezen. V následujících dnech a týdnech byli v souvislosti s číhošťským zázrakem zatčeny další osoby\n\nNásledující čtyři týdny (28 dní) od svého zatčení strávil Toufar jako vězeň číslo 8016 v \"děsivě promrzlých zdech\" valdické trestnice (aniž by tušil, kde je). Byl umístěn do cely na samém konci chodby budovy, oddělené od hlavní části trestnice, ale několikrát byl též umístěn do samovazby v suterénu. V tomto období musel prožívat obrovskou fyzickou tíseň (fyzické i psychické týrání, nevyspání, hlad, žízeň, zimu) a psychickou vyčerpanost.\n\nVyšetřování zázraku prováděla ve Valdicích sedmičlenná instruktážní skupina StB pod vedením Ladislava Máchy (který měl v rámci StB pověst jako sadista a surovec). Hlavním úkolem skupiny bylo zajistit Toufarovo doznání, aby jeho pozdější výpovědi při veřejném přelíčení demaskovaly církev jako podvodnou organizaci a \"nástroj imperialismu\". Skupina dále vyslýchala další zatčené v souvislosti se zázrakem. O průběhu vyšetřování podával každý den Mácha hlášení Čepičkovi a Závodskému. Mácha si od prvního dne stěžoval, že s Toufarem bude těžká práce a že si s ním zatím neví rady, protože jde o bigotního katolíka bezvýhradně oddaného církevním nadřízeným i věci církve.\n\nZachovalo se celkem 25 stran výslechových protokolů a několik dodatků. První a základní je na titulní straně datován 1. února 1950 a na jedenácté zakončen 2. února. (Je pravděpodobné, že výslech probíhal celou noc, protože výslechy zpravidla začínaly odpoledne a běžně trvaly do hluboké noci.) Výslechy následovaly v dalších dnech (a nocích), přičemž protokoly z přinejmenším jednoho výslechu se nezachovaly a některé z výslechů nebyly nahrávány ani z nich nebyly protokoly. Podle zprávy jednoho z účastníků vyšetřovací skupiny z roku 1968 Toufar naprosto popíral, že by měl jakoukoli účast na inscenaci zázraku (mechanickém zkonstruování pohybu křížku), prohlašoval, že sám nic neviděl a trval na tom, že se jednalo o zázrak. Toufarovo vyšetřování se proto soudruhům ze Státní bezpečnosti zadrhlo na mrtvém bodě - neměli ani Toufarovo přiznání, ani konkrétní důkazy, které by svědčily o podvodu. Při tom o případ mělo od samého začátku velký zájem nejvyšší vedení státu (na případ tlačil zejména Čepička, který byl nejenom v této věci jedním z nejbližších spolupracovníků Klementa Gottwalda). Soudruzi proto začali postupovat daleko tvrději a snažili se po Toufarovi přiznání dosáhnout za použití násilí (zejména surového bití) a dalších krutých metod (např. mu před výslechy podávali přesolená jídla a současně mu zakázali podávat pitnou vodu.)\n\nBod zlomu ve výsleších Toufara přišel v pondělí 20. února 1950, v době, kdy již jeho fyzický i psychický stav byl dost špatný. Mácha obdržel od Závodského písemný rozkaz Čepičky, že má být Toufar všemi prostředky donucen k přiznání, načež Toufara surově zbil až tento Máchovi doznal. (Doznání však nebylo nahráno na cívku, ačkoli jinak byly všechny důležité výslechy nahrávány a přesně evidovány.) Toufar nicméně doznání odvolal s tím, že již týrání nemohl vydržet. Mácha v následujících dnech v týrání Toufara pokračoval a dlouhé hodiny jej surově bil hlava nehlava (pendrekem), až byl v takovém stavu, že se nemohl sám pohybovat ani pořádně sedět a velmi těžce mluvil. Vedle toho jej dále mučil i žízní. V tomto Toufarově stavu vznikl dne 22. února dodatek k výslechovému protokolu, v němž se Toufar údajně přiznal k homosexualitě, resp. k pedofilním stykům s celkem 11 mladými chlapci ve věku 9-12 let.\n\nVyšetřování ÚDV v 90. letech vyloučilo pravdivost těchto obvinění, jazykoví experti navíc dospěli k závěru, že Josef Toufar vůbec nebyl autorem přiznání a pouze podepsal text sepsaný někým jiným; mohl také podepsat pouze prázdný papír. Z textu je zřejmé, že ten, kdo jej formuloval, se příliš neorientoval v terminologii, kterou používal. Text je psán v dlouhých souvětích, kterých by mučený člověk s největší pravděpodobností nebyl schopen. Při pozdějším vyšetřování pak vyšlo najevo, že styl údajných přiznání vůbec neodpovídá Toufarovu běžnému verbálnímu projevu.). Rovněž bylo vynuceno doznání, že skrytě pohyboval křížkem (i zde experti dospěli k závěru, že text sepsal někdo z vyšetřovatelů, navíc rekonstrukce prokázala, že popisované zařízení na pohyb křížku nemohlo fungovat). Pohyb křížku se nepodařilo vysvětlit dodnes: žádný z mechanismů, který StB sestavila či prohlásila za prostředek k pohybování křížkem, podle rekonstrukcí buď nemohl fungovat, nebo by musel být na holém oltáři jasně viditelný.\n\nV noci z 23. na 24. února byl farář Toufar již ve velmi vážném stavu převážen z Valdic do Číhoště, kde měla být nafilmována rekonstrukce „podvodného zázraku“. Použit byl nakonec pouze krátký záběr, neboť Toufar nebyl fyzicky v takovém stavu, že by zvládl delší natáčení. Navzdory těžkému stavu jej vezli nazpět do Valdic. Teprve 25. února 1950 byl Josef Toufar v kritickém zdravotním stavu způsobeném mučením převezen do pražského státního sanatoria, kde byl okamžitě operován. Několik příslušníků StB si vynutilo svou pasivní přítomnost přímo na operačním sále, aby i lékaři byli během operačního výkonu pod dohledem. Během operace bylo v Toufarově břišní dutině zjištěno značné množství nazelenalé, hnisavé a zapáchající tekutiny. Tekutina byla odsáta a vysušena pomocí operačních roušek. Těchto roušek bylo k vysušení břišní dutiny potřeba celkem 27, a to o rozměrech 70x70 centimetrů. Již během operace se do sanatoria dostavil Toufarův hlavní mučitel Mácha. Jeho spolupracovníci později vzpomínali, že Mácha byl po celou dobu značně nervózní a obával se dalšího vývoje. Měl Toufara \"připravit\" pro chystaný monstrproces a nikoliv jej zabít. Bylo mu jasné, že v případě Toufarovy smrti mu bude hrozit trest. Nikoliv však za zabití nevinného kněze, ale za „nesplnění stranického úkolu“.\n\nI přes veškerou snahu lékařů Toufar několik hodin po operaci skutečně zemřel. Do úmrtního listu musel podle pozdějšího vyšetřování lékař na příkaz StB zapsat jako důvod smrti pouze prasklý žaludeční vřed a vynechat jasné stopy mučení (již v roce 1950 se spekulovalo však i o tom, že Mácha dal panu faráři při výslechu vypít neznámou tekutinu, snad kyselinu, která problémy se zažívacím traktem způsobila). O 18 let později se při vyšetřování smrti Josefa Toufara vyjádřil MUDr. František Mauer takto: \"„Při operaci Josefa Toufara jsem tehdy asistoval. Dělali jsme všechno, co bylo v lidských silách, ale toho člověka nebylo možno zachránit. Byl neobyčejně surovým způsobem utlučen k smrti. Řekl bych – jasná vražda!“\n\nV Toufarově rodině je doložena vzpomínka Vladimíra Toufara, staršího bratra číhošťského kněze. V noc, kdy jeho bratr, kněz Josef, v pražském sanatoriu zemřel, zdál se Vladimíru Toufarovi velmi živý sen, ve kterém tohoto svého bratra uviděl ve značně zmučeném stavu (Josef Toufar měl ve snu zkrvavenou tvář, vyražené oko a ovázanou hlavu).\n\nSoudruhům bylo jasné, že Toufarova nečekaná smrt nejen zmařila plány na chystaný monstrproces, ale mohla by také způsobit další problémy, právě vzhledem k okolnostem, za kterých číhošťský kněz zemřel. Nebylo žádoucí, aby vyšly najevo brutální metody, které byly tehdy používány. Příslušník StB Bohumil Košař se pokusil domluvit na Pohřební službě urychlenou Toufarovu kremaci. Ta byla skutečně objednána, Košařovým nadřízeným se však lhůta do jejího provedení zdála příliš dlouhá. Toufarovo mrtvé tělo bylo v Anatomickém ústavu na Albertově a permanentně bylo hlídáno, aby nemohlo být ani spatřeno nikým kromě personálu. Nakonec bylo rozhodnuto o převozu mrtvého těla na hřbitov v Praze-Ďáblicích. Zde byl Josef Toufar okamžitě po převozu vložen do hromadného hrobu u severní hřbitovní zdi, kam se jinak ukládaly mrtvoly sebevrahů, popravených politických vězňů, dětské plody po provedených potratech a lidská torza, na kterých předtím probíhala výuka anatomie na lékařských fakultách. Příslušník StB Robert Skerl na místě vyhotovil náčrtek příslušné hrobové jámy, čímž nadřízeným dokládal, jak bylo s Toufarem po smrti naloženo.\n\nJosef Toufar byl pohřben pod falešným jménem J. Zouhar, příbuzným byla jeho smrt oznámena až po čtyřech letech (ač jeho neteř se snažila o něm získat nějaké informace již krátce poté, co byl zatčen). Vedoucí vyšetřovatelského týmu, který Toufara umučil k smrti, Ladislav Mácha, byl zpočátku potrestán jen stranickou důtkou (spíše za neúspěch než za samotnou smrt vězně, protože Toufar se vzdor mučení nikdy k ničemu nepřiznal - buď nepřiznával vůbec, nebo vynucená přiznání po skončení týrání obratem odvolával).\n\nV roce 1968 otiskla tehdejší Lidová demokracie sérii článků redaktora Jiřího Brabence, který se dostal k informacím o kauze kolem Josefa Toufara a Číhošťského zázraku, upozornil na řadu nejasností a nenormálností ve vyšetřování z 50. let a připomněl Toufarův tragický osud. Tehdy také Toufarova neteř a někdejší číhošťská farní hospodyně, Marie Toufarova, provd. Pospíšilová, podala na prokuraturu žádost o revizi procesu. Tyto snahy bedlivě sledoval někdejší Toufarův mučitel Ladislav Mácha (který mezitím vystudoval práva a v rámci bezpečnostních složek udělal slibnou kariéru), a průběžně si stěžoval na \"Obvodní prokuratuře pro Prahu 2\", která věc vyšetřovala, protože v jejím obvodu se nacházelo sanatorium, v němž Toufar zemřel. Mácha opakovaně tvrdil, že jde o systematické pronásledování a šikanu jeho osoby, snažil se svou vinu popřít a působit spíše jako oběť. Na Jiřího Brabence podala manželka Ladislava Máchy trestní oznámení, které ale bylo prokuraturou zamítnuto, protože vyšetřování prokázalo, že redaktor Brabenec vycházel z materiálů a zjištění, která nelze objektivně zpochybňovat. \"Lidová demokracie\" si přisadila článkem, v němž sdělila, že podobně již Jiřího Brabence žalovali před druhou světovou válkou Konrad Henlein a K. H. Frank. Skutečně bylo zahájeno nové přešetření celé kauzy. Během nového přešetřování se potvrdily nepřijatelné Máchovy metody a nejrůznější podivnosti původního vyšetřování. Prokázala se také vylhanost obviňování Toufara z údajné homosexuality a pedofilie.\n\nKrátce po sovětské okupaci se ale opět objevily snahy zastavit pokusy o revizi Toufarova případu. Na ďáblickém hřbitově došlo k záhadnému požáru v kanceláři správy hřbitova, při kterém shořely evidenční knihy hromadných hrobů z 50. let a byly tedy zničeny i originální doklady o tom, kde je Toufar pohřben. Shodou okolností potřebnou část tzv. \"Polohové knihy hromadných hrobů\" krátce předtím nafotil příslušník StB, major František Machara, pověřený revizí Toufarova případu, a nafocené snímky se mu podařilo uchovat i do budoucna. Vyšetřování z konce 60. let bylo nakonec zastaveno. Mácha byl nicméně vyloučen z KSČ, musel odejít z bezpečnostních složek a od podzimu roku 1968 pracoval jako podnikový právník na OPBH pro Prahu 6. Ostatní, kteří se podíleli na Toufarově vyšetřování, které skončilo jeho smrtí, byli sice vyslechnuti, ale jejich výpovědi byly vedeny pouze jako svědecké a trestáni nebyli.\n\nNově začal Číhošťskou kauzu a tragickou smrt tamního faráře vyšetřovat po roce 1990 Úřad dokumentace a vyšetřování zločinů komunismu. Ladislav Mácha byl obžalován a konal se soud. Máchův advokát tehdy nastylizoval omluvu Toufarovým pozůstalým, kterou předložil soudu. Mácha se od této omluvy však obratem distancoval. V roce 1998 byl Ladislav Mácha odsouzen k pěti letům odnětí svobody nepodmíněně (nepodařilo se prokázat přímou souvislost mezi mučením a smrtí, přestože byla podle expertů vysoce pravděpodobná, ani úmyslné pozdní poskytnutí pomoci). V roce 1999 odvolací soud změnil trest na dva roky. Mácha trest nastoupil v roce 2002, po roce byl podmíněně propuštěn. Ladislav Mácha vývoj \"kauzy\" kněze Josefa Toufara bedlivě sledoval po celý zbytek svého života.\nZemřel na podzim roku 2018.\n\nV dubnu 2013 dala Česká biskupská konference souhlas k zahájení procesu blahořečení Josefa Toufara. Nejdříve bude jeho život zkoumán na úrovni královéhradeckého biskupství. Postulátorem kauzy v roce 2013 jmenoval biskup Jan Vokál historika a kněze Tomáše Petráčka. Pokud zkoumání potvrdí, že nic nebrání blahoslavení, odešle se spis do Říma. Poslední slovo bude mít papež.\n\nPro blahořečení je nutná exhumace Toufarových ostatků, která měla spolu s jejich identifikací stát asi 300 tisíc korun. Proti exhumaci se postavilo sdružení bývalých politických vězňů, které ji považovalo za neetický a necitlivý čin. Porozumění pro vyzvednutí ostatků naopak vyjádřilo vedení Konfederace politických vězňů České republiky. Podle ní se vyzvednutím ostatků nenaruší úcta ke všem ostatním obětem zločinů komunismu, jejichž pozůstatky se před exhumací nacházely v blízkosti Toufarových ostatků.\n\nK vyzdvižení Toufarových ostatků z hromadného hrobu nakonec došlo 14. listopadu 2014. Jelikož z lebky se zachovaly pouze zlomky, nebylo možno ověřit pravost ostatků superprojekcí lebky do fotografie. Nález však souhlasil se záznamy z dochované strany polohové knihy (kterou před požárem v roce 1968 stačil ofotit estébák František Machara), kostra odpovídala pohlavím, výškou i přibližným věkem a v oblasti pánve byl nalezen gumový chirurgický drén. Zkoumání profilu DNA určilo, že ostatky skutečně patří Josefu Toufarovi s pravděpodobností přesahující 99 procent.\n\nTomáš Petráček v lednu 2019 podal žádost o zahájení kanonizačního řízení. V souladu s pravidly kanonizačního řízení byli vyzváni věřící, kteří vlastní dokumenty o Toufarově životě, aby tyto poskytli královéhradeckému biskupství jako podklady pro další rozhodnutí v této záležitosti.\n\nVe slunnou neděli 12. července 2015 byl před chrámem v Číhošti uspořádán Toufarův pohřeb se slavnostní mší, kterou celebroval královéhradecký biskup Jan Vokál a promluvil na ní arcibiskup pražský a primas český Dominik kardinál Duka. Slavnosti se účastnili další církevní hodnostáři, několik tisíc věřících i zahraničních návštěvníků. U rakve mučedníka byla během obřadu položena kytice prezidenta republiky a jeho choti. Obřady přenášela televizní stanice ČT 2 v přímém přenosu.\n\nPo obřadech byla stříbrná rakev s ostatky uložena do hrobky v hlavní lodi čihošťského chrámu Nanebevzetí Panny Marie.\n\nKomunistické orgány nechaly na téma číhošťského zázraku natočit propagandistický snímek \"Běda tomu, skrze něhož přichází pohoršení\" , který měl katolickou církev usvědčit z podvodu a zinscenování zázraku. Měl v něm hrát i sám Josef Toufar, ale protože před natáčením na následky mučení zemřel, byla do filmu vlepena několikavteřinová sekvence z policejních záběrů \"rekonstrukce\", u které musel Toufar asistovat jen pár hodin před svou smrtí. Ze záběrů je patrný jeho velmi bídný fyzický stav. Snímek se velice krátce vysílal v kinech (mimo Číhošť, kde k tomu nebyly technické podmínky, ale řada číhošťských tento snímek zhlédla na projekcích v okolí, např. v Ledči nad Sázavou), ovšem jeho účinek byl přesně opačný, neboť byl natolik špatně udělaný, že přesvědčil o zinscenování tohoto případu ze strany státní moci i řadu z těch, kteří v ni předtím nevěřili. Film sice dozoroval jako \"odborný poradce\" bývalý duchovní Církve československé Vladimír Průša, dopustil však aby film obsahoval i zjevné nesmysly, což i u málo poučeného publika film znevěrohodnilo. Film točil prominentní komunistický režisér Přemysl Freiman. Pro film bylo zkonstruováno a nafilmováno zařízení, pohybující křížkem na oltáři. Ve filmu bylo zdůrazněno, že nitky a dráty nevedly jenom k oltáři, ale i do Vatikánu a na Wall Street. Dokument se zachoval do dnešní doby. Dalším propagandistickým dílem podobného typu byla kniha Vladimíra Hodače \"Číhošťský zázrak\".\n\nPamětní deska připomínající osud tohoto kněze byla odhalena v Číhošti již v roce 1990.\n\nK stému výročí jeho narození v roce 2002 vydala Česká pošta sérii 8000 ks příležitostných dopisnic v nominální hodnotě 5,40 Kč s portrétem Josefa Toufara s přípiskem „100. výročí narození faráře Josefa Toufara, oběti proticírkevních represí.“\n\nPamátku Josefa Toufara připomenul ve své první kardinálské mši v chrámu Sv. Víta, Václava a Vojtěcha na Pražském hradě Mons. Dominik kardinál Duka, arcibiskup pražský, v sobotu 25. února 2012. Téhož dne položil také věnec na jeho hrob na Ďáblickém hřbitově.\n\nImprovizovaný památník upomínající Josefa Toufara se v lednu 2014 objevil na chátrající budově bývalé kliniky v pražské Legerově ulici, kde Toufar s Palachem zemřeli.\n\nDne 28. října 2014 mu český prezident Miloš Zeman udělil medaili Za zásluhy I. stupně.\n\nU příležitosti 67. výročí tragické smrti pátera Josefa Toufara byla v sobotu 25. února 2017 v sakristii kostela svatého Víta v někdejší Zahrádce slavnostně odhalena socha, kterou na uctění památky katolického duchovního vytvořil sochař Olbram Zoubek. Jedná se o poslední sochu, kterou Zoubek za svůj život vytvořil.\n\nNa podzim roku 2019 byl z veřejné sbírky pořízen zvon, pojmenovaný na připomenutí Toufarova osudu \"Josef\". Zvon byl ulit ve zvonařské dílně rodiny Manouškovy. Tento nový bzvon byl v sobotu 26. října 2019 požehnán sídelním královéhradeckým biskupem Janem Vokálem a zavěšen do věže kostela v Zahrádce. Zvon na svém plášti nese reliéf s celkovým pohledem na někdejší městečko.\n\nTéma číhošťského zázraku a jeho vyšetřování beletristickou formou s udáním pozměněných jmen zpracovává Josef Škvorecký v knize \"Mirákl\" (1972). Toufarova biografie \"Jako bychom dnes zemřít měli\" (2012) od básníka Miloše Doležala byla oceněna jako Kniha roku Lidových novin 2012.\n\nKomiks na pokračování o Toufarovi nakreslila Kristýna Plíhalová pro časopis \"Tarsicius\".\n\nProfesor Jeroným Zajíček, syn odpůrce fašistického a komunistického režimu Františka Zajíčka (popraveného roku 1954) a někdejší spolužák pátera Josefa Toufara, žijící ve Spojených státech amerických, složil na počest svého popraveného otce a spolužáka mučedníka pátera Josefa Toufara skladbu \"Pater Noster\". Toufarovu modlitbu \"Můj Ježíši\" zhudebnil Jiří Trtík.\n\nO Toufarově případu natočil v roce 2004 Jaromír Polišenský (dramaturg Bedřich Ludvík ) televizní film \"In nomine patris\". Hlavní roli Josefa Toufara hrál Viktor Preiss. Režiséra Freimana (ve filmu Neumana) si zahrál Jiří Langmajer, kameramana ztvárnil Pavel Kříž. Polišenského film však není věrný realitě. Toufarovu neteř Marii například líčí jako naivní venkovskou dívku a zjevně nesmyslně naznačuje jakýsi platonický vztah mezi ní a režisérem Neumanem (Marie s filmaři nikdy vůbec nepřišla do kontaktu a navíc se poměrně záhy po strýcově zatčení provdala). Polišenský navíc převzal (nyní již vyvrácenou) legendu, že Toufara při natáčení v kostele musel zastupovat figurant.\n\nV roce 2016 vznikl dokument \"Jako bychom dnes zemřít měli\", který uvedla Česká televize dne 29. listopadu 2016 \n\nO osobnosti Josefa Toufara pojednává opera \"Toufar\" Aleše Březiny, která měla světovou premiéru v Národním divadle v září 2013. Podle knihy Miloše Doležala vznikla inscenace Alžběty Michalové a Barbary Herz \"Zpráva o zázraku\", která se od ledna 2015 hraje ve Sklepní scéně Divadla Husa na provázku v produkci platformy Dok.trin.\n\nV roce 2012 mu byla udělena Cena Václava Bendy (in memoriam).\n\n\n\n"}
{"id": "40550", "url": "https://cs.wikipedia.org/wiki?curid=40550", "title": "Norská fotbalová reprezentace", "text": "Norská fotbalová reprezentace\n\nNorská fotbalová reprezentace reprezentuje Norsko na mezinárodních fotbalových akcích, jako je mistrovství světa, nebo Evropy.\n\nSeznam zápasů norské fotbalové reprezentace na MS\n\nSeznam zápasů norské fotbalové reprezentace na ME\n"}
{"id": "40554", "url": "https://cs.wikipedia.org/wiki?curid=40554", "title": "Souhvězdí Orionu", "text": "Souhvězdí Orionu\n\nOrion (latinsky: Orion, \"gen\". Orionis, \"zkr\". Ori) je souhvězdí na nebeském rovníku, díky čemuž je alespoň z části viditelné z celého světa. Orion je rozlohou 26. největší souhvězdí noční oblohy. Ačkoliv se větší část jeho území nachází na severní polokouli, pět ze sedmi nejjasnějších hvězd, jež tvoří nezaměnitelný tvar písmene X, má v rovníkových souřadnicích zápornou deklinaci. Leží mezi souhvězdími Blíženců, Býka, Eridanu, Zajíce a Jednorožce. Patří mezi 48 souhvězdí, která zavedl řecký astronom Ptolemaios.\n\nNejlepší pozorovací podmínky jsou v prosinci a lednu, kdy je na obloze téměř celou noc. Proto bývá Orion zmiňován coby typický představitel zimní noční oblohy. Orion je poprvé pozorovatelný v srpnu, kdy je vidět krátce před svítáním; naposledy ho lze spatřit během dubna těsně po západu Slunce nad západním obzorem. Naopak v květnu, červnu a červenci není pozorovatelný vůbec.\n\nSouhvězdí je proslulé díky mnoha nebeským objektům, které se v něm nacházejí. Jednak jde o několik asterismů, z nichž nejznámější je Orionův pás, jenž je tvořen trojicí jasných hvězd Alnitak, Alnilam a Mintaka, jednak je to Orionův komplex molekulových mračen, jehož součástí jsou významné objekty hlubokého vesmíru, především mlhoviny, Barnardova smyčka, Velká mlhovina v Orionu nebo mlhovina zvaná Koňská hlava. Orionem prochází Mléčná dráha a je po něm pojmenováno jedno ze dvou ramen naší Galaxie, jež pás Mléčné dráhy zahrnuje. Na vnitřní straně ramene Orionu, tj. blíže ke středu galaxie, se nachází Sluneční soustava.\n\nLidé pozorovali souhvězdí Orionu již od starověku. Podle řeckořímské mytologie, odkud pochází jeho jméno, představuje obrazec na nebi bájného lovce Oriona. Souhvězdí bylo známé už Egypťanům, kteří ho ztotožňovali se Sahou, sluhou Osirida. Trojici Alnitak, Alnilam a Mintaka Číňané nazývali Tři hvězdy a hvězda Rigel, byla v jejich pojednání součástí Nefritové studny. Pro hvězdy Betelgeuze a Bellatrix mají Inuité název Dva umístění daleko od sebe a hvězdy pásu pojmenovali Běžci.\n\nSouhvězdí představuje mytologického lovce Oriona, který byl synem Poseidóna, boha moří a vodního živlu, a lovkyně Euryaly, která patřila k družině bohyně lovu Artemis. Od svého otce dostal Orion schopnost kráčet po dně i těch nejhlubších moří, přičemž mu hlava vyčnívala nad hladinu. Kromě výšky vynikal i krásou. Podle některých zdrojů měl Orion tři otce: kromě Poseidóna ještě i vládce bohů Dia a třetím otcem byl buď Hermés, posel bohů, Áres, bůh války a nebo bůh Apollón. Antické báje se rozcházejí také v Orionově životě. Podle některých právě kvůli Orionovi vznikla hvězdokupa Plejády. Plejády byly mořské nymfy, které Orion pronásledoval tak dlouho, že je Zeus před Orionem proměnil v holubice a ukryl na noční oblohu, kde jsou však Orionem neustále pronásledovány.\n\nO konci lovce Oriona a jeho přemístění na oblohu jsou báje rozdílné. Podle jedné verze svým chvástáním se urazil bohyni Héru, která na něj poslala obrovského štíra. Jeho bodnutí Orion podlehl, ale bohyně Artemis dosáhla toho, aby se Orion i se svými dvěma psy dostal na oblohu (jako Orion, Velký pes a Malý pes). Štír, který Oriona zahubil se také dostal na oblohu, ale aby se nemohli na obloze střetnout, umístili je bohové na opačné strany oblohy. Proto když se Štír dostane na oblohu, Orion se schová pod obzor. Podle jiné verze Oriona zastřelila samotná Artemis a nebo Apollón na Artemidinu žádost. Orionovu smrt si Artemis přála buď ze žárlivosti na Eos, bohyni červánků nebo ze strachu, že Orion ve své lovecké vášni vybije všechna zvířata. Podle této verze byl bohy na oblohu umístěn pro svoji zálibu ve hvězdách.\n\nSouhvězdí Orionu je jedno z nejbohatších souhvězdí na jasné hvězdy. Dvě Orionovy hvězdy, Betelgeuze a Rigel, patří mezi deset nejjasnějších hvězd oblohy.\n\nAlfa Orionis (α) se jmenuje Betelgeuze. Název Betelgeuze pochází z arabského \"ibl al-džawzā\", což v překladu znamená obrova ruka nebo podpaží. Jiné názvy jsou \"Betelgeuse\", \"Betelgeux\" nebo \"Beteigeux\". Betelgeuze je červený veleobr (spektrální třída M), tedy hvězda, která vyčerpává poslední zbytky svého paliva. V okamžiku, kdy palivo dojde, hvězda vybouchne jako supernova a poté se zbytek jejího jádra promění v černou díru. Ačkoliv je alfou Orionu, není jasnější než Rigel. Tuto chybu způsobil špatný odhad jasnosti Johanna Bayera, který ve svém díle Uranometria označoval hvězdy řeckými pímeny podle jejich hvězdné velikosti. Je to polopravidelná proměnná hvězda s periodou 5,8 roku.\nJasnost se pohybuje od 0,3 do 1,2 mag a svítivost je 24 000krát větší než svítivost Slunce. Od Slunce je vzdálená asi 427 světelných roků, což z Betelgeuze dělá nejbližšího červeného veleobra. Nápadná oranžovo-červená barva hvězdy, která je snadno pozorovatelná pouhým okem, svědčí o její nízké povrchové teplotě 3000 Kelvinů, což je asi 2730 °C. Její průměr se pohybuje od 730 do 1000 slunečních poloměrů. Pokud bychom Betelgeuze umístili do sluneční soustavy místo Slunce, sahal by její povrch až za dráhu Marsu. V roce 1995 se Hubbleovu vesmírnému dalekohledu podařilo zobrazit Betelgeuze jako disk. Byl to první obrázek disku hvězdy, nepočítáme-li Slunce. Na povrchu se ukázala bílá skvrna, jejíž teplota dosahuje 5000 K. Betelgeuze tvoří západní vrchol asterismu Zimní trojúhelník.\n\nNejjasnější hvězdou v Orionu není jeho alfa, ale Beta Orionis (β Ori), která nese název Rigel. Jeho název pochází z arabského \"ridžl\", což znamená noha. Rigel patří mezi nejjasnější hvězdy celé oblohy. Má jasnost 0,12 mag, což z něj dělá šestou nejjasnější hvězdu oblohy. Rigel je modrobílý nadobr spektrálního typu B. Modrobílá barva naznačuje, že jde o velmi horkou hvězdu. Její povrchová teplota je odhadována na 20 000 °C. Od Slunce je tato hvězda vzdálená asi 770 až 900 světelných roků září jako 40 000 Sluncí. Rigel je součástí Zimního šestiúhelníku.\n\nBellatrix je v Orionu podle Bayerova označení gamou (γ Ori). Název nepochází z arabštiny, ale z latiny, kde slovo \"Bellatrix\" znamená bojovnice . Bellatrix je třetí nejjasnější hvězdou v Orionu (má jasnost 1,64 mag) a dvacátou sedmou nejjasnější hvězdou oblohy. Patří do spektrálního typu B2, což znamená, že jde o modrobílého nadobra. Od Slunce je vzdálená asi 240 ly.\n\nDalší hvězdy, které dotvářejí základní Orionův obrazec jsou Heka (Meissa) a Saiph. Heka (Lambda Orionis/λ Ori) leží v severní části Oriona, téměř uprostřed mezi hvězdami Betelgeuze a Bellatrix, ale severněji nad jejich spojnicí. Jako většina hvězd v Orionu (s výjimkou Betelgeuze, která je červená) je Heka modrobílé barvy. Je vzdálená asi 1100 ly. Saiph (Kappa Orionis/ κ Ori) je hvězda spektrálního typu B (jde o modrobílého nadobra). Její jasnost je 2,07 mag a vzdálenost od Slunce je asi 720 ly.\n\nOrionův pás je nápadný asterismus tří téměř stejně jasných hvězd. Pás se nachází těsně pod nebeským rovníkem a rozděluje Oriona na severní a jižní část.\n\nNejvýchodnější (první zleva) z trojice hvězd nese název Alnitak. V Bayerově označení nese název zeta Orionis (ζ Ori). Název Alnitak je z arabského \"al-nitáq\", což znamená opasek. Alnitak je trojhvězda. Na obloze svítí jasností 1,71 mag. Hlavní hvězda je modrý nadobr spektrálního typu O<nowiki>9</nowiki> vzdálený od Slunce asi 800 ly. Prostřední hvězda pásu Alnilam je také modrý nadobr, který má jasnost 1,69 mag. Jeho vzdálenost od Slunce je as 1300 ly. V arabštině znamená slovo \"al-nizám\" šňůra perel. Bayerovo označení je epsilon Orionis (ε Ori) a Flamsteedovo označení je 46 Orionis. Nejseverněji a nejzápadněji postavená hvězda pásu se jmenuje Mintaka, nebo také delta Orionis (δ Ori). Je to modrobílá hvězda (spektrální typ B). Ze všech tří hvězd má nejmenší jasnost (2,21 mag). Od Slunce je vzdálená 900 ly.\nPomocí Orionova pásu se dá snadno orientovat na noční obloze. Na severozápad od pásu je hvězda Aldebaran ze souhvězdí Býka. Na jihozápad je nejjasnější hvězda oblohy (nepočítáme-li Slunce) Sírius z Velkého psa.\n\nOrionův meč je dalším asterismem v tomto souhvězdí. Jde o skupinu třech velmi slabých hvězd, podstatně slabších a navzájem bližších než Orionův pás. Ve skutečnosti jsou to dvě hvězdy. Třetí objekt, který vypadá jako zamlžená hvězda, je Velká mlhovina v Orionu, která je osvětlována soustavou čtyř hvězd, zvanou Trapéz (česky: Lichoběžník). Nejjasnější hvězdou v Orionově meči je Iota Orionis (ι Ori), která nese název Hatysa. Tato hvězda je spektrální klasifikace O, je to tedy modrý obr.\n\nZa Orionův meč se, za předpokladu, že nebeský lovec drží meč v pravé ruce, někdy pokládají hvězdy, které jsou severně od Betelgeuze. V tomto případě zobrazuje skupina tří hvězd pod Orionovým pásem pochvu na meč.\n\nNejznámější vícenásobnou hvězdou v Orionu je Rigel. Hlavní hvězdu Rigel A obíhá ve vzdálenosti 9,4“ hvězda Rigel B, který má jasnost 7 mag. Kolem Rigela B obíhá ve vzdálenosti 0,2“ Rigel C. Rigel je tedy trojhvězda. Obě slabší hvězdy však nejde spatřit pouhým okem ani dalekohledem, neboť je přezáří zářivost hlavní hvězdy (Rigel A).\nV blízkosti hvězdy Alnitak se nachází hvězda Sigma Orionis (σ Ori), která má jasnost 3 mag. Je to pětinásobná hvězda, jejíž čtyři složky jsou pozorovatelné dalekohledem s průměrem objektivu 8 cm. Dvě hlavní složky označené jako A a B tvoří jednu z nejhmotnějších známých dvojhvězd v Galaxii.\n\nKromě nejznámější proměnné hvězdy v Orionu, Betelgeuze, jsou v souhvězdí ještě dvě červené proměnné hvězdy: U Orionis je proměnná hvězda typu Mira Ceti a její jasnost se mění od 4,8 do 12,6 mag s periodou 372 dnů. W Orionis je polopravidelná proměnná hvězda s periodou přibližně 212 dnů a se změnou jasnosti od 5,9 do 7,7 mag.\n\nOrion patří k souhvězdím, které věrně představují postavu nebo zvíře, které zobrazují. Hlavu Oriona zobrazuje hvězda Heka. Orionova ramena tvoří Betelgeuze (pravé rameno) a Bellatrix (levé rameno). Orionův štít tvoří hvězdy skupina hvězd, které jsou označeny jako Pí Orionis (π Ori) - π1 Ori, π2 Ori, π3 Ori, π4 Ori, π5 Ori, π6 Ori. Pás Oriona tvoří hvězdy Alnitak, Alnilam a Mintaka. Nohy tvoří hvězdy Saiph (pravá noha) a Rigel (levá noha).\n\nOkolo hvězd Bellatrix a Alnilam jsou soustředěny dvě ze tří skupin hvězd, souhrnně nazvaných Orion OB1 (Orionova asociace, Ori OB1). Je to velká asociace hvězd spektrálních typů O a B, tedy mladých modrých a modrobílých hvězd. Do asociace patří více než 1000 hvězd. Orionova asociace je součástí tzv. Orionova komplexu, který kromě hvězd zahrnuje i velký soubor svítících mlhovin, temných mlhovin a molekulárních oblaků. Jádro celého komplexu tvoří Velká mlhovina v Orionu, ve které se nachází vícenásobná hvězda Trapéz (Lichoběžník). Okolo Trapézu je soustředěná třetí skupina hvězd Orionovy asociace.\n\nNejméně tři hvězdy asociace se pohybují tak vysokou rychlostí, že opustily hranice Oriona. V poměrně krátké době opustí nejen Orionovu asociaci, ale i celý Orionův komplex. Jsou to hvězdy AE Aurigae (která uniká rychlostí 130 km/s), 53 Arietis (s rychlostí 60 km/s) a Mí Columbiae (130 Km/s). Pohyb těchto tří hvězd byl urychlen při setkání s jinou asociací před 2-5 miliony let.\n\nVelká mlhovina v Orionu (známá také jako \"Messier 42\", nebo \"NGC 1976\") je pravděpodobně nejznámějším a nejčastěji pozorovaným i fotografovaným objektem tohoto souhvězdí. Ve skutečnosti je to jen nejjasnější a k nám bližší část obrovského molekulárního mraku, která pokrývá většinu Oriona. Kromě Velké mlhoviny patří do tohoto mraku i Koňská hlava, Plamenná mlhovina, Barnardova smyčka a mlhovina Messier 78. Celá komplex mlhovin v Orionu lze však uvidět pouze na snímcích s dlouhou expozicí.\n\nVelká mlhovina v Orionu je naší nejbližší emisní mlhovinou a nejbližší oblastí, ve které vznikají nové hvězdy. Její vzdálenost od Slunce je 1 500 světelných roků a má jasnost 4,0 mag. Má průměr 30 až 50 sv. roků. Je tvořena převážně ionizovaným vodíkem. K záření ji budí ultrafialové záření mladých hvězd, například Trapéz. I když jde o oblast zrodu nových hvězd, kromě mladých dospělých hvězd na hlavní posloupnosti, které jsou členy Orionovy asociace, jsou v ní ještě hvězdy v různých vývojových stádiích: temné mlhoviny, globule, protohvězdy, nedospělé hvězdy typu T Tauri, osamocené planety a jiné. Velmi mnoho protohvězd, tedy vznikajících hvězd, je obklopeno protoplanetárními disky, disky prachu a plynu, ze kterých se mohou tvořit planety. Počet mladých hvězd identifikovaných ve Velké mlhovině je větší než 150.\n\nAsi 1 světelný rok za Velkou mlhovinou se nachází mlhovina s názvem Kleimann-Lowova mlhovina, která se někdy považuje za součást Velké mlhoviny v Orionu a někdy jako samostatný objekt. Tato mlhovina je nejjasnějším infračerveným zdrojem tohoto komplexu a jeden z nejjasnějších infračervených zdrojů celé oblohy. Zářivost této mlhoviny je 100 000-násobkem zářivosti Slunce. V této mlhovině byla též pozorovaná první hvězda v infračerveném záření, která nese po objevitelích jméno Becklin-Neugebauerův objekt.\n\nOd hvězdy Alnitak se táhne mlhavý pás IC 434 tvořící pozadí mlhoviny Koňská hlava. Je to pravděpodobně nejznámější temná mlhovina na obloze. Pozorovatelná je jen velkým hvězdářským dalekohledem s mimořádně velkou světelností a pouze v oblastech, kde pozorování neruší světelné znečištění. Mlhovina Koňská hlava je mimořádně husté, tmavé a studené mračno prachu a plynu, které se promítá na emisní mlhovinu IC 434, která je od Země dále než Koňská hlava. Tvar koňské hlavy je vymodelovaný z husté mezihvězdné hmoty zářením hvězdy Sigma Orionis. Koňská hlava je součástí obrovského molekulárního mračna v Orionu, a jako většina mlhovin v Orionu je od nás vzdálená asi 1 500 světelných roků.\n\nNěkolikahodinové expozice za pomocí filtrů ukazují v okolí Koňské hlavy mnoho dalších, ale slaběji zářících oblastí ionizovaného vodíku. Přibližně v 90° úhlu od Koňské hlavy se nachází další emisní mlhovina zvaná Plamenná mlhovina.\n\nMessier 43 (také \"De Mairanova mlhovina\") je emisní mlhovina, která je součástí Velké mlhoviny v Orionu. Na obloze se zdá, že M 43 a M 44 jsou dva samostatné objekty. Tmavá část mezi M43 a M44 je temná mlhovina, která se nazývá Rybí tlama.\n\nSeverně od M 43 se nachází reflexní mlhovina NGC 1977, která je součástí seskupení reflexních mlhovin, mezi které patří i NGC 1975 a NGC 1973. Skupina mlhovin je někdy nazývána Běžec. Všechny tyto mlhoviny patří do molekulového mraku, který se táhne celým Orionem.\n\nCelé souhvězdí obepíná mohutná, rozepínající se kulová vrstva emisního vodíku, která je známá jako Barnardova smyčka, případně Barnardův prsten. Objevil ji roku 1895 E. E. Barnard na snímku s dlouhou expozicí. Tvoří ji ionizovaný plyn, který je vytlačován žhavými hvězdami Orionovy asociace, hlavně Trapézem. Její původ není dodnes uspokojivě vysvětlen. Pravděpodobně patří do rozsáhlého komplexu mlhovin, ze kterého se hvězdy asociace zrodily. Úhlový průměr Barnardovy smyčky je asi 10°, což odpovídá velikosti asi 20 měsíčních disků. Skutečný průměr mlhoviny je 280 ly a její vzdálenost od Slunce je asi 1 600 ly. Její stáří je podobné věku celé asociace. Odhaduje se zhruba na 3 miliony roků.\n\nReflexní mlhoviny nezáří vlastním světlem, jen odrážejí světlo blízkých hvězd. Na rozdíl od růžově až červeně svítících emisních mlhovin mívají reflexní mlhoviny různé odstíny modré barvy.\n\nV blízkosti Koňské hlavy leží reflexní mlhovina NGC 2023. Mezi další mlhoviny, které jsou součástí Orionova komplexu, patří modrá reflexní mlhovina Messier 78. Leží asi 2,5° severovýchodně od hvězdy Alnitak. Má jasnost 8 mag. Severovýchodně od M 78 leží mlhovina NGC 2071. V blízkosti této mlhoviny objevil amatérský astronom Jay McNeil další mlhovinu, která nebyla na snímcích před zářím 2003 vůbec viditelná. Mlhovina obklopuje novou hvězdu a dostala název McNeilova mlhovina.\n\nSeverně od komplexu mlhovin v okolí Velké mlhoviny se nachází jasná otevřená hvězdokupa NGC 1981, která v triedru vypadá jako velký rozptýlený shluk hvězd. Celková jasnost hvězdokupy je 4,59 mag a její nejjasnější hvězda má jasnost 6 mag. Hvězdokupa NGC 2169 (jasnost 5,9) v severní části souhvězdí se vyznačuje tím, že svým tvarem připomíná číslo 37. Průměr této \"kosmické třicet sedmičky\" je v porovnání s jinými hvězdokupami malý, jen 7 světelných roků a nachází se 3 600 světelných roků od sluneční soustavy. její hvězdy jsou poměrně mladé, asi 8 milionů let. NGC 2112 je otevřená hvězdokupa, která má jasnost 9 mag a obsahuje asi 90 hvězd. V severovýchodní části souhvězdí se nachází hvězdokupa NGC 2194, kterou tvoří asi 100 hvězd 10 až 12 magnitudy.\n\nV blízkosti Orionovy ruky se nachází radiant meteorického roje Orionid. Způsobuje ho proud meteoroidů, který po sobě zanechala Halleyova kometa. Tímto proudem Země prochází od 16. do 26. října. Maximum roje nastává 21. října. Radiant roje se nachází poblíž hvězdy Chí Orionis, ale pozvolna se posouvá na východ, směrem do souhvězdí Blíženců. Zenitová frekvence roje je okolo 30 meteorů za hodinu s jejich průměrná jasnost je kolem 3 magnitudy. Do atmosféry vstupují rychlostí 60 km/s.\n\nOrion patří, podobně jako Velký vůz, k základním orientačním obrazcům na obloze. To znamená, že je velmi jasné a výrazné, a těžko si ho jde splést s jiným souhvězdím a slouží jako odrazový bod na obloze při hledání méně výrazných souhvězdí. Dá se najít ale i pomocí Velké medvědice, prodloužením spojnice hvězd Megrez a Phekda.\nDíky poloze na nebeském rovníku je možné pozorovat Oriona prakticky všude na Zemi, i když v oblasti blízkých severnímu pólu se jižní část nikdy nedostane nad obzor a podobně v oblastech kolem jižního pólu zůstane severní část zakryta. Na severním pólu je Orion nad obzorem jen od pasu nahoru, takže hvězdy Betelgeuze, Heka a Bellatrix jsou trvale nad obzorem a nikdy nezapadají, zatímco Orionův pás, Saiph a Rigel se nikdy nad obzor nedostanou.\nAčkoliv patří mezi zimní souhvězdí, tak v České republice je pozorovatelný již koncem července a začátkem srpna, kdy jeho hvězdy vycházejí krátce před rozbřeskem. Nejlepší podmínky pro pozorování nastávají v prosinci a lednu, kdy je nad obzorem po celou noc. Období viditelnosti končí v dubnu, kdy zapadá krátce po západu Slunce.\n\n\n"}
{"id": "40555", "url": "https://cs.wikipedia.org/wiki?curid=40555", "title": "Orion", "text": "Orion\n\nSlovo orion nebo Orion může být označení nebo součást označení:\n\n\n\n\n\n\n"}
{"id": "40557", "url": "https://cs.wikipedia.org/wiki?curid=40557", "title": "Zvolen", "text": "Zvolen\n\nZvolen ( , ) je slovenské okresní město v Banskobystrickém kraji, 18 km jižně od Banské Bystrice na jihu Zvolenské kotliny u soutoku Hronu a Slatiny. V roce 2017 zde žilo přes 42 600 obyvatel a Zvolen tak byl 12. největším slovenským městem.\n\nV eneolitu se zde nacházelo sídliště, osídlení tu bylo i v době bronzové a římské. Po stěhování národů, přibližně v 8. století byl dnešní Zvolen osídlen Slovany. V roce 1239 existovalo již podle záznamů pod hradem, kterému se říkalo Pustý, několik osad. Ve 13. století vybudoval král Ludvík I. nový hrad, který od 15. století převzal po Pustém hradu funkci centra Zvolenské stolice. Hrad byl v 16. a 18. století upraven do současné podoby.\n\nRozvoj železnice v době průmyslové revoluce (70. léta 19. století) způsobil, že se město začalo rozrůstat. Během druhé světové války tu bylo důležité centrum Slovenského národního povstání.\n\n\n\nVe městě je železniční uzel, který spojuje trati Nové Zámky – Zvolen, Zvolen–Košice, Zvolen–Vrútky a Zvolen – Čata. Městská hromadná doprava provozuje 15 autobusových linek. 7 km severně od centra města je mezinárodní letiště Sliač se smíšeným vojenským a civilním provozem. Základnu zde má Taktické křídlo Otto Smika Sliač Vzdušných sil Slovenské republiky.\n\nVe Zvolenu sídlí automobilový, dřevozpracující, oděvní a masný (drůbežářské závody) průmysl. Vznikla zde Vysoká škola lesnícka a drevárska. Také zde sídlí Slovenská národní galerie a divadlo Jozefa Gregora Tajovského, muzeum a botanická zahrada.\n\nZvolen je dále členem Douzelage, sdružení vybraných měst ze zemí Evropské unie.\n\n"}
{"id": "40558", "url": "https://cs.wikipedia.org/wiki?curid=40558", "title": "Difúzní mlhovina", "text": "Difúzní mlhovina\n\nDifúzní mlhovina je astronomický objekt tvořen oblaky mezihvězdné hmoty nacházející se v blízkosti hvězd a hvězdokup. \nJasné mlhoviny jsou obvykle tvořeny ohromnými koncentracemi plynů a prachu ze kterých byly, či právě jsou tvořeny hvězdy. Od temné mlhoviny se liší tím, že v ní dochází k rozptylu světla.\n\nDifúzní mlhoviny lze rozdělit do následujících kategorií:\n\nEmisní mlhovina je mezihvězdný oblak vodíku, který září díky intenzivní radiaci šířící se z velmi horké hmotné hvězdy skrývající se v jeho nitru. Mračna těchto mlhovin jsou často zbarvena dočervena.\n\nReflexní mlhoviny jsou prachová a plynová mračna, která žádné světlo sama nevyzařují, ale světlo díky vysoké koncentraci prachu odráží od blízkých hvězd. Odražené světlo má barvu dle spektra hvězdy, jejíž světlo odráží, nejčastěji však modrou či modrobílou.\n\nZvláštní kategorií mlhovin je pozůstatek po supernově. Pozůstatek supernovy vzniká na sklonku života velmi hmotné hvězdy, která exploduje a tím vyvrhne své vnější vrstvy do mezihvězdného prostoru.\n\nNejznámějším takovýmto pozůstakem je Krabí mlhovina, jež vznikla po výbuchu supernovy, která byla pozorována roku 1054.\n\nPoměrně často lze pozorovat, že některé difuzní mlhoviny vykazují vlastnosti jak emisních, tak také reflexních mlhovin.\n"}
{"id": "40559", "url": "https://cs.wikipedia.org/wiki?curid=40559", "title": "Seznam měst ve Slovinsku", "text": "Seznam měst ve Slovinsku\n\nToto je seznam všech 68 slovinských měst, řazený podle počtu obyvatel:\n\nZde je abecední seznam slovinských měst:\n\n"}
{"id": "40560", "url": "https://cs.wikipedia.org/wiki?curid=40560", "title": "Ipeľ", "text": "Ipeľ\n\nIpeľ ( , ) je řeka na Slovensku (Banskobystrický, Nitranský kraj) a v Maďarsku (Nógrád, Pest), levostranný přítok Dunaje. Její délka činí 232 km. Povodí má rozlohu 5200 km².\n\nIpeľ pramení ve Slovenském rudohoří – ve Veporských vrších, poblíž Lomu nad Rimavicou. Protéká Lučenskou a Ipelskou mezihorskou kotlinou převážně v široké dolině. Slovensko-maďarskou hranici překračuje poblíž Veľkej nad Ipľom. Protéká slovenskými městy Málinec a Šahy a maďarskými městy Ipolytarnóc, Balassagyarmat, a Drégelypalánk. U Ostřihomi se pak vlévá do Dunaje. 140 km délky toku tvoří přirozenou hranici mezi \"Slovenskem\" a \"Maďarskem\". Významné přítoky jsou Štiavnica, Krupinica, Kamenica.\n\nPrůměrný průtok činí 25 m³/s. Nejvyšší je v březnu. Na dolním toku je splavná.\n\nPoltár, Kalinovo, Pinciná, Boľkovce, Nitra nad Ipľom, Trebeľovce, Panické Dravce, Veľká nad Ipľom, Nógrádszakál, Slovenské Ďarmoty, Balassagyarmat, Šahy, Ipolytarnóc, Drégelypalánk, Preseľany nad Ipľom, Hont, Salka, Szob\n"}
{"id": "40561", "url": "https://cs.wikipedia.org/wiki?curid=40561", "title": "Konfucius", "text": "Konfucius\n\nKonfucius (čínsky 孔夫子, pinyin Kǒng Fūzǐ, český přepis \"Kchung-fu-c<nowiki>'</nowiki>\")\n(551 př. n. l. v Čchü-fu v čínském království Lu, dnes na území provincie Šan-tung; zemřel 479 př. n. l. tamtéž) byl čínský filozof, sociální politik a státník. Jeho morální filozofie vycházela z úcty k tradici a harmonii a z pokory. V návaznosti na Konfuciovo učení se rozvíjí konfucianismus, který výrazně zasáhl do dějin náboženství východní Asie.\n\nKonfucius bývá považován za prvního čínského filozofa. Je to reformátorská postava, která spolu s dalším filozofem Lao-c' natrvalo poznamenala čínskou kulturu, politiku a náboženství.\n\nMistr Kchung = Kchung-c' = Kchung-fu-c' \nněm. Konfuzius = Kung-fu-tse = Kung-tse\nrus. Konfucij = Kun-czy = Kun cju = Kun Čžun-Šaňdun\n\nKonfucius se zajímal hlavně o politiku, filozofii a etiku osobního a rodinného života. Základní ctností je podle Konfucia žen (humanita).\n\nKonfucius odmítal ideu mudrce odtrženého od světa (základním rysem jeho filozofie je příklon ke člověku a k praktickému životu). Své následovníky vedl k tomu, aby se účastnili veřejného života a sám jim šel příkladem - jako padesátiletý se stal ministrem spravedlnosti ve státě Lu. Konfucius zastával názor, že lidé, kteří se sami vzdělávají a pracují na zušlechťování svého charakteru, budou připraveni a schopni vést stát nového typu - ušlechtilým způsobem (podobně, jako se to podařilo předešlým čínským dynastiím, ke kterým Konfucius choval obdiv).\n\nKonfucius nevytvořil žádný systém logiky, etiky či metafyziky. Jeho nauka je souborem zásad a principů lidského chování a žití. Neuznával dědičné nároky na šlechtické stavy, tvrdil, že prostřednictvím zdokonalování se člověk do tohoto stavu dostává sám.\n\n\n"}
{"id": "40562", "url": "https://cs.wikipedia.org/wiki?curid=40562", "title": "Palm OS", "text": "Palm OS\n\nPalm OS je operační systém s grafickým rozhraním a intuitivním ovládáním určený pro PDA a komunikátory. Nabízí dotykový displej, podporu multimédií, práci s paměťovou kartou a konektivitu pro IrDA, Bluetooth™ a Wi-Fi. Jeho výhodou jsou nízké nároky na výkon, paměť a rychlost, jelikož v jednom okamžiku může běžet pouze jedna aplikace, Při přepínaní mezi aplikacemi si aplikace uloží poslední stav, takže uživatel nepozná, že se aplikace spouští znovu. Od verze 5 umožňuje PalmOS spustit jednu až dvě aplikace jako rezidentní, což umožňuje například přehrávání mp3 na pozadí.\n\nPrvní PALMy byly vystavěny na procesorech Motorola Dragonball, uživatelům nabízely černobílý dotykový display (160x160 bodů / 2 barvy) a plošku Grafitti™ na vkládání znaků. Měly na dnešní dobu velmi malou paměť (0,5 – 1 MB) bez možnosti rozšíření přes externí flash paměť. Vzhledem k tomu, že tato zařízení nepodporovala multimédia a programový kód aplikací pro procesory Dragonball byl velmi úsporný, tato paměť plně dostačovala pro většinu uživatelů.\n\nSoučasné modely těchto PDA mají výkonný mikroprocesor firmy Intel XScale s minimální frekvencí 200 MHz.\nStandardem se stal barevný display s rozlišením (320x480 nebo 320x320 bodů / 65 536 barev). Velikost paměti RAM začíná u low-end modelů na 32MB a končí použitím pevného disku o kapacitě 4GB u modelu LiveDrive. Většině modelů umožňuje se světem komunikovat vestavěná IrDA, Bluetooth™ rozhraní, u vyšších modelů pak ještě Wi-Fi. Existují i zařízení kombinující PDA s mobilním telefonem jinak nazývané Smartphone (Treo 270/600/650/680), které mají velmi intuitivní ovládání. Také vkládání znaků přes Grafitti™ plošku je intuitivní a je funkční i pro české akcentované znaky.\n\nNa podzim roku 2006 uvedl Palm Inc. na trh zatím poslední GSM smartphone s Palm OS a to konkrétně Palm Treo 680, který je stále v prodeji a těší se patřičné popularitě.\nPalm Inc. vyrábí také Trea s OS Windows Mobile.\nV roce 2007 uvedl Palm Inc. na trh nové Treo 755p s Palm OS 5.4.9, podporou pro sítě CDMA2000 a datové přenosy 3G EV-DO Rev.0 s rychlostí až 2,4 MBit/s. Na podzim 2007 Palm Inc. představil novou řadu smartphonů s názvem Centro, novým designem a menšími rozměry než dosavdní Trea. Centro je zaměřeno spíše na mladší uživatele a svou výbavou je jim také přizpůsobeno. Od října 2007 je Palm Centro v prodeji u amerického CDMA operátora Sprint. Palm Centro používá Palm OS 5.4.9, je určeno zatím jen pro sítě CDMA2000 a podporuje stejně jako Treo 755p datové přenosy EV-DO (Rev.0). V průběhu září 2007 se na internetu objevily neoficiální fotky GSM verze nového Palm Centro s Palm OS, jeho uvedení do prodeje ale není zatím oficiálně potvrzeno.\nPalm Inc. v roce 2007 oficiálně ohlásil vývoj vlastního linuxového nástupce Palm OS 5.4 Garnet. První zařízení s novým „Palm Nova OS“ se očekává v polovině roku 2009.\n\n\n\n\n\nV každém zařízení s PalmOS jsou některé z vestavěných aplikací:\n\n\nNa přiloženém CD je program PalmDesktop pro správu databází v Palmu a několik dalších programů.\n\nHlavní silou PalmOS je množství freewarových aplikací volně dostupných na Internetu:\n\nVývoj aplikací pro Palm je v podstatě jednoduchý a zvládne jej i začínající programátor rozumějící základům jazyka C. Při vytváření aplikací se používají tato vývojová prostředí:\n\n\n\n\n\n"}
{"id": "40563", "url": "https://cs.wikipedia.org/wiki?curid=40563", "title": "Křemen", "text": "Křemen\n\nKřemen je minerál s chemickým vzorcem SiO (oxid křemičitý), hojně se vyskytující v litosféře, kde tvoří jeden z nejdůležitějších minerálů.\n\nKřemen vytváří celou řadu odrůd, mezi které patří hvězdovec, čirý křišťál, růžový růženín, hnědá či kouřová záhněda, kryptokrystalický chalcedon, pruhovaný achát, onyx, fialový ametyst, tygří oko, železitý křemen, jaspis krystalizující v trojklonné soustavě, žlutý citrín, černý morion či zelený prasem nebo pazourek a další. Křemen je běžnou součástí žuly, pískovce a mnoha dalších hornin.\n\nOznačení „křemen“ (dříve také „skřemen“) pochází pravděpodobně z „ker“ , z kterého vychází i křesat. Anglické označení „quartz“ pochází z německého „quarz“ (či „twarc“), a to ze slovanského „twardy“ (znamenající „tvrdý“).\n\nKřemen vzniká jako poslední člen Bowenova reakčního schématu z magmatu. Struktura je tvořena propojenými tetraedry SiO, které spadají do základních stavebních prvků křemičitanů. Často se vyskytuje v pegmatitech, žulách, ryolitech či jako výplň žilných těles a různých dutin.\n\n\n\nKřemen se ve velkém množství těží jako součást písků a štěrků, často se těží na speciální slévárenské anebo sklářské písky. Dále se mohou těžit kvarcity, což jsou horniny složené převážně z křemene. Velmi čistý křemen bez příměsí se získává z některých křemenných žil a křemenných jader pegmatitů.\n\nPro sběratelské a šperkařské účely se těží drahokamové odrůdy křemene a sbírkové ukázky křemene. Pro šperkařství se získávají zejména mikrokrystalické křemeny (jaspis, achát) a vysoce kvalitní čiré a nepopraskané záhnědy, křišťály, citríny a ametysty pro výrobu brusů.\n\nPro své piezoelektrické vlastnosti je uměle vyráběný křemen („krystal“) hojně využíván jako oscilátor v radiotechnice a dalších elektronických zařízeních, jako v hodinách a dalších přístrojích (PC atd.) Jeho předností v tomto ohledu je velmi malá závislost piezoelektrického koeficientu na teplotě. Křemenné sklo je na rozdíl od křemene amorfní a má laboratorní a další využití ve sklářském průmyslu. Křemenné sklo je také propustné pro UV záření, takže se pro měření v UV oblasti používají právě křemenné kyvety. Některé odrůdy se cení jako polodrahokamy a ozdobné kameny, které jsou dále používány ve šperkařství a jako dekorace.\n\n\n\n"}
{"id": "40564", "url": "https://cs.wikipedia.org/wiki?curid=40564", "title": "Oseltamivir", "text": "Oseltamivir\n\nOseltamivir je antivirotikum komerčně dostupné pod názvem Tamiflu, vyvinuté firmou Gilead Sciences a vyráběné firmou Roche. Chemicky se jedná o ester derivátu cyklické karboxylové diaminokyseliny. Jako účinná látka se užívá její sůl s kyselinou fosforečnou, oseltamivir-fosfát, latinsky \"oseltamivirum phosphatum\", bílá krystalická látka bez zápachu.\n\nJe to vedle zanamiviru (Relenza® od firmy GlaxoSmithKline) druhá známá látka zamezující množení chřipkových virů. Oseltamivir funguje jako inhibitor neuraminidázy a je používán na léčbu a profylaxi chřipky typů A a B, ke kterým patří i viry tzv. ptačí chřipky, H5N1 a prasečí chřipky. Působí na povrchový enzym chřipkového viru, a tím znemožňují tvorbu a uvolňování nově vznikajících virů z infikovaných buněk.\n\nNa podzim 2005 doporučila Světová zdravotnická organizace (WHO) vládám toto léčivo k obraně proti možné epidemii ptačí chřipky způsobované virem H5N1. Podle tohoto doporučení měly vlády zajistit zásoby léku nejméně pro 25 % populace v předpokladu, že tím umožněnou rychlou distribucí by bylo možné zachytit první hlavní vlnu nástupu epidemie, očekávané v zimě 2005/06.\n\nV roce 2013 Roche uvolnil data ze zkoušek organizaci Cochrane Collaboration. Ta ve své studii tvrdí, že Tamiflu není o nic lepší než obyčejný paracetamol, proti čemuž se Roche ohradilo a kritizovalo statistické metody využité ve studii od Cochrane Collaboration. Roche později financovala rozšíření a přezkoumání účinnosti inhibitorů neuraminidáz, tato studie dospěla k názoru, že léčba pomocí tohoto typu léků snižuje úmrtnost na chřipku, tento efekt se ale dramaticky snižuje, pokud je podán více než dva dny po výskytu příznaků a tento efekt nebyl statisticky významný v případě dětí.\n\n\n"}
{"id": "40567", "url": "https://cs.wikipedia.org/wiki?curid=40567", "title": "Goražde", "text": "Goražde\n\nGoražde (srbskou cyrilicí Горажде) je město v Bosně a Hercegovině, na břehu řeky Drina. Leží ve Federaci Bosny a Hercegoviny, tedy muslimsko-chorvatské části země. Ve městě žije 17 000 obyvatel.\n\nNázev města je odvozen od slovanského jména \"Gorazd\" a je tedy obdobný, jako v případě města Horažďovice v jižních Čechách, nebo obce Górażdże v jižním Polsku. \n\nPrvní zmínka o městě je z roku 1379, roku 1444 se zde nacházela pevnost. Od roku 1415 pak bylo město známé jako obchodní křižovatka, přicházeli sem hlavně obchodníci z Dubrovníku. O dalších padesát let později, v roce 1465 se města zmocnila Osmanská říše, která se tehdy po Balkánském poloostrově po pádu Konstantinopole rychle rozšiřovala. Za turecké vlády tu vznikl \"Karavansaraj\", a hlavně kamenný most přes řeku Drinu. Byly také postaveny dvě mešity. Město bylo tehdy administrativně součástí Hercegovinského sandžaku a sídlo náchie. V letech 1519–1523 byla u místního kostela sv. Jiří v provozu jedna z prvních tiskáren na Balkáně. \n\nPoté, co se města, které tehdy spadalo pod sandžak Hercegovina zmocnilo Rakousko-Uhersko, získalo na významu, protože nově leželo u Osmanské hranice. Rakousko-Uhersko uskutečnilo modernizaci města; byly vybudovány nové silnice, škola, vznikla nová řemesla a první průmyslové podniky. V roce 1886 byla otevřena v Goražde první moderní kasárna, která v současnosti slouží jako základní škola. \n\nV 1. světové válce bylo důležitým bodem v boji rakousko-uherské armády proti Srbsku, spojenci Dohody.\n\nZa druhé světové války, v roce 1941, bylo obsazeno nacistickým Německem a později Itálií. Podle dohody obou zemí se totiž město nacházelo v italském okupačním sektoru. V roce 1941 bylo místem střetů mezi četniky a komunistickými partyzány, kteří byli v oblasti východní Bosny velmi aktivní. 27. ledna 1942 se města zmocnili jugoslávští partyzáni, avšak několikrát do konce války ho ztratili. Pobýval zde i jejich velitel a budoucí prezident Jugoslávie, maršál Josip Broz Tito. Definitivní osvobození přišlo až v březnu 1945.\n\nPo druhé světové válce bylo na břehu Driny v Goražde vybudováno sídliště, které nahradilo původní typické stavby. Místní obyvatelstvo bylo zaměstnáno většinou v obchodu a dopravě. Vzhledem k omezeným komunikacím z Goražde do dalších měst (v minulosti sem vedla pouze odbočka z úzkorozchodné trati) nedošlo k podstatnější industrializaci města. \n\nBěhem občanské války v Jugoslávii v letech 1992 – 1995 bylo Goražde enklávou bosenských Muslimů, obklíčenou Srby. Dnes patří pod Federaci Bosny a Hercegoviny, je vlastně jejím výběžkem spojeným s entitou koridorem. Ten byl stanoven po podepsání Daytonské dohody, která v roce 1995 ukončila válku v Bosně a Hercegovině.\n\nMezi turistické aktivity, které Goražde nabízí, patří především plavba po řece Drině. \n\n"}
{"id": "40569", "url": "https://cs.wikipedia.org/wiki?curid=40569", "title": "Bioprodukt", "text": "Bioprodukt\n\nBioprodukt je jakákoliv surovina rostlinného nebo živočišného původu, která pochází z ekologického hospodářství a je na ni vystaven platný certifikát.\n\nBiopotravina je potravina vyrobená z produktů ekologického zemědělství za podmínek určených zákonem, která splňuje specifické požadavky na jakost a zdravotní nezávadnost (např. bez použití umělých hnojiv, škodlivých chemických postřiků či geneticky modifikovaných organismů (GMO) a výrobků na jejich bázi.)\n\nJe možné vnímat bioprodukt a biopotravinu jako odlišné pojmy. Bioprodukt je surovina (nebo přímá poživatina), která může být rostlinného nebo živočišného původu, vzešlá z ekologického zemědělství. Jako bioprodukt lze certifikovat nejenom suroviny pro výrobu biopotravin, ale také zástavová zvířata, chovná zvířata nebo suroviny pro nepotravinářské využití. Biopotravina je většinou zpracovaným bioproduktem.\n\nPři jejich produkci nesmí být užito umělých hnojiv, ošetřovacích prostředků a jiných látek, které narušují životní prostředí nebo se v něm přirozeně nevyskytují. Producent bioproduktů musí mít uzavřenou řádnou smlouvu o kontrole biokvality s úředně uznávanou kontrolní organizací, která u celého procesu výroby bioproduktu (provozovny, sklady, balírny, přeprava) kontroluje dodržování zákonem stanovených směrnic pro ekologické zemědělství. Základním právním předpisem, který v Česku upravuje zásady ekologického zemědělství, je Zákon 242/2000 Sb. o ekologickém zemědělství vydaný Ministerstvem zemědělství a Nařízení Evropské Rady č. 834/2007. Kromě toho mohou mít jednotlivé svazy ekozemědělců vlastní směrnice upravující produkci, které však nesmí být v rozporu s výše uvedenými zákony a slouží výhradně pro další zvýšení kvality bioprodukce. V případě, že je producent certifikován jako bioprovoz a při výrobě soustavně a bez výjimky dodržuje předepsané směrnice, je oprávněn své zboží označit jako bioprodukt (biopotravina). Jedná se o tzv. nadstandardy a může se jednat např. o vyšší nároky na welfare zvířat nebo péči o přírodu.\n\nPodle evropské legislativy musejí výrobci biopotravin u všech balených biopotravin vyprodukovaných v rámci Evropské unie uvádět toto logo (tzv. eurolist). Tato značka není povinná pouze u dovozu ze zemí mimo EU a u nebalených biopotravin. Značka musí být doplněna informacemi o původu suroviny (EU/mimo EU). Podle tuzemského předpisu musí být každá potravina, která je označena slovem BIO či souslovím produkt ekologického zemědělství, také opatřena na obalu kódem kontrolní organizace a tímto grafickým znakem (tzv. biozebra). Touto značkou mohou být označeny i potraviny s původem mimo ČR.\n\nV souvislosti s bioprodukty se smí užívat výrazy jako „biologický“, „organický“ a „ekologický“, anebo předpony „bio“ a „eko“. Použití těchto výrazů pro jiné než certifikované produkty ekologického zemědělství je v rozporu se zákonem a může být sankciováno pokutou.\n\nPři nákupu na farmě, která se deklaruje jako ekologická a nabízí biopotraviny, musí být farmář schopen předložit platný certifikát o původu bioproduktu vydaný jednou z kontrolních organizací, který stvrzuje, že farma prošla kontrolou dodržování zákonem stanovených podmínek pro ekologické zemědělství a může prodávat biopotraviny. Certifikát bývá doplněn ještě seznamem produktů, které farma smí prodávat s označením BIO.\n\nEkologičtí zemědělci a výrobci biopotravin se řídí zákonem č. 242/2000 Sb a Nařízením Rady (ES) č. 834/2007 o ekologické produkci a označování ekologických produktů. Musí být registrováni u Ministerstva zemědělství ČR. Na dodržování právních norem pro ekologické zemědělství (EZ) v ČR dohlíží celkem tři kontrolní organizace: KEZ, ABCERT, BIOKONT, pověřené Ministerstvem zemědělství ČR. Tyto kontrolní organizace zároveň vydávají certifikáty osvědčující původ výrobků producentů.Nejenže udělují příslušné certifikáty, ale provádějí také kontroly u výrobců, zpracovatelů i velkoobchodníku s biopotravinami. Inspektoři kontrolních organizací provádějí pravidelné i namátkové kontroly na biofarmách, u zpracovatelů i velkoobchodníku. Minimálně jednou ročně tak projde celý řetězec výroby, zpracování a distribuce kompletní kontrolou.\n\nV rámci bioproduktů je třeba rozlišovat dvě kategorie produktů, jejichž značení je taktéž odlišné.\n\nProdukty z přechodného období – účelem přechodného období neboli tzv. konverze je přeměna tradiční zemědělské výroby na ekologické zemědělství způsobem uvedeným v žádosti o registraci, a zabezpečení odstranění vlivu negativních dopadů předchozí zemědělské činnosti na zemědělskou půdu, krajinu a životní prostředí. V tomto období zemědělec teprve začíná produkovat dle směrnic období konverze, které trvá 2–3 roky, max. 6 let. Podle zákona jsou tyto produkty označeny chráněnou značkou „produkt z přechodného období“. Nejčastější využití těchto produktů je převážně jako osivo další ekologické produkce, v omezené míře je určeno k prodeji a spotřebě u konečných zákazníků.\nBioprodukty – bioprodukty mají označení původu z ekologického zemědělství nebo mají druhové názvy vytvořené „bio“ k obvyklému názvu tradičního výrobku, nebo název nový obsahující předponu „bio“ nebo přívlastek „ekologický“ (biologický, organický). Při uvádění na trh musí být kromě tohoto značení výrobky opatřeny stanovenou značkou bioprodukty, tzn. chráněnou značkou a názvem, eventuálně ochrannou známkou producentského svazu a firemním názvem výrobce. V Evropské unii lze také používat celoevropskou značku pro biopotraviny, která je však používána zatím pouze ojediněle.\n\nNejvětší podíl biopotravin v rámci celkového objemu národního trhu s potravinami a nápoji dosahuje Dánsko (9,7 %), Lucembursko (8,6 %), Švýcarsko (8,4 %), Rakousko a Švédsko (7,9 %). Objem v České republice dosahuje přibližně 1,5 miliardy korun, což představuje méně než jednoprocentní podíl.\n\nK rozšířenějším biopotravinám patří například biovejce (v některých evropských státech dosahují až dvacetiprocentní podíl) nebo biozelenina (pětinový podíl ve Švýcarsku, Rakousku, Švédsku a Německu). Největšího zastoupení dosahují v ČR biopotraviny v segmentech hotových dětských výživ (13 %), kuchyňských olejů (7 %), trvanlivého mléka (6 %), jogurtů (5 %) a suché dětské stravy (4 %).\n\nKvalita bioproduktů je na rozdíl od konvenčních zemědělských komodit určována kvalitou celého zemědělského systému a zpracovatelského postupu. Je dána způsobem, jakým byly rostliny vypěstovány, jak byla zvířata chována a jak byl bioprodukt zpracován (zušlechtěn), skladován a distribuován. Tedy technologií produkce, která je určena přísnými předpisy a zajištěna stejně přísným kontrolním systémem. S kvalitou souvisí i způsob produkce z hlediska etického, morálního, sociálně-psychologického a environmentálního, kdy si je spotřebitel vědom, že způsob produkce byl ekologický, šetrný k životnímu prostředí, ohleduplný k chovu hospodářských zvířat a všemu živému, šetrný k neobnovitelným zdrojům surovin a energie.\n\nEnvironmentální, společenské či ekonomické aspekty ekologického zemědělství stejně jako možné rozdíly v kvalitě a zdravotních přínosech mezi bio a konvenčními potravinami jsou předmětem mnoha vědeckých studií a také diskusí zastánců a odpůrců tohoto systému. Souhrnné poznatky výzkumu jsou přehledně shrnuty např. v těchto publikacích:\n\nEkologičtí zemědělci a výrobci biopotravin se řídí zákonem č. 242/2000 Sb. a Nařízením Rady (EHS) č. 2092/91 a musí být registrováni u Ministerstva zemědělství ČR. Na dodržování právních norem pro ekologické zemědělství (EZ) v ČR dohlíží celkem tři kontrolní organizace: KEZ, ABCERT, BIOKONT, pověřené Ministerstvem zemědělství ČR. Tyto kontrolní organizace zároveň vydávají certifikáty osvědčující původ výrobků producentů.\n\nV rámci bioproduktů je třeba rozlišovat dvě kategorie produktů, jejichž značení je taktéž odlišné.\n\n\n"}
{"id": "40570", "url": "https://cs.wikipedia.org/wiki?curid=40570", "title": "Drina", "text": "Drina\n\nDrina ( ), je řeka v Bosně a Hercegovině (regiony Republiky srbské\nFoča a Vlasenica a Bosensko-podrinský kanton ve Federaci Bosny a Hercegoviny) tvořící její hranici se Srbskem. Je to pravý, největší přítok Sávy (povodí Dunaje). Vlastní \"Drina\" je dlouhá 346 km, celý tok včetně nejdelší zdrojnice více než 460 km. Její povodí zaujímá plochu 19 700 km².\n\nZdrojnicemi Driny jsou řeky Tara a Piva, pramenící v Černé Hoře. Vlastní \"Drina\" vzniká jejich soutokem ve vápencové krasové oblasti u Šćepan Polje na černohorsko-bosenské hranici. Odsud řeka míří na bosenském území zhruba k severu úzkým hlubokým místy zalesněným údolím mezi horami, zprvu s četnými peřejemi. Protéká městy Foča a Goražde, následuje Višegrad se starobylým tureckým mostem ze 70. let 16. století, jehož osudy působivě zachytil ve svém románu \"Most přes Drinu\" nositel Nobelovy ceny Ivo Andrić. Hluboce zaříznutý, 24 km dlouhý, úsek za \"Višegradem\" mezi Žepou a Klotijevcem se nazývá Kaňon Driny (\"Kanjon Drine\") a od těchto míst po celý zbytek toku řeka tvoří přirozenou východní hranici \"Bosny a Hercegoviny\" se Srbskem. Pod kaňonem řeku přehrazuje mohutná, 93 m vysoká hráz Peručacké přehrady (\"Perućačko jezero\"), jejíž vzdutí sahá 50 km proti proudu až téměř k \"Višegradu\". Níže leží při toku na srbské straně město Bajina Bašta, poté nad bosenským městem Zvornik zadržuje tok Zvornická přehrada (\"Zvorničko jezero\"). Pod ústím řeky Lim se nacházejí vodopády. Dále leží při \"Drině\" na pravém, srbském, břehu města Banja Koviljača a Loznica. Odtud řeka definitivně opouští hluboké údolí a v rovinaté krajině dolního toku vytváří ve svých náplavových terasách množství meandrů a slepých ramen. Na levém břehu míjí bosenskou obec Janja a pak už se \"Drina\" přibližuje \"Sávě\", do níž se vlévá zprava mezi vesnicem Bosanska Rača a Sremska Rača.\n\n\"(L = levý; P = pravý)\"\n\nNejvyšších vodních stavů dosahuje na jaře a během letních a podzimních povodní. Průměrný roční průtok vody činí na dolním toku 341 m³/s.\n\nV dobách pozdního starověku byla řeka přirozenou hranicí mezi říší východořímskou a západořímskou. Během první světové války probíhaly na \"Drině\" v letech 1914 až 1915 těžké boje mezi rakousko-uherskou a srbskou armádou.\n"}
{"id": "40573", "url": "https://cs.wikipedia.org/wiki?curid=40573", "title": "Manipul (vojenská jednotka)", "text": "Manipul (vojenská jednotka)\n\nManipul je vojenskou jednotkou římské armády. Byl tvořen vždy dvěma centuriemi neboli setninami. Před vojenskou reformou z druhého století př. n. l. v manipulu pochodovalo 120 až 150 vojáků, po této reformě míval manipul i kolem dvou stovek mužů.\n\nZákladní bojovou silou římského vojska byla legie skládajíci se z 5000 pěšáků. Legie se skládala z 10 kohort, 30 manipulů a 60 centurií. Každý muž byl příslušníkem centurie. Dvě centurie tvořily manipul, který byl označován zástavou (signum). Šest centurií tvořilo kohortu. Kohorty byly označené číselně od I do X. Kromě pěšáků patřilo k legii 120 jezdců, kteří zabezpečovali spojení mezi jednotkami nebo pronásledovali zběhy.\n\n"}
{"id": "40575", "url": "https://cs.wikipedia.org/wiki?curid=40575", "title": "Centurie", "text": "Centurie\n\nCenturie (lat., z \"centum viri\", sto mužů), česky setnina, byla skupina svobodných občanů, která měla svého zástupce ve shromáždění a zároveň tvořila základní taktickou jednotku římské armády; velel jí centurion neboli setník.\n\nKe konci královské doby se starší rodová organizace římské společnosti rozpadala, protože přibývalo občanů, kteří do žádného rodu nepatřili. Tím přestávalo také fungovat nejstarší kurijní shromáždění (\"comitia curiata\"), v němž bylo zastoupeno třicet skupin patriciů (šlechty). Podle tradice to byl král Servius Tullius, který udělal zásadní reformu. Místo podle rodového původu a příslušnosti rozdělil svobodné muže do šesti tříd podle majetku. Každá třída se pak dělila na centurie, zastoupené v setninovém shromáždění (\"comitia centuriata\"). Toto shromáždění 193 (později 373) zástupců centurií mělo za republiky hlavní zákonodárnou i soudní moc. \n\nKrálovství ani republika neměly stálou armádu a války se účastnili všichni svobodní muži. Centurie se z vojenského hlediska dělily na centurie juniorů (od 17 do 45 let), kteří táhli do pole, a centurie seniorů (od 46 do 60 let), kteří bránili město. V císařské době význam setninového shromáždění klesal a centurie zůstaly jen základem vojenské organizace. Legie měla ideálně 4200 mužů v 60 centuriích o různém počtu mužů podle zbraně.\n\nV ideálním případě měla centurie sto mužů, v praxi její velikost ovšem silně kolísala, a tak velmi často neměla více než šedesát nebo sedmdesát vojáků. Řidčeji se objevovaly posílené centurie, které měly 120 až 125 mužů, výjimečně až 170 vojáků. Takové byly například centurie elitní pretoriánské gardy, jakési ochranky císaře.\n\nPo Mariově reformě armády v roce 107 př. n. l. čítala centurie obvykle 80−83 mužů. Centurie se dál dělila na 10 družstev ( contuberii ) po osmi legionářích, tito legionáři spolu sdíleli jeden stan. Šest centurií tvořilo kohortu a deset kohort tvořilo legii. Každé centurii velel centurion, který měl k ruce optiona (svého zástupce), praporečníka jednotky a oněch osmdesát legionářů. Výlučné postavení mezi centuriony měl centurion 1. centurie, který byl ostatním centurionům kohorty nadřízený. Centurioni, kteří veleli 1. centurii zároveň veleli celé kohortě. Zcela výlučné postavení mezi všemi centuriony, měl centurion 1. centurie 1. kohorty. Byl nejvýše postaveným ze všech centurionů. Legionář mohl být povýšen na optia, a dále na centuriona pouze na základě svých schopností, úspěchů a délky služby v legiích. \n\nV římské armádě důstojníci neskládali žádné zkoušky, jejich zkouškou byla služba, a vyšší hodnost mohli získat pouze bezúhonnou službou. Nad centuriony byli postaveni tribunové, z nichž jeden (1. tribun) byl ostatním tribunům nadřízený. Tuto funkci většinou získávali mladí aristokrati, kteří v této pozici měli nabýt zkušeností pro další funkce. Dále nad tribuny stál prefekt tábora, nejdéle sloužící voják legie s největšími zkušenostmi. Prefekt tábora pak podléhal jen legátovi, který velel celé legii. Legáti se do svých pozic rekrutovali na 3 – 5 let, prefekt tábora ale u své legie zůstal, buďto do své smrti, nebo do skončení vojenské služby, která v dobách principátu představovala 20 – 25 let.\n\n\n"}
{"id": "40578", "url": "https://cs.wikipedia.org/wiki?curid=40578", "title": "Genetická choroba", "text": "Genetická choroba\n\nGenetická choroba, resp. dědičná či genetická nemoc je nemoc, která je geneticky zapříčiněna (např. Downův syndrom, srpkovitá anémie, cystická fibróza nebo Duchenneova svalová dystrofie), podmíněna (např. některé formy rakoviny) či podpořena (poslední skupina není započtena ve všech definicích genetických chorob). Přesto dědičnost není tak jednoznačná a nemusí se projevit. Genetické choroby studuje lékařská genetika.\n"}
{"id": "40579", "url": "https://cs.wikipedia.org/wiki?curid=40579", "title": "Neretva", "text": "Neretva\n\nNeretva ( , italsky \"Narenta\") je řeka v Bosně a Hercegovině (Hercegovsko-neretvanský kanton) a Chorvatsku (Dubrovnicko-neretvanská župa). Pramení v Dinárských horách a teče na jih, kde ústí deltou do Jaderského moře. Je 225 km dlouhá; 203 km jejího toku je na území Bosny a Hercegoviny a 22 v Chorvatsku. Povodí má rozlohu 5600 km². Je jedinou řekou na území Bosny a Hercegoviny, které se do Jaderského moře vlévá.\n\nŘeka je známá díky značnému počtu druhů ryb, které zde žijí, z nichž nejvíce zastoupen je úhoř říční.\n\nNeretva pramení přímo pod vrchem Čemerno (masiv Zelengoru), nedaleko hranic Bosny a Hercegoviny s Černou Horou v nadmořské výšce 1095 m. Poté teče kaňonem na severozápad přes Dinárskou vysočinu (oblíbená turistická oblast). Prudká horská bystřina zde patří k nejchladnějším řekám na území Bosny a Hercegoviny; její teplota se pohybuje i v létě okolo 7-8 °C. Údolí řeky v horním toku jsou hluboká 600-800 m.\n\nNa horním toku přibírá Neretva přítoky Repešnica, Rakitnica a Ljuta s pravé strany, a dále říčky Lađanica, Župski Krupac, Bukovica, Bijela, Krupac, Trešanica, Idbarčica, Kraljuščica a Neretvica ze strany levé. V dolní části toku jsou přítoky Neretvy Bregava a Trebižat.\n\nŘeka dále protéká městy Konjic a Jablanica. V Jablanici se nachází hydroelektrárna, jedna z největších v zemi. Hráz je vysoká 85 m a vytváří Jablanickou přehradu. Na řece se nachází celkem 9 vodních elektráren. Kromě Jablanice (dokočená v roce 1954) jsou to i Grabovica (1981), Peć-Mlini (2004) a Mostarsko Blato (2012). Všechny přehrady se nacházejí v úseku Konjic-Mostar.\n\nDále řeka teče na jih soutěskou do Mostaru (je tudy vedená i silnice a železnice Dubrovník–Sarajevo), protéká pod jeho Starým mostem, a dále na jih do Metkoviće. Pod Mostarem se Neretva rozšiřuje.\n\nSměrem na jih od Počitelje přes Čapljinu až k ústí moře se nachází dolní tok řeky. V průběhu minulých desetiletí byl tento dolní tok značným způsobem kultivován. Byly vysušeny původní bažiny a tok řeky byl napřímen tak, aby bylo možné údolí řeky využít k zemědělství. Pěstují se zde různé plodiny, od obilovin až po středomořské ovoce. Údolí řeky patřilo v dobách socialistické Jugoslávie k nejúrodnějším oblastem v zemi.\n\nRegulace řeky umožnila její splavnost. Povodně byly zabráněny prostřednictvím valů, které vznikly na březích řeky. Regulace měla nicméně za výsledek změnu přísunu vody do řeky; v letních měsících již do Neretvy přitéká voda, která přicházela do řeky z těchto močálů. Snížil se také přísun sedimentů do říčního koryta, a to se tak od zregulování řeky prohloubilo o 2-3 metry.\n\nPosledních 22 km protéká Chorvatskem. Největším přítokem řeky je říčka Trebižat, která se do ní vlévá u Čapljiny. Jihovýchodně od města Ploče se řeka vlévá do Jaderského moře. Delta řeky, která je od roku 1992 přírodní rezervací, má rozlohu 196 km. V blízkosti Opuzenu se řeka větví do 12 ramen. Její voda dál teče Malostonským zálivem a Neretvanským průlivem.\n\nPrůměrný průtok činí 280 m³/s. Vysoké vodní stavy nastávají na jaře a na podzim. Je splavná do \"Metkoviće\" (20 km od ústí)\n\nVláda Bosny a Hercegoviny plánovala vybudovat další minimálně tři přehrady (Konjic, Ulog, Zalomka, Nevesinje, Klokun), které by se nacházely v kaňonu řeky. Proti tomu protestovali ekologové, kteří namítali, že kaňon Neretvy je jeden z nejkrásnějších v zemi a neměl by být takto zničen.\n\n"}
{"id": "40581", "url": "https://cs.wikipedia.org/wiki?curid=40581", "title": "Konrad Henlein", "text": "Konrad Henlein\n\nKonrad Ernst Eduard Henlein (6. května 1898, Vratislavice nad Nisou – 10. května 1945, Plzeň) byl funkcionář Ještědsko-jizerské a poté Chebské župy Německého turnerského svazu (DTV) v Československu. V roce 1931 se stal náčelníkem této organizace, kterou řídil zpočátku v duchu Spannových myšlenek a byl zároveň členem německého Kameradschaftsbundu (Svaz kamarádství). V roce 1933 založil a stál v čele politického hnutí Sudetendeutsche Heimatfront (SHF). Na podzim roku 1937 Konrad Henlein přestoupil k nacionálním socialistům. Adolf Hitler jmenoval Henleina Gruppenführerem (později Obergruppenführerem) SS, župním vedoucím NSDAP a poslancem říšského sněmu. Po 15. březnu 1939 byl šéfem civilní správy okupačních vojsk a 1. září stanul v čele Sudetské župy jako říšský místodržící. Tuto funkci zastával až do konce války.\n\nHenlein se narodil v tehdejším \"Maffersdorfu\" (dnes Vratislavice nad Nisou, součást Liberce) jako syn úředníka, Němce Konrada Henleina a Češky Hedwigy (rozené Dvořáčkové). Se svými rodiči žil v Rychnově a po absolvování obchodní akademie v Jablonci nad Nisou se roku 1916 přihlásil do armády. Během první světové války byl na italské frontě zajat a domů se vrátil až v srpnu 1919.\n\nPracovat začal jako bankovní úředník v jablonecké České obchodní bance, odkud však brzy přešel do Kreditanstalt der Deutschen. Byl velmi aktivní v turnerském hnutí, roku 1923 se stal vzdělavatelem mládeže ještědsko-jizerské turnerské župy. Od října 1925 pracoval jako učitel tělocviku v Aši, kde se také seznámil s dcerou kavárníka Emmou Luisou Geyerovou, se kterou se v roce 1926 oženil.\n\nRoku 1928, již jako populární osobnost, zřídil v tomto městě také ústřední turnerskou školu. V říjnu roku 1933 založil politické hnutí \"Sudetendeutsche Heimatfront\" (SHF), které se později (1935) přeměnilo na \"Sudetendeutsche Partei\" (SdP). Postupně získal podporu nacistického vedení v Německu a díky kontaktům na západní politické kruhy dosáhl mezinárodní diskuse nad sudetoněmeckou otázkou. Tuto otázku ovšem sám vyhrotil, a to neustálým stupňováním svých požadavků. Mezitím například přednášel v prosinci 1935 v londýnském královském institutu. Dokonce se chtěl stát prezidentem Československa. S Adolfem Hitlerem se setkal poprvé v srpnu roku 1935.\n\nDruhá polovina 30. let byla dobou jeho vrcholného úspěchu. Přestože vedle českých agrárníků byla SdP nejsilnější politickou stranou, zůstala v opozici, v níž ji chtěli čeští a ostatní němečtí politici izolovat. To však SdP umožnilo nadále vystupovat z pozice kritika koalice, což jí v době, kdy ještě stále panovala v pohraničí vysoká nezaměstnanost a bída, umožnilo nadále zvyšovat počet svých příznivců. Sám Henlein byl ve složité pozici, protože v SdP existovaly různé názorové skupiny, mezi kterými musel manévrovat. Přitom se snažil zavést do strany nacistický vůdcovský princip, tj. vybudovat si absolutní autoritu. Sám záměrně nikdy ani nekandidoval do Národního shromáždění, aby se mohl prezentovat jako „čistý“ vůdce svého lidu, který nemá s pražskou politikou nic společného.\nV první polovině 30. let zastával Henlein ve svých veřejných projevech autonomistický program a celkově protinacistické postoje, protože jednak hrozil zákaz SdP československou vládou a jednak bylo třeba otupit antipatie spannovské frakce SdP. Neboť jak ve svém dopise A. Hitlerovi mimo jiné uvedl: \n\nOtevřeným stoupencem Hitlera se stal až v roce 1937, kdy radikální nacistické křídlo SdP vedené K. H. Frankem získalo převahu. Roku 1937 se Henlein sešel s Adolfem Hitlerem a přislíbil mu absolutní věrnost. Společně formulovali taktiku „vždy žádat víc, než je možné splnit“, kterou se pak SdP řídila až do rozbití Československa. Protože koaliční vláda začátkem roku 1937 veřejně vyhlásila program odstranění veškeré diskriminace Němců (v obsazování úředních míst atd.) a začala připravovat různá opatření k dosažení úplné rovnosti, musela SdP ve své rétorice stále přitvrzovat. Zároveň šlo o čas, protože Hitler nechtěl vzhledem k rychlému pokračování pevnostních staveb (hlavní úseky měly být bojeschopné roku 1940) likvidaci Československa odkládat.\nV září 1938, když jednání mezi SdP a vládou Československa dospělo do bodu, kdy vláda s drobnými výhradami v podstatě přistoupila na všechny požadavky SdP (především dalekosáhlá přestavba státu na autonomistickém principu) a kdy ne zcela malá část představitelů SdP otevřeně přiznávala, že bylo dosaženo toho, oč usiloval jejich maximalistický program (Ernst Kundt, Wilhelm Sebekovsky), byla jednání ze strany Henleina a Franka přerušena pod záminkou incidentu, který se odehrál v Ostravě (zřejmě byl uměle vyvolán, aby tuto záminku poskytl).\n\nJednání tak nebylo nikdy dokončeno: po dobu SdP iniciovaného přerušení jednání se SdP pokusila ve dnech 13. až 15. září 1938 v několika okresech za pomocí zbraní propašovaných z Německa o ozbrojený převrat s cílem tato území násilně připojit k Německu. Převrat byl okamžitě potlačen policií, celníky a armádou. Většina guerillových bojovníků včetně Henleina a většiny politiků SdP uprchla do Německa. V zasažených okresech bylo vyhlášeno stanné právo. Dne 15. září byla SdP postavena mimo zákon a na její představitele byly vydány zatykače. Důvodem převratu byla právě skutečnost, že už nebylo možné stupňovat dále požadavky a dosažení shody mezi SdP a vládou by vedlo k uklidnění a upevnění Československa, tedy přesně opaku situace, o níž se snažil Hitler.\n\nHenlein mezitím v Německu z uprchlých bojovníků zorganizoval tzv. Freikorps, sám se stal jeho velitelem a během několika dní vyslal své skupiny do Československa znovu. Tato akce se někdy označuje jako druhý pokus o převrat. Teroristická aktivita se soustředila na západní a severní příhraničí. Druhý převrat byl rovněž potlačen. Zaznamenal však úspěch v okrese Aš, kde guerillu podpořily z Německa i jednotky SS. Československá vláda se domnívala, že Hitler se snaží rozpoutat těmito akcemi válku, kterou by pak vydával za útok Československa na Německo, a proto vydala armádě rozkaz, aby se stáhla na hranice okresu Aš. Tento okres tak byl ponechán svému osudu a Freikorps spolu s SS ho obsadily už týden před Mnichovskou dohodou. Z okresu Aš bylo několik stovek lidí uneseno („zatčeno“) do Německa. Celkově oba pokusy o puč zanechaly nejméně několik desítek mrtvých na obou stranách. Boj byl ze strany Freikorpsu veden se značnou krutostí a zákeřností; citován bývá např. případ vesnice Habersbirk, kde mnohonásobná přesila zmasakrovala místní četníky, ztýrala místní české civilisty atd.\n\nZ Německa se Henlein vrátil až po Mnichovské dohodě, již jako Hitlerem jmenovaný (1. 10. 1938) říšský komisař pro Sudetoněmecká území. Účastnil se osobně vítězného průjezdu Hitlera pohraničím. Jako správce těchto oblastí byl zodpovědný za veškerý teror, kterého se nacisté dopustili po obsazení pohraničí vůči Židům, Čechům a německým antinacistům (např. bývalý sociálnědemokratický starosta Ústí nad Labem Leopold Pölzl byl tažen městem na oprátce a měl být ulynčován k smrti, kdyby ho náhodou nezachránilo z rukou davu gestapo).\n\nKdyž SdP splynula s NSDAP a vznikla župa NSDAP Sudety, stal se jejím župním vedoucím. Byl také Obergruppenführerem SS a od 1. května 1939 byl místodržícím Říšské župy Sudety. Jeho osobní mocenské postavení však bylo spíše špatné. Řada jeho nejbližších spolupracovníků z bývalé SdP byla z politických důvodů odstraněna (např. Heinz Rutha byl gestapem udán čs. policii pro tehdy trestnou homosexualitu a v československém vězení v roce 1937 spáchal sebevraždu). Henlein byl mužem s vysokou funkcí, ale jeho vliv byl omezený.\n\nV pondělí 7. května 1945 odjel Henlein z Liberce, aby se pokusil vyjednat s Američany mimo jiné také uznání Mnichovské smlouvy. Podařilo se mu dostat se až na území osvobozené americkou armádou, kde však byl u Lokte zajat, vyslýchán a uvězněn v Plzni. Když zjistil, že s ním nikdo jednat nehodlá a že je považován za válečného zločince, podřezal si sklem z rozbitých brýlí časně ráno 10. května žíly. Pohřben byl v neoznačeném hrobě v Plzni. V dokumentech Mezinárodního trestního tribunálu v Norimberku, který se konal po válce, je Henlein otevřeně označován za válečného zločince. Je dosud čestným občanem města Liberce. Čestné občanství mu udělilo také město Karlovy Vary.\n\n\nOsobu Henleina zmiňuje i Divadlo Járy Cimrmana, které jako místo narození zmiňuje fiktivní obec Liptákov. Henleinovo jméno použili rovněž autoři pořadu Česká soda pro persiflážní reklamu na novou „Škodu Henlein“, obsahující narážky na teroristickou činnost bojůvek SdP a na dva pokusy o ozbrojený puč, které Henlein se svou stranou zorganizoval v září 1938.\n\n\n"}
{"id": "40582", "url": "https://cs.wikipedia.org/wiki?curid=40582", "title": "LP", "text": "LP\n\nSpojení písmen L a P může mít různé významy:\n\n\n\n\n"}
{"id": "40585", "url": "https://cs.wikipedia.org/wiki?curid=40585", "title": "Ziva Kunda", "text": "Ziva Kunda\n\nZiva Kunda (13. června 1955 – 24. února 2004) byla americká profesorka sociální psychologie na University of Waterloo.\n\nJejí webové stránky byly v Česku a na Slovensku velmi populární.\n\nByla vdaná za Paula Thagarda, s nímž měla dva syny – Daniela a Adama. Ph.D. titul získala na University of Michigan. Je autorkou slavné práce \"Social Cognition: Making Sense of People\". Před svou smrtí inspirována Katherine Grahamovou začala v roce 2004 psát autobiografii, během dvou měsíců však stihla popsat jen prvních jedenáct let svého života.\n\n\n"}
{"id": "40598", "url": "https://cs.wikipedia.org/wiki?curid=40598", "title": "Kačer Daffy", "text": "Kačer Daffy\n\nDaffy Duck neboli \"bláznivý kačer\" je hrdina kreslených seriálů \"Looney Tunes\" a \"Merrie Melodies\" společnosti Warner Bros.\n\nPostava tohoto kačera se poprvé objevila na filmové plátně 17. dubna 1937.\nOd té doby byl hrdinou mnoha krátkých filmů, ale i celovečerních kombinovaných komedií.\n"}
{"id": "40606", "url": "https://cs.wikipedia.org/wiki?curid=40606", "title": "Civilismus", "text": "Civilismus\n\nCivilismus, též civilizační či civilní poezie, je tendence v poezii konce 19. století a prvního dvacetiletí 20. století. Soustřeďuje se na zobrazení technických vymožeností, moderního života a civilizace. Oslavuje všední věci a lidskou práci.\n\nZa průkopníka civilismu je považován jeden z nejvýznamnějších amerických básníků Walt Whitman. Svou jedinou básnickou sbírkou \"Stébla trávy\" (první vydání z roku 1855) položil základy tohoto směru. Sbírka nese všechny zásadní znaky civilismu. Whitman se snažil o nové pojetí krásy a pravdivosti.\n\nV belgické poezii civilismus prosazoval Émile Verhaeren. Podal obraz průmyslového velkoměsta i venkova (Flandry).\n\nBěhem svého složitého básnického vývoje se dostal k civilismu básník Stanislav Kostka Neumann.\n\nRaná tvorba básníka Josefa Hory vykazuje výrazný civilizační smysl pro dynamiku moderní doby (sbírka \"Básně\" z roku 1915 a sbírka \"Strom v květu\" z roku 1920).\n\nNa civilismus navázala ve své tvorbě česká umělecká skupina s názvem Skupina 42, kterou přitahovala zejména velkoměstská civilizace a všední, každodenní život. Jejím předním představitelem byl básník a výtvarník Jiří Kolář.\n\nVliv civilismu je patrný rovněž v básnické sbírce Josefa Škvoreckého \"Nezoufejte!\" z roku 1946.\n\nMnohem později než v poezii se civilismus na krátkou dobu promítl i do filmu. Nejvýrazněji to bylo ve Velké Británii v období let 1940 až 1945. Hlavními představiteli civilismu zde byli David Lean a Carol Reed. Účelem krátké epochy britského civilismu bylo povzbudit tamní obyvatelstvo od válečné deprese a prost velkých gest a slibů mu vštípit, že s určitou dávkou skromnosti, poctivosti a pracovitosti se dá válka (a zobecněně cokoli) překonat. Tento směr se vyznačuje prostým, nijak nerafinovaným ani teatrálním, filmovým stylem, tematicky se drží osudů obyčejných lidí. Často apeluje vytrvalost a houževnatost, a též na existenci skrytých sil, které v sobě i ten nejobyčejnější člověk má, a prakticky vždy ukazuje, že i přes rány osudu se nakonec vše v dobré obrátí.\n\nNejčastěji zmiňovaným filmem civilismu je Deanovo \"Moře, náš osud\" (In Which We Serve, 1942). Vypráví příběh námořníků lodi Torrin a jejich vzpomínání na dobu před vyplutím. Například, ve scéně, kdy po potopení německé lodi, britští námořníci vytahují z vody přeživší, jsou němečtí námořníci záměrně vykresleni jako vysílené špinavé zubožené trosky, což soudobým divákům podvědomě vtisklo paralelu, že každý nepřítel se dá porazit. Z tohoto hlediska lze vybrané scény britského civilismu přiřadit k propagandě (ovšem, zřejmě v tom pozitivním slova smyslu).\n\n"}
{"id": "40632", "url": "https://cs.wikipedia.org/wiki?curid=40632", "title": "Peklo", "text": "Peklo\n\nPeklo je v náboženství místo nebo stav v posmrtné životě, kde jsou zemřelí podrobeni utrpení jako věčný trest. V křesťanství a islámu představuje peklo věčné zatracení, zatímco v jiných náboženstvích je peklo dočasný stav před reinkarnací. Peklo je tradičně umístěno podzemí (viz též podsvětí). Dalšími místy posmrtného života jsou nebe, ráj, očistec a limbus.\n\nDalší náboženství považují podsvětí za říši mrtvých obvykle umístěné podzemí (například Hádés nebo Šeol). Ve starověkých mytologiích existuje vstup do podsvětí ze světa živých (viz také brána do pekel).\n\nHebrejské slovo še’ol (שְׁאוֹל) a jeho řecký ekvivalent Hádés v Septuagintě značí říši mrtvých. Mrtví jsou proto, že nemají vědomí (viz Kazatel 9:5,10). V tomto pojetí je peklo „nicota, nejzazší nicota odloučenosti od Boha“.\n\nKřesťanská doktrína pekla vychází z Nového zákona. V křesťanství je peklo místem věčného zatracení. O peklu hovoří Nový zákon:\n\nPodle katolické nauky je peklo stav konečného sebevyloučení ze společenství s dobrým Bohem jako zdrojem života a ostatními blaženými. Ježíš Kristus mluví v Novém zákoně o pekle jako o \"spalujícím, neuhasitelném a věčném ohni\", kam je uvržen anděly Páně ten, který do konce svého života odmítá přijmout víru a umírá ve smrtelném hříchu. V pekle pak hyne jak tělo, tak duše takového hříšníka potrestaného odloučením od Boha. Součástí katolické věrouky je nabádání věřících k odpovědnosti, plynoucí ze svobody rozhodnutí, které může, ale nemusí vést k obrácení k Bohu. Zároveň však tato věrouka mluví o milosrdném Bohu, který nechce dopustit, aby hříšník zahynul v odloučení a v rozporu s vírou.\nTi, kteří činili při svém životu zlo, budou, dle katolické věrouky, při posledním soudu vzkříšeni, aby mohli být odsouzeni a odejít do \"věčného trápení\", zatímco ti, kteří činili dobro, budou vzkříšeni k životu. Pro věčně trpící pak již nebude existovat cesta zpět, k nápravě. Podle katolického učení si však tito věčně trpící vybrali svou cestu dobrovolně, zcela svobodně, tím, že odmítli \"zachovat zákon Boží\". Všichni křesťané tedy mají podle tohoto učení usilovat o \"vykoupení\", tedy o \"záchranu duší\", aby byly od \"věčného utrpení\" v pekle uchráněny.\n\nV islámu džahannam (v arabštině: جهنم) je místem ohně a dalších utrpení zatracených.\n\nPeklo je tématem řady uměleckých děl a literatury například v Danteho \"Božské komedii\". Tradičně je zobrazováno jako jezero ohně a síry podle Zjevení Janova.\n\nV lidové mytologii je možno do pekla vstoupit, zachránit trpící duši, vyvést ji z pekla ven a vrátit tak zemřelého hříšníka do života. O mnohých jeskyních, tunelech a jiných otvorech v zemi se v pověstech vypráví, že jsou vchodem do pekla. Jindy se říká, že brána do pekla se nachází za šípkovým keřem. Odtud pochází úsloví „jdi mi k šípku“.\nV evropském folklóru, včetně českých pohádek, jsou s peklem velmi často spojovány ohromné kotle, v nichž se hříšné duše vaŕí nebo pečou. S touto představou pracuje v Božské komedii i Dante Alighieri, ale nemá oporu v Bibli ani ve spisech církevních otců. V hinduistických textech se hovoří o pekelných kotlích, do nichž budou v Jamově říši uvrženi ti, kdo spáchali incest se svou sestrou nebo zabili vyslance. Také na japonských a tibetských obrazech buddhistického pekla se nacházejí obrazy démonů vařících hříšníky v kotli. Snad nejstarší zmínky o podsvětních kotlích, v nichž mají být zničena zloba a nemoci, se objevují v chetitských zaklínadlech z 2. tisíciletí př. n. l.\n\nMezi nejznámější historické popisy pekla patří Božská komedie od Dante Alighieriho. Básník zde postupně putuje peklem, dále očistcem a nakonec zakončí svou pouť v ráji.\nPeklo také vystupuje v mnoha dílech moderní literatury.\n\n\n\n"}
{"id": "40634", "url": "https://cs.wikipedia.org/wiki?curid=40634", "title": "Osud člověka", "text": "Osud člověka\n\nOsud člověka ( \"Судьба человека\") je novela sovětského spisovatele Michaila Alexandroviče Šolochova z roku 1957. Je označována jako jedno z nejzávažnějších děl poválečné sovětské literatury.\n\nV českém překladu Věry Š. Vendové knihu v roce 1971 vydalo Nakladatelství Mladá fronta.\n\nŠolochov toto své dílo věnoval Jevgenii Grigorjevně Levické, člence KSSS od roku 1903.\n\nKniha je vystavěna jako rozhovor autora s hrdinou, bývalým vojákem a řidičem Andrejem Sokolovem. Sokolov začíná své vyprávění šťastným klidem domova, kde pracoval jako dělník a později jako řidič, založil rodinu, postavil dům a nic mu nechybělo. Byl však povolán na frontu a musel vše opustit. Po jednom roce se dostal v květnu 1942 do německého zajetí a jen o vlásek unikl smrti, když se hrdinsky snažil dovézt munici na frontu. Po nekonečných útrapách, nelidském týrání a těžkých pracích ve fašistických koncentračních táborech, nejen v Německu, kdy už si přál raději zemřít, se mu naskytla šance a po celých dvou letech v zajetí se znovu nebojácně probil ke svým a dovezl jim i nepřátelského majora.\n\nDozví se však zdrcující zprávu, že jeho milovanou ženu Irinu, dcerky Nastěnku a Olušku zabila bomba při náletu na letiště poblíž jejich domu, po kterém zbyl pouhý kráter. To zanechá v jeho duši hluboký šrám. Později se však doslechne o svém synu Anatoliji, jenž byl dokonce povýšen na kapitána dělostřelecké baterie a s obrovskou pýchou se těší, až se shledají. Osud mu však nepřál a jeho syna zabil v poslední den dobývání Berlína německý odstřelovač. Zůstal tak zcela sám s nezodpovězenou otázkou, čím si zavinil tak těžký osud. Zkrušen těžkými zážitky se Sokolov snaží najít novou vůli k životu, najít smysl další existence. Tento smysl najde v malém cizím chlapci Váňovi, jehož válka také připravila o všechny blízké, a přijme ho za svého syna.\n\nJako ve všech sovětských dílech věnujících se válce i v tomto jsou patrné schematické prvky jako bezvadnost ruského vojáka, odpor ke zrádcům komunismu, hrdina obyčejný člověk a dělnictví. Dílo však klade i závažné otázky existence, nad kterými se může čtenář zamyslet.\n\nHlavní hrdina Sokolov: kritizuje zbabělost, je odvážný, vlastenec, čestný a houževnatý.\n\nDílo bylo také úspěšně zfilmováno, svůj režisérský debut si v něm úspěšně odbyl známý sovětský herec a režisér Sergej Bondarčuk, který v tomto filmu ztvárnil také hlavní hereckou roli, postavu Andreje Sokolova.\n"}
{"id": "40635", "url": "https://cs.wikipedia.org/wiki?curid=40635", "title": "Maxmilián Hošťálek z Javořice", "text": "Maxmilián Hošťálek z Javořice\n\nMaxmilián Hošťálek z Javořice (* 1564 Žatec, † 21. června 1621 Praha) byl český politik, primátor města Žatce a zemský direktor během stavovského povstání.\n\nJeho rodiči byli Zikmund Hošťálek z Javořice a Anna z Vorličné, která pocházela z Hradce Králové. Predikát \"z Javořice\", který zřejmě odkazuje na říčku Javornici na Rakovnicku, pro rodinu získal roku 1530 Zikmundův otec Jiřík. Hošťálkové se tak stali erbovními měšťany. Maxmiliánu Hošťálkovi připadl v Žatci značný pozemkový majetek, zejména statek Velichov, protože jako jediný mužský člen rozsáhlé rodiny přežil morovou epidemii 1582–1583. O jeho vzdělání není nic známo, zřejmě navštěvoval některou z městských partikulárních škol. Po roce 1591 se stal jedním ze 12 konšelů. V městské radě měl na starosti ekonomiku poddanských vesnic patřících k městským statkům. Poté co městu půjčil 1500 míšeňských kop, se v roce 1610 stal v Žatci primátorem. V roce 1604 si jeho sestřenici vzal Pavel Skála ze Zhoře, který se ve městě usadil.\n\nHošťálek se angažoval v nekatolické protihabsburské stavovské opozici. Na zemském sněmu 8. června roku 1617 přednesl za městský stav společně s Valentinem Kochanem z Prachové požadavek, aby součástí volebního reversu Ferdinanda II. byla přísaha na Rudolfův Majestát na svobodu náboženského vyznání z roku 1609. Za to byl odvolán z místa žateckého primátora. V květnu 1618 byl zvolen za jednoho z deseti členů Direktoria za měšťanský stav. 27. října 1619 v jeho domě přespal cestou na pražskou korunovaci Fridrich Falcký. \n\nManželka Dorota nejprve odešla do exilu, po čase se vrátila do Žatce, přestoupila ke katolictví a znovu se provdala. Maxmilián a Cyprián, Hošťálkovi synové z prvního manželství, sloužili v armádách protihabsburské koalice a jejich životní osudy nejsou známy. Jan Zikmund, syn z druhého manželství, se stal plukovníkem císařské armády. V roce 1637 dosáhl souhlasu Ferdinanda III. ke snětí otcových ostatků z brány a jejich pohřbení. Zemřel v Kadani roku 1674.\n\n"}
{"id": "40651", "url": "https://cs.wikipedia.org/wiki?curid=40651", "title": "Terorismus", "text": "Terorismus\n\nTerorismus je užití násilí nebo hrozby násilím s cílem zastrašit protivníka a dosáhnout politických (případně politicko-náboženských) cílů. Terči teroristických akcí jsou většinou civilisté. Mezi teroristické metody patří atentáty, bombové útoky, únosy osob nebo dopravních prostředků a další násilné akty. Akty násilí bývají plánovány tak, aby u veřejnosti vyvolaly pocit strachu a nejistoty. Někdy má terorismus podobu vydírání s cílem dosáhnout splnění konkrétních politických požadavků. Vedlejším účelem teroristických akcí je také získání publicity. Nestátní teroristické skupiny mají obvykle malý počet členů, omezené zdroje a do povědomí veřejnosti se snaží dostat násilnými útoky prováděnými taktikou „udeř a uteč“.\n\nTeroristických metod používají zejména skupiny ultrapravicové či rasistické, ultralevicové, náboženské (teď především islamistické, což je počátkem 21. století nejznámější a nejnebezpečnější druh terorismu, ale teroristické útoky páchali také extremisté jiných náboženství jako židovství, křesťanství a hinduismu) a nacionalistické či separatistické. Výjimečně byly teroristické útoky motivovány i jinými ideologiemi, například v souvislosti s hnutím za práva zvířat (\"ELF\") a ekologickým hnutím (ekoterorismus), hnutím proti potratům (prolife) anebo odporem proti lidem odlišné sexuální orientace. \n\nV současnosti je terorismus v očích veřejnosti spojen především s islámským radikalismem. Separatistické útoky působí škody převážně materiální, na rozdíl od nábožensky motivovaných útoků.\n\nV případě, že jsou k páchání terorismu používány státní složky (armáda, policie), hovoří se o státním terorismu.\n\nTerorismus má řadu definic a používání tohoto pojmu je tudíž v mnoha případech velice kontroverzní. Pojem terorismus byl poprvé použit během Velké francouzské revoluce pro popis metod používaných vládou vůči jejím nepřátelům.\n\nSchmidt a Jongman provedli v roce 1988 výzkum mezi odborníky na terorismus a zjistili, že existuje nejméně 109 definic terorismu. Z analýzy vyplynulo, že v definicích se opakovaly nejčastěji tyto prvky:\n\n\nDle Ganora jsou typickými prvky terorismu „použití či výhrůžka použitím násilí“, „politické cíle“ a „civilisté jako oběti“.\n\nLze nabídnout i několik dalších definic terorismu:\n\nČeský právní řád definuje teroristický útok následovně:\nZ hlediska mezinárodního práva se rozdělují kriminální a válečné činy (\"criminal act\" vs. \"act of war\"). Terorismus spadá do kategorie válečného činu, neboť jeho motivací není zabíjet, ale změnit politickou situaci. Terorismus je taktikou nekonvenčního konfliktu (tedy konfliktu mezi státním a nestátním aktérem). V rámci nekonvenčního konfliktu se rozlišuje guerilla, tedy útoky na vojenské cíle a terorismus, tedy útoky na civilní cíle.\n\nMezinárodní terorismus v posledních desetiletích dosáhl kvalitativního posunu ve vytváření mezinárodně propojených struktur, pročež se mezinárodní společenství již několik desetiletí víceméně úspěšně snaží spojit své síly v boji proti tomuto fenoménu. To byl také hlavní důvod, proč OSN od 60.let přijala řadu úmluv, které umožnily podstatně zdokonalit mezinárodní spolupráci v této oblasti tím, že určily její legislativní rámec. Až dosud bylo přijato 13 hlavních mezinárodních konvencí, které vymezily odpovědnost a závazky jednotlivých států v oblasti trestního práva hmotného (závazek kriminalizovat předmětná jednání) i v oblasti mezinárodní justiční spolupráce v trestních věcech, a přispěly tak k vyšší koordinaci spolupráce. Většina těchto konvencí byla podepsána a následně ratifikována i vládami České republiky. V rámci OSN pokračují diskuse o textu návrhu Obecné úmluvy OSN o boji proti mezinárodnímu terorismu (\"UN Comprehensive Convention on Combatting International Terrorism\"). Několik mezinárodních úmluv v oblasti boje proti terorismu bylo sjednáno i v rámci Rady Evropy (zejm. \"Evropská úmluva o potlačování terorismu\" a \"Evropská úmluva o prevenci terorismu\").\n\nNásledující přehled základních úmluv a jejich stručného obsahu nasvědčuje, že mezinárodní společenství dokázalo prosadit společný zájem na potlačení nejzávažnějších projevů mezinárodního terorismu.\n\n\nStáty skupiny G8 se zaměřují na spolupráci proti teroristickým aktivitám od roku 1978. Experti z těchto zemí si vyměňují informace, diskutují o slabých místech mezinárodních teroristických dohod a zvažují možné způsoby zdokonalení spolupráce k omezení vyzbrojování teroristů a jejich volného pohybu. V červnu 1995 na summitu v Halifaxu se představitelé států G8 dohodli na posílení protiteroristické spolupráce v oblasti výzkumu a využití nových technologií. Na následujícím setkání ministrů vnitra států G8 v prosinci 1995 v Ottawě byl přijat \"Akční plán\", založený na doporučeních expertů na terorismus ze zemí G8. Tento plán předpokládá přijetí opatření zaměřených na prevenci a vyšetřování teroristických aktivit. Tento plán mimo jiné obsahuje požadavky:\n\n\nV Paříži se poté v červnu 1996 sešla další ministerská konference států G8 věnovaná terorismu. Konference přijala 25 doporučení, založených na \"Akčním plánu\" z Ottawy. Následné pařížské setkání expertů ze zemí G8 v prosinci 1996 podpořilo vytvoření Databáze protiteroristických zkušeností a možných způsobů reakce.\nV květnu 1998 se ministři zahraničních věcí G8 sešli v Birminghamu a potvrdili svůj zájem na společném boji proti terorismu ve všech jeho formách. Vyslovili se proti jakýmkoliv ústupkům vůči teroristům a pro zkvalitnění mezinárodní spolupráce. Identifikovali čtyři základní oblasti pro další společný postup:\n\n\nTerorismus je vojenskou taktikou už od dob Říše římské, ale poprvé bylo tohoto termínu použito během Francouzské revoluce, a to v souvislosti s „\"Vládou teroru\"“ (Hrůzovládou). V 19. století sloužil tento pojem k označení extrémistických politických činů. Podle Karla Pacnera se moderní terorismus zrodil v carském Rusku, kde bolševici v letech 1900–1910 uskutečnili 23 000 atentátů, kterým podlehlo přibližně 17 000 lidí. Podle Alexe Abelly a Scotta Gordona dnešní definice slova terorismus pochází z období vojenských akcí v Palestině v letech 1946 až 1947 během formování Izraele.\n\nNa konci 19. století a začátku 20. století se taktikou anarchistického hnutí stala mimo jiné propaganda činem, teroristické akce proti státním reprezentantům za účelem vybuzení mas k povstání. Anarchisté v rámci propagandy činem provedli úspěšné atentáty na italského krále Umberta I., rakouskou císařovnu Alžbětu Bavorskou, amerického prezidenta Williama McKinleyho, řeckého krále Jiřího I. a československého ministra financí Aloise Rašína.\n\nV 60. letech 20. století probíhal v tehdejší ČSSR výcvik asijských a afrických teroristů pod vedením první správy ministerstva vnitra (politické rozvědky). To však skončilo likvidací pražského jara v roce 1968. K dalšímu obnovení kurzů došlo v roce 1975 a výběr kandidátů byl zaměřen zejména s ohledem na podporu tzv. \"národně osvobozeneckých hnutí\" a to zejména asijských a z řad Palestinců.\n\nZ důvodu nárůstu počtu frekventantů těchto kurzů (které vybíralo mezinárodní oddělení ÚV KSČ) došlo k 1. květnu 1982 ke vzniku \"Ústavu zahraničních studií Vysoké školy SNB\" v Zastávce u Brna. Zde neprobíhal výcvik samotných teroristů (tedy jedinců provádějících akce), ale lidí zajišťujících podporu (velitelů, plánovačů, spojařů, členů ochranek atd.). Veškerý výcvik podle některých dokumentů probíhal na čistě komerční bázi. Kvůli uzavřenosti ČSSR mohlo mnoho teroristů pobývat v Československu bez obav z prozrazení. StB přes veškeré sympatie ale těmto teroristům nevěřila a snažila se jejich organizace infiltrovat vlastními agenty. Pokud se na území ČSSR dostal známý terorista, byl obvykle v krátké době vypovězen. Týkalo se to např. proslulého Carlose, který přes území Československa projížděl v 80. letech 20. století několikrát; pokaždé StB omezila jeho pobyt na minimum a obvykle nesměl opustit letiště. Od roku 1985 měl Carlos do ČSSR vstup zakázán úplně.\n\nZačátkem 80. let se CIA v jedné ze svých zpráv domnívala, že socialistické státy mají rozděleny úlohy v podpoře významných teroristických skupin. Československo v této zprávě chybělo.\n\nV roce 1972, po smrti jednoho ze zakladatelů Rudých brigád (RB) G. Feltrinelliho se objevily první informace o možném spojení ČSSR a RB. Vodítkem mělo být 22 československých vstupních razítek v jeho pasu. Další informace o spojení následně přinesli výpovědi zatčených příslušníků RB (hovořilo se např. o návštěvách teroristů v Karlových Varech). V roce 1976 byl v italském týdeníku \"Il Settimanale\" otištěn článek přinášející informace o spojení RB a čs. zpravodajských služeb. Podobné informace obdrželo ÚV KSČ od Komunistické strany Itálie. Naproti tomu v roce 1982 dospěl římský státní zástupce F. Imposimato k závěru, že RB byly napojeny na KGB, ale i Libyi, Sýrii a LFOP. Československo ve výčtu nefigurovalo.\n\nKoncem roku 1999 probíhalo z rozhodnutí ÚZSI vyšetřování mající nalézt v archivech důkazy o stycích čs. rozvědky s RB. Nic se však nenašlo. Naopak bylo konstatováno, že Československé zpravodajské služby měly o RB velmi málo informací. Navíc od začátku 70. let měla československá rozvědka nařízeno \"vyhýbat se kontaktům s ultralevicovými, komunistickými a tzv. progresivními (teroristickými) organizacemi\". Důvodem byla snaha zabránit v případě prozrazení mezinárodním skandálům a kompromitacím komunistických stran.\n\nPodle některých informací se mohlo jednat buď o dezinformace italských tajných služeb, které prováděly infiltrace RB, nebo o tzv. operaci pod cizí vlajkou, v rámci níž někdo neznámý RB podporoval, ale snažil se vyvolat dojem, že tím podporovatelem jsou československé zpravodajské služby (v rámci této možnosti se např. uvádí, že některé objekty v K. Varech, do kterých československá bezpečnost neměla přístup, vlastnila KGB a dále že v sovětském vojenském prostoru v Milovicích přistávala letadla, jejichž pasažéry československé orgány nekontrolovaly).\n\nTeroristé z Frakce Rudé armády (RAF) byli dlouhodobě podporováni východoněmeckou Stasi. Československé zpravodajské služby se podílely pouze na druhotné podpoře; v první polovině 80. let se např. tři teroristky z RAF zachránily útěkem ze SRN do NDR přes ČSSR.\n\nNa konci devatenáctého a na začátku dvacátého století se formy terorismu vyskytly na Balkáně jako součást boje za získání samostatnosti.Vnitřní makedonská revoluční organizace (VRMO) vznikla v roce 1893 jako tajné hnutí proklamující ideály demokratického typu. Cílem bylo vyvolat ozbrojené povstání, které se mělo proměnit v partyzánskou válku. Tak po pětileté přípravě byla roku 1903 vyhozena do povětří francouzská loď naložená zbraněmi pro Turky, zapáleny plynovody a v kasinech, lokálech a barech navštěvovaných lidmi ze Západu vybuchovaly bomby. Jelikož teroristické akce nepřinesly očekávaný efekt, byla zvolena jiná cesta – ozbrojené lidové povstání, které bylo v srpnu 1903 zahájeno útokem na tureckou posádku v Albánii.\n\nŠéf rumunské depozitury KGB a šéf rumunské tajné služby generál Ion Mihai Pacepa ve svých knihách uvádí, že OOP byl projekt KGB a Jásir Arafat byl vycvičen v KGB. OOP byla desetiletí financována a zásobována ze států socialistického bloku (Semtex z Československé socialistické republiky). Ion Mihai Pacepa, Viktor Suvorov a Stanislav Lunev uvádějí, že za vznikem novodobého islámského terorismu stojí SSSR, jednou z prvních akcí bylo financování a zásobování OOP a vyškolení jeho čelných představitelů. Terorismus SSSR viděl jako efektivnější taktiku oproti standardní vojenské operaci proti Izraeli, které vždy skončily prohrou. Toto potvrzuje např. Wallace Edward Brand z University of California nebo Marius Laurinavičius, Senior Analyst, EESC ve své práci Do traces of KGB, FSB and GRU lead to Islamic State? Generál KGB Alexandr Sacharovskij řekl: \"V dnešním světě, kdy jaderné zbraně mají zastaralou vojenskou sílu, terorismus by se měl stát naší hlavní zbraní.\"\n\nZejména na počátku 20. století se v Rusku na terorismus specializovala strana socialistů-revolucionářů (tzv. Eseři), jejichž aktivity způsobily smrt mnoha ruských vládních představitelů. Na začátku občanské války se teror zvýšil, zejména na venkově. Teror (tehdy státní) působil i za stalinských čistek k zastrašování lidí či k jejich zfanatizování (udají souseda nebo vlastní rodinu). Po Stalinově smrti se situace uklidnila.\n\n\n\nIrský terorismus představuje první městské teroristické hnutí se širokou škálou projevů. Bylo motivováno bojem o nezávislost zaměřeným proti „vnitřnímu kolonialismu“ ekonomického typu, jehož bylo Irsko obětí a jehož kořeny sahají až do 16. století. Integrace bojovníků a obyvatelstva byla úplná a solidární. Nejvýznamnějším prvkem irského terorismu je očividnost jeho vítězství: Velká Británie musela ustoupit ne proto, že by její vojsko bylo horší než teroristické (Irish Republican Army), ale proto, že řadové irské obyvatelstvo podporovalo odpor s nadšením. Ani nelítostná represe hnutí o nezávislost nedostala na kolena. Pod vedením Eamona de Valery a Michaela Collinse pak vznikla IRA, jíž připadla úloha dovést Irsko k úplné samostatnosti. IRA byla organisována jako skutečné vojsko, ačkoli ilegální. Velká Británie proti IRA nasadila pomocné síly policie Black and Tans (Černí a hnědí); násilí na obou stranách neustále přibývalo. Represe ze strany Black and Tans byla neúprosná: např. 14 zastřelených při fotbalovém utkání. Veřejné mínění (v Británii, a hlavně v USA) se obrátilo proti britské vládě a premiér Lloyd George musel přistoupit na kompromis: 6. prosince 1921 podepsal Michael Collins dohodu, kterou Irsko získávalo autonomní status. Historie irského terorismu tím však neskončila, jen se o čtyřicet let později přestěhovala na sever.\n\nV listopadu 1917 byl Balfourovou deklarací přislíben Židům nárok na vlastní stát v Palestině. Od té doby se datuje konflikt, který přetrvává dodnes. Střety mezi arabským a židovským etnikem začaly roku 1920. Vedle prosté sebeobrany organizované asociací sebeobrany Ha-Šomer, která vznikla v Palestině r. 1909, a Haganou (od r. 1921), založil Vladimír Žabotinský tajnou vojenskou organizaci Irgun, jež zahájila činnost roku 1937. V Evropě s nástupem nacismu začaly protižidovské represe a židovská sebeobrana nemohla být za těchto podmínek brzděna. V roce 1939 však Velká Británie nepovolila vstup 450 tisícům Židů do Palestiny (srov. tzv. Bílou knihu), což se setkalo se značnou nevolí mezi osadníky. Cíl Irgunu již nebyla pouze obrana, ale i útoky proti Arabům. Dne 27. února 1939 a 9. dubna 1948 se mu podařilo rozsít paniku mezi arabskými obyvateli. V oblasti Palestiny se tak rozhořela pravá válka. Ačkoli Irgun sám se zavázal k neútočení na britské cíle na území Palestiny, jeho odštěpenecká frakce Lechi pod vedením Avrahama Sterna (odtud pejorativní název pro Lechi \"Stern Gang\") tuto dohodu nerespektoval. Jejich největší akcí byl útok na vesnici Deir Jassin a na hotel King David v Jeruzalémě, kde sídlil hlavní britský štáb. K velitelům útočného komanda patřil i Menachem Begin, budoucí premiér Izraele a nositel Nobelovy ceny za mír (po rozhovorech s egyptským prezidentem Sadatem).\n\nPalestinský terorismus vznikl roku 1967, přesněji v období po šestidenní válce, kterou vedl Izrael s Egyptem, Sýrií a Jordánskem. Od roku 1948 byl Izrael ve válce se sousedními zeměmi a jeho vzrůstající moc přinutila vlády arabských zemí (prakticky celá LAS), aby podporovaly rodící se palestinské hnutí. K jejich vystoupení došlo už na konferenci arabských zemí, která podpořila vznik Organizace pro osvobození Palestiny (OOP). V OOP se spojily různé organizace, z nichž nejvýznačnější byl Al Fatah, řízený Jásirem Arafatem, Lidová fronta pro osvobození Palestiny, řízená Georgem Habášem a posléze Wádím Haddádem, a Demokratická fronta pro osvobození Palestiny. V roce 1969 byl Arafat zvolen výkonným předsedou Organizace pro osvobození Palestiny. O úspěšnosti tohoto boje svědčí i fakt, že pět let poté, 13. října 1974, byl Arafat pozván do OSN, aby zde Valnému shromáždění předestřel palestinskou otázku. Nejvyšší počet atentátů byl spáchán v období mezi lety 1969 a 1986. Během těchto osmnácti let byla frekvence jeden atentát za dvanáct dní. Zároveň také probíhal systematický boj Izraele proti terorismu prostřednictvím Mosadu (tajná služba Izraele), kterému bylo svěřeno vyhledávání a pronásledování teroristů po celém světě. Palestinský terorismus měl celosvětový rozměr a snažil se zasahovat spíš země stojící za „sionisty“. Došlo však i k atentátům uvnitř Izraele. Mezi lety 1968 a 1986 došlo k 565 teroristickým akcím mimo hranice Izraele. Mezi nejzávažnější patřil mnichovský masakr v r. 1972, kdy během letních olympijských her bylo zajato 11 izraelských sportovců, drženo jako rukojmí a pak zabito. Svůj význam má i rozmístění teroristických akcí: na prvním místě je Itálie, následuje Francie, západní Německo, Řecko a Velká Británie. Tento výskyt není náhodný, neboť Itálie byla vybírána za nejčastější cíl hlavně pro svou zvláštní politicko – ideologickou protikladnost. Itálie vždy stála jednoznačně na proizraelských pozicích ve shodě se Spojenými státy. Byla však současně zemí, která jasně vyjadřovala neutrální postoje a otevřenost vůči arabskému světu.\n\nNejoblíbenějšími terči se staly dopravní prostředky, zvláště pak letadla. K jednomu z prvních mezinárodních únosů došlo 29. srpna 1969 na římském letišti Fiumicino, kdy dva Palestinci unesli letadlo společnosti TWA do Damašku. 6. září 1970 došlo snad k nejkomplexnější akci v celé historii únosů letadel: byla unesena tři letadla (PanAm, TWA, Swissair) a jedno letadlo El Al (požadavek teroristů byl propuštění Leily Cháledové, palestinské teroristky). Po skončení akce byla první tři letadla vyhozena do povětří. Sedmnáctého prosince 1973 došlo na letišti Fiumicino k přepadení letadla společnosti PanAm a povraždění dvaatřiceti cestujících. Neúspěšnou palestinskou akcí byl zásah v Entebbe, kdy izraelská armáda rozvinula největší protiteroristickou akci v historii. Dvacátého osmého června 1976 skupina teroristů z LFOP unesla na lince z Izraele do Francie letadlo Air France s 248 cestujícími na palubě. Letadlo nakonec přistálo v Entebbe v Ugandě, jíž tehdy vládl diktátor Idi Amin. Po marných pokusech o vyjednávání se izraelská vláda rozhodla vyslat záchrannou misi. Útok trval pouhých 90 minut a v jeho průběhu bylo zabito 7 únosců, aniž by některý cestující přišel o život. K akci, která vzbudila největší zděšení, však došlo na olympijských hrách v Mnichově při mnichovském masakru, kde 5. září 1972 osm teroristů (z Al Fattáh a Černého září) zajalo členy izraelské výpravy. Na letišti ve Fürstenfeldbrucku bylo při pokusu o záchrannou akci zabito 5 teroristů, ale i devět atletů. Událost v Mnichově je nejděsivější stránkou středovýchodního terorismu. Únosy letadel prakticky ustaly až v roce 1988. Už při události v Mnichově se projevila spolupráce LFOP a RAF (Rote Armee Fraktion).\n\nJejich společnou akcí poté byl únos jedenácti ministrů zemí OPEC, k němuž došlo 26. prosince 1975 ve Vídni. Celé akci velel jeden z nejznámějších teroristů tzv. Carlos. Akce měla (zřejmě na popud plukovníka Kaddáfího) přinutit umírněné arabské země k zaujetí tvrdé protiizraelské politiky.\n\nPalestinská otázka dala mezinárodnímu terorismu rozhodující impulz. Vypěstovala v něm oslavovaný kult násilí, iluzi zkratky vedoucí k řešení velkých politických a společenských problémů. Palestinští teroristé během druhé intifády, kterou rozpoutali v r. 2000, dovedli intenzitu a brutalitu teroristických útoků proti izraelskému obyvatelstvu do zatím nepoznané krajnosti.\nIndický terorismus sahá od roku 1905 do konce čtyřicátých let, tedy do doby získání nezávislosti. Zdomácněl hlavně v Bengálsku, které bylo tradičně zastáncem autonomie a nezávislosti na britském impériu, a které je dnes rozděleno mezi Indii a Bangladéš. V indickém nacionalistickém hnutí ční dvě postavy: Bál Gangádhar Tilak a Vinájak Dámódar Sávarkar, který se odstěhoval do Anglie, kde mezi indickými studenty hledal síly pro své teroristické akce. Ty vyvrcholily vraždou sira Williama Curzona Wyllieho. Poté byl vypovězen do Indie, kde ve vězení strávil dvacet let, aby se poté stal hlavou teroristické organizace Ráštrija Svajamsévak Sangh, která měla za cíl sjednocení Indie. Proto je také považován za „duchovního otce“ vraždy Gándhího.\n\nV roce 1954 začal v Alžírsku boj za nezávislost na Francii, který v roce 1956 nabyl formy regulérního terorismu. Teroristická ofenzíva začala v Alžíru výbuchem dvou bomb; o několik dní později vyletěla do povětří dvě auta. Vůdcové alžírského osvobozeneckého boje v čele s Ferhatem Abbásem řídili operace z exilu v Maroku. Přímo v Alžíru pak řídil operace Jacev Sádí. Roku 1961 v Madridu vznikla OAS, která se stavěla proti jakékoli myšlence na to, že by Francie opustila svou kolonii. OAS bojovala i proti francouzské vládě. Spáchala několik teroristických výbuchů ve Francii i Alžírsku, a 21. dubna 1961 se neúspěšně pokusila o státní převrat ve Francii. Cíl OAS ve Francii byl paralyzovat ústřední moc vytvořením atmosféry nejistoty a strachu. Kromě přepadů v muslimské čtvrti Paříže a atentátů proti sídlům Komunistické strany Francie se OAS rozhodla zabít samotného de Gaulla. Její záměr se jí však nejméně třikrát nezdařil. Proti OAS nakonec zasáhla francouzská policie, které se podařilo organizaci rozvrátit. Roku 1962 byla v Evianu podepsána dohoda, kde byla dohodnuta alžírská nezávislost a referendum 1. června válku ukončilo, i přes několik zoufalých pokusů extrémní pravice ve Francii.\n\nDějiny italského terorismu začaly 12. prosince 1969, kdy vybuchla v Římě na \"Oltáři vlasti\" bomba. Ještě téhož dne vybuchla druhá bomba v \"Zemědělské bance\" v Milánu, kde zabila šestnáct lidí. Viníci nebyli nikdy nalezeni. Tím začaly dějiny italského terorismu v němž vynikla organizace zvaná Rudé brigády. Historie této skupiny začala v roce 1969. Tehdy se vytvořila organizace nazvaná Metropolitní politický kolektiv. Jeho duchovními vůdci byli Renato Cucio a Margherita Cagolová. Rudé brigády se aktivizovaly v roce 1970. Jejich první velkou akcí byl únos Idalga Macchiariniho, vedoucího pracovníka firmy Sit-Siemens, z 3. března 1972. Následovaly únosy čelných představitelů velkých italských firem; poté se Rudé brigády začaly specializovat na únosy soudců. Organizace byla extrémně levicově zaměřená, o čemž svědčí stejné názory s Italskou komunistickou stranou (IKS). Někteří její členové dokonce projevovali s teroristy sympatie. IKS zvítězila ve volbách postavila se proti terorismu. Uvnitř strany se však vytvořilo několik seskupení (Hnutí 1977), které s teroristy nadále sympatizovalo. Italský systém se ani po této události nezhroutil a terorismus tak přišel o svou myšlenku (koho většího zabít?). Proti brigádám se navíc přidal i odpor veřejnosti.\n\nDruhého června 1967 v průběhu studentské manifestace (které proběhly v těchto letech snad celou Evropou) zastřelila policie při zásahu studenta Benno Ohnesorga. To se pro některé radikální studenty stalo impulsem k rozhodnutí přejít k ozbrojenému boji. Prvními vůdci skupiny se stali Andreas Baader a Gudrun Ensslinová. Policie je však zatkla po bombovém útoku ve Frankfurtu nad Mohanem. 14. května 1970 však na scénu vstoupila nejznámější osobnost skupiny Ulrike Meinhofová, která velice riskantní operací osvobodila Baadera z vězení. Vedle Hnutí 2. června tak souběžně vznikla \"Skupina Baader-Meinhofová\" (sami se však nazvali Frakce Rudé armády). Jejich strategická linie byla na rozdíl od italských teroristů internacionálnější. Proto se také okamžitě spojili s palestinskými teroristickými hnutími, od nichž za poskytnutí základen získali zbraně a odpovídající výcvik. Německý stát se vůči teroristům ukázal daleko neústupnějším než italský. Poměrně rychle se objevil zvláštní zákon, tzv. Berufsverbot, na jehož základě byla možná velice přísná kontrola loajality státních zaměstnanců. Došlo také ke zpřísnění policejní kontroly a rozšíření pravomocí policie. To vše pomohlo pořádkovým silám dosáhnout brzy významných výsledků: v květnu 1972 po sérii atentátů policie zadržela Andrease Baadera. Ensslinová byla zatčena 8. června 1972 a do policejní sítě padla i Ulrike Meinhofová. Následujícího roku Hnutí 2. června uneslo představitele křesťanskodemokratické strany v Berlíně Petera Lorenze. Německá vláda tak poprvé (a také naposled) ustoupila a propustila šest teroristů. 9. května 1976 byla ve své cele nalezena oběšená Meinhofová, ačkoli její druzi sebevraždu zcela vyloučili. Zahájil se tím nejdramatičtější rok německého terorismu. Frakce Rudé armády spáchala vraždu generálního prokurátora v Karlsruhe a následovala vražda prezidenta Dresdner Bank. 5. září došlo k únosu prezidenta Asociace německých průmyslníků Hannse-Martina Schleyera a události dostaly rychlý spád. Německá policie zahájila rozsáhlé represe. Dne 13. října 1977 teroristé zaútočili znovu: unesli letadlo společnosti Lufthansa. 18. října byla ve věznici ve Stammheimu nalezena mrtvá těla Baadera, Ensslinové a Raspeho (v důsledku sebevraždy). Následujícího dne bylo v Mylhúzách ve Francii nalezeno Schleyerovo mrtvé tělo. K poslední vraždě došlo 1. února 1985, kdy byl zavražděn německý průmyslník Zimmermann. Poté stopa RAF mizí.\n\n\"Toto heslo je založeno na heslu \"Terrorism\" dostupném on-line v encyklopedii Citizendium pod licencí Creative Commons-Attribution-ShareAlike 3.0 Unported, jehož autory jsou D. Matt Innis, Chris Day a Gareth Leng.\"\n\n\n"}
{"id": "40652", "url": "https://cs.wikipedia.org/wiki?curid=40652", "title": "Děkanec", "text": "Děkanec\n\nDěkanec je přírodní památka ev. č. 1394, lokalita Krasejovka v okrese České Budějovice. Správa AOPK České Budějovice.\n\nDůvodem ochrany je slatinná louka s hojným výskytem vzácné květeny.\n\n"}
{"id": "40655", "url": "https://cs.wikipedia.org/wiki?curid=40655", "title": "Domestikace", "text": "Domestikace\n\nDomestikace (též zdomácnění) je postupné cílevědomé přetváření divoce žijících druhů organismů (živočichů, ale i rostlin, bakterií, ...) v druhy domestikované, vhodné k chovu. Jedná se o vícegenerační proces, který spočívá v trvalé genetické modifikaci druhu, která vede k vrozené adaptaci na člověka. Tak může mít člověk i vliv sám na sebe a mluvíme tak o sebedomestikaci. Člověk o organismus pečuje, má značný vliv na jeho reprodukci a získává potřebné suroviny (mléko, kůži aj.). Tyto faktory přispěly k populační explozi. \n\nZa domestikovaný organismus je považován takový druh nebo poddruh, který se rozmnožuje pod kontrolou člověka. Domestikované organismy se nemnoží ve volné přírodě, buď proto, že toho nejsou schopny, nebo proto, že byla volně žijící forma vyhubena. Pokud se domestikovaný organismus dostane do volné přírody a začne se množit nezávisle na člověku, označujeme ho za zdivočelý (např. mustang, pes dingo, městský holub).\n\nNěkteré druhy byly domestikovány už v dávné minulosti (neolitická revoluce), některé druhy teprve v nedávno uplynulých desetiletích, jako např. některá kožešinová zvířata. Za domestikované druhy musíme považovat také některé druhy ptáků chovaných v klecích, např. papouška andulku, japonskou křepelku, kanára apod., stejně tak jako některé druhy akvarijních ryb, např. paví očko (gupka), mečovka, rájovec, a podobně.\n\nBěhem domestikace došlo k fyzickým změnám domestikovaných zvířat, např.: délka končetin, změna osrstění, tvar lebky, změny v CNS (hlavně omezení činnosti smyslového a pohybového aparátu), v rozmnožování nebo produkci mléka. Došlo také ke zmenšení velikosti mozku. Asi o 40 % se zmenšila část mozku ovlivňující chování jako agresi, reakce na stres aj. Fyzické změny ovšem nejsou hlavním znakem domestikace. Například domestikovaní sobi nevytvářejí příliš velkou řadu plemen a v podstatě jsou takřka k nerozeznání od svých divokých příbuzných. Životy řady seveřanů (Inuitů, Evenků, Čukčů, Khantů, Nenetů a dalších) jsou na sobech úplně závislé.\n\nToto soužití člověka se zvířetem způsobilo změny i u lidí. Tělo se muselo přizpůsobit na trávení živočišných produktů s velkým obsahem ochranných látek (např. tolerance laktózy).\n\nDomestikace pravděpodobně začala před 10 000 lety v oblasti mezi řekami Eufrat a Tigris. Je spojena s neolitickou revolucí, kdy lidé postupně přecházeli od kočovného způsobu života k usedlému. Přisvojovací hospodářství (lov a sběr) se změnilo ve výrobní hospodářství a lidé se začali živit zemědělstvím. Zvířata využívali k zemědělské práci, transportu, nebo jako zdroj potravy.\n\nPrvním domestikovaným zvířetem byl pravděpodobně vlk, z něhož se stal pes domácí (\"Canis lupus familiaris\"). Pes se postupně integroval do společnosti lidí. Lidská potřeba chovat psa je pak nyní z podstatné části dědičná. Následovala domestikace dalších zvířat (např. krav, ovcí, koz a koní.) Lidé je dříve lovili stejně, jako ostatní zvěř a v silných letech si je chtěli uchovat na léta slabší. Při svých nomádských cestách je samozřejmě potřebovali mít zavřené, aby neutekli. Postupem času potřebovali také nějaké krmivo, protože v omezeném prostoru se potenciál původní země s čerpáním velkým stádem rychle vyčerpal. Domestikace tedy stojí vůbec v počátcích odklonu od lidského nomádského způsobu života, protože s permanentním zdrojem potravin lidé přestali být závislí na sledování zvěře. Domestikace se stala postupem času i zodpovědná za přeměnu lidského fenotypu při vývoji mnoha modifikací souvisejících s potřebou mít nástroje na trávení živočišných produktů, které obsahují často mnoho ochranných látek (například toleranci laktózy).\n\nDomestikace je procesem, kterým se nahrazuje přirozený výběr výběrem hospodáře. Může trvat jen několik generací. S metodou CRISPR ale i jen pár let.\n\nZa domestikovaný se považuje takový druh, který je za uvedených podmínek chován po dobu 30 let nebo po dobu 30 generací. Základní podmínkou domestikace však je, že člověk kontroluje rozmnožování (tj. připouštění u zvířat), tím z chovu vyřazuje pro člověka nevýhodné jedince a takto mění (šlechtí) genofond šlechtěného druhu. Ovšem domestikace přináší i genetické problémy.\n\nPlody divokých mandlí jsou nesnesitelně hořké a navíc obsahují jed, který by usmrtil kohokoliv nemoudrého, kdo by ignoroval jejich chuť. Avšak v přírodě se vyskytovaly mandlovníky, které vlivem mutace postrádaly hořkost a jedovatost. Tyto byly přednostně konzumovány lidmi. Pravěký hospodář výběrem těchto mandlovníků nevědomky změnil genofond domestikovaného druhu.\nDivoký hrách se množí tak, že po dozrání lusk náhle praskne a plody jsou vymrštěny do daleka. Tato vlastnost je pro člověka problematická, neboť sběr hrachu, pokud lusk při dotyku praskne a vymrští plody, je obtížný. V přírodě se však vyskytovali mutanti, kteří tuto vlastnost postrádali. Bez člověka byla tato rostlina odsouzena k nerozmnožení, neboť semena shnila v lusku. Pokud na ně pravěký člověk narazil, jistě preferoval jejich neskonale snazší sběr a přispěl tak ke změně genofondu.\n\nNapříklad slon indický je v asijských zemích používán jako hospodářské zvíře, nebyl však nikdy domestikován, neboť nikdy nebyl v zajetí množen.iTrvá totiž cca 12 let, než slon dosáhne pohlavní dospělosti, takže se jeho chov nevyplatí a hospodářští sloni byli odjakživa divocí sloni, odchycení a zkrocení z přírody. Opak je však pravdou: jako dokáží slony rozmnožit zoologické zahrady, tak je dokáží rozmnožit i sloní farmy v jihovýchodní asii, k odchytům ( pokud vůbec ) dochází jen v mimořádných situacích ( pokud nemluvíme o ilegálních odlovech - to je však na jinou kapitolu ), spíš se může jednat o tzv. sloní sirotky apod.. Kvůli agresivitě samců v době páření zvířat se používají k práci převážně samice. \n\nV průběhu dějin lidstva byla téměř jistě vyzkoušena domestikace všech zvířat, z kterých mohl plynout libovolný užitek, a jistě všech, která byla lovena. Lidstvu je rovněž obecně vlastní záliba v chování domácích mazlíčků, která byla pozorována i u přírodních národů. Lze předpokládat, že u řady zvířat bylo odchycení mláďat a jejich chov jako domácích mazlíčků prvním krokem k domestikaci.\n\nJen nepatrná hrstka zvířat však úspěšně prošla testem domestikace, většina jich nikdy domestikována nebyla, protože jsou z jednoho nebo více důvodů nedomestikovatelná. Mezi hlavní příčiny neúspěchů patří zejména složitost krmení, malá rychlost růstu, problematické rozmnožování, agresivita, panikaření a sociální struktura stáda.\n\nProblémem, proč drtivá většina zvířat nikdy domestikována nebyla, se zabývá Jared Diamond ve své knize Osudy lidských společností. Jako příklad definuje princip Anny Kareniny.\n\nDomestikace rostlin začala před více než 12 tisíci lety a již se týkala více druhů. Tou dobou se objevuje i v Americe. Rozšíření domestikovaných rostlin mezi kontinenty došlo už před 3000 lety. Smldinec, rýže africká a jáhly byli domestikováni v Africe v řeky Niger. Šlechtění rostlin má několik základních cílů: zvýšení velikosti semen (např. obilí), hlíz (brambory, topinambur), úprava chuťových vlastností a chemického složení plodů (s malými semeny), rezistence či alespoň odolnost chorobám a škůdcům, mrazuvzdornost, bezostnost (bez ostnů), beztrnost (bez trnů), bez osin (obilí) uvolňování semen až při sklizni (obilí), dozrávání (malvice, peckovice, bobule, skořápkaté, oříšky atd.), tuhost slupky plodu (dle určení ke zpracování), a podobně.\n\n\n"}
{"id": "40656", "url": "https://cs.wikipedia.org/wiki?curid=40656", "title": "Bouřidla", "text": "Bouřidla\n\nBouřidla je přírodní památka ev. č. 1348, lokalita Čmelíny v okrese Plzeň-jih, která se nachází na vrcholu a svazích krátkého horského hřbetu nacházejícího se severně od obce Čmelíny a spadající do Planické vrchoviny. Správa AOPK Plzeň.\n\nDůvodem ochrany je bohatá lokalita jalovce obecného, který zde roste na amfibolicko-biotitické žule v okolních lesích převážně na západních svazích lesa. Předpokládá se, že v oblasti památky vyrůstá až okolo tisíců jedinců různé velikosti a stáří.\n"}
{"id": "40659", "url": "https://cs.wikipedia.org/wiki?curid=40659", "title": "World Wide Web Consortium", "text": "World Wide Web Consortium\n\nWorld Wide Web Consortium (W3C) je mezinárodní konsorcium, jehož členové společně s veřejností vyvíjejí webové standardy pro World Wide Web. Cílem konsorcia je \"„Rozvíjet World Wide Web do jeho plného potenciálu vývojem protokolů a směrnic, které zajistí dlouhodobý růst Webu“\". W3C se také zabývá vzděláním a přístupností, vyvíjí software a nabízí otevřenou diskuzi o Webu prostřednictvím fóra. Konsorciu předsedá jeho zakladatel Tim Berners-Lee, tvůrce služby Webu a primární autor specifikací URL (Uniform Resource Locator), HTTP (HyperText Transfer Protocol) a HTML (HyperText Markup Language) – základních pilířů Webu.\n\nKonsorcium založil Tim Berners-Lee v říjnu roku 1994. Před založením konsorcia nabízely různé firmy různé upravené verze jazyka HTML které byly nekompatibilní s verzemi od ostatních výrobců. Konsorcium sjednotilo verze od různých výrobců a dohodlo se s nimi na základních principech a komponentách nových standardů. Ty se také snaží dohodnout s konzorciem WHATWG.\n\nKaždý standard (doporučení) vydaný konsorciem je vylepšován podle W3C Process Document od pracovního návrhu \"Working Draft\" (WD), přes \"LastCallWorkingDraft\", \"Candidate Recommendation\" (CD), \"Proposed Recommendation\" (PR) až ke konečnému doporučení konsorcia – \"W3C Recommendation\" (REC). Doporučení bývá revidováno prostřednictvím samostatně vydávaných errat (\"Errata\"), dokud se neshromáždí větší množství těchto úprav. Potom je vydána nová edice doporučení (například doporučení pro XML je v páté edici). W3C také vydává řadu poznámek (\"notes\"), jejichž účel je pouze informativní, nejsou brány jako samostatná doporučení.\n\nW3C je spravováno několika institucemi: MIT Computer Science and Artificial Intelligence Laboratory (CSAIL) (v USA), European Research Consortium for Informatics and Mathematics (ERCIM) (v Evropě), Keio University (v Japonsku) a Beihang University (v Číně). W3C má také oddělení v šestnácti oblastech po celém světě. Ty spolupracují s webovou komunitou v oblasti na propagaci technologií konsorcia v lokálním jazyce, rozšíření geografické základny a zvýšení mezinárodní účasti v aktivitách konsorcia.\n\nW3C/IETF standardy:\n\n"}
{"id": "40661", "url": "https://cs.wikipedia.org/wiki?curid=40661", "title": "Boušovka", "text": "Boušovka\n\nBoušovka je přírodní památka ev. č. 2425, která se nachází východně od obce Licibořice v okrese Chrudim. Správa CHKO Železné hory.\n\nDůvodem ochrany je mělký lesní rybníček s výskytem růžové formy leknínu bílého.\n"}
{"id": "40667", "url": "https://cs.wikipedia.org/wiki?curid=40667", "title": "Brániska", "text": "Brániska\n\nBrániska je přírodní památka ev. č. 2429, která se nachází severně od obce Plumlov v okrese Prostějov v údolí potoka Roudník. Oblast spravuje Krajský úřad Olomouckého kraje\n\nDůvodem ochrany je travnatá step s řadou významných druhů.\n"}
{"id": "40670", "url": "https://cs.wikipedia.org/wiki?curid=40670", "title": "Branžovy", "text": "Branžovy\n\nBranžovy je přírodní památka ev. č. 2079, lokalita Loděnice u Berouna v okrese Beroun. Správa AOPK Praha. Lokalita je tvořena severozápadně ukloněným svahem na hranici CHKO Český kras.\n\nDůvodem ochrany je cenná lokalita s výskytem zvláště chráněných teplomilných druhů rostlin jako například z rostlin prvosenka jarní (\"Primula veris\"), ze dřevin jeřáb dunajský (\"Sorbus danubialis\"), dub žlutavý (\"Quercus dalechampii\"). V okolí dále roste sasanka lesní (\"Anemone sylvestris\") či medovník meduňkolistý (\"Mellitis melissophyllum\").\n\n"}
{"id": "40673", "url": "https://cs.wikipedia.org/wiki?curid=40673", "title": "Bouchal", "text": "Bouchal\n\nBouchal je přírodní památka ev. č. 891, katastrální území Letkovice ve městě Ivančice v okrese Brno-venkov. Správa AOPK Brno.\n\nDůvodem ochrany je ostrůvek teplomilných společenstev.\n"}
{"id": "40677", "url": "https://cs.wikipedia.org/wiki?curid=40677", "title": "Boršov u Litětin", "text": "Boršov u Litětin\n\nBoršov u Litětin je přírodní památka ev. č. 2423, která se nachází jižně od vesnice Litětiny - část obce Dolní Roveň v okrese Pardubice. Spravuje ji AOPK Pardubice.\n\nJedná se o jedno z nejmenších chráněných území v okrese Pardubice. Předmětem ochrany jsou slatinné louky, které představují zbytek původních polabských luk. Je to bohatá lokalita hořce hořepníku (\"Gentiana pneumonanthe\") a hvozdíku pyšného (\"Dianthus superbus\"), které již jinde v okolí prakticky vymizely. Zaznamenán byl modrásek hořcový (\"Maculinea alcon\"), vázaný vývojem na hořec hořepník – je to zřejmě jediná lokalita tohoto motýla ve východních Čechách. V současné době je část lokality, přístupná zemědělským strojům, pravidelně kosena. Zbytek území je příliš podmáčený, ale i tam se odstraňují náletové dřeviny.\n"}
{"id": "40682", "url": "https://cs.wikipedia.org/wiki?curid=40682", "title": "Inhibitor neuraminidázy", "text": "Inhibitor neuraminidázy\n\nInhibitory neuraminidázy jsou antivirotika, která blokují funkci virového proteinu neuraminidázy, čímž zabraňují množení viru z hostitelské buňky.\n\nK těmto substancím patří oseltamivir a zanamivir.\n\nInhibitory neuraminidázy jsou účinné jak proti chřipce A, tak proti chřipce B (na rozdíl od dříve objevených inhibitorů M2 – inhibitorů proteinu M2 – jako amantadin a rimantadin, účinných m.j. pouze proti chřipce A).\n\n\n"}
{"id": "40683", "url": "https://cs.wikipedia.org/wiki?curid=40683", "title": "Tomáš Ujfaluši", "text": "Tomáš Ujfaluši\n\nTomáš Ujfaluši (* 24. března 1978 Rýmařov) je bývalý český fotbalový obránce a reprezentant, který naposledy hrál za český klub AC Sparta Praha. Ze zdravotních důvodů (nedoléčené koleno) se rozhodl 1. prosince 2013 ukončit hráčskou kariéru.\n\nTomáš Ujfaluši se narodil 24. března 1978 v Rýmařově. Ve čtyřech letech dostal svoje první kopačky, s fotbalem začínal v týmu TJ Rýmařov jako obránce, ale díky jeho schopnosti rozehrávat akce byl trenéry přesunut do zálohy. Do obrany se ale nakonec vrátil a podle některých médií byl během svého působení v Atléticu Madrid jedním z nejlepších obránců nejen v České republice, ale i v Evropě.\n\nOd prosince 2013 působí ve vedení tureckého klubu Galatasaray Istanbul.\n\nJe také členem týmu Real TOP Praha, v jehož dresu se zúčastňuje charitativních zápasů a akcí.\n\nPrvním velkým přestupem byl pro Ujfalušiho přestup do Sigmy Olomouc v 9. třídě základní školy. Do Olomouce se ale nestěhoval jen kvůli fotbalu, začal zde také studovat střední zemědělskou školu, která mu dovolila skloubit fotbal a studium.\n\nDo prvního týmu olomoucké Sigmy se Ujfaluši dostal v roce 1996, první utkání za tento tým odehrál ale až v sezoně 1997/1998. V této sezoně se na trávník dostal celkem jedenáctkrát a dal 2 branky. Od následující sezony se prosadil do základní sestavy a v sezonách 1998/99 a 1999/00 chyběl pouze ve třech zápasech. V prosinci 2000 Ujfaluši přestoupil do německého týmu Hamburger SV.\n\nUjfaluši se tak stěhoval na sever Německa, Sigma Olomouc za tento přestup vyinkasovala 50 milionů korun. V Německu nakonec strávil tři a půl roku, během kterých stihl také proniknout do české seniorské reprezentace. Po dobu působení v Hamburku se stal jedním z nejdůležitějších hráčů týmu , jediným negativem bylo jen zranění kolene v roce 2003, po kterém se ale dokázal rychle vrátit na trávník a nabrat výbornou formu, což vyústilo až v jeho nominaci na EURO 2004. V roce 2003 vyhrál Ujfaluši s týmem Hamburku německý ligový pohár, Hamburk ve finále porazil Borussii Dortmund 4:2.\n\nZačátky ve Fiorentině neměl nejjednodušší. Sezona byla bez zimní přestávky, tvrdší tréninky a nedůvěra trenérů – to byly věci, které Ujfalušimu přestup vůbec neusnadňovaly. První sezona v Itálii nebyla příliš úspěšná, klub hrál o záchranu. I tak Ujfaluši vydržel, a postupně se vypracoval na jednoho z nejlepších obránců v Itálii , s Fiorentinou obsadil před potrestáním za korupční aféru 4. místo, pro trest kvůli již zmiňované korupční aféře si ale evropské poháry nezahrál. V létě roku 2008 přestoupil do španělského klubu Atlético Madrid.\n\nV první sezóně v Atleticu pomohl týmu ke 4. místu v lize. V následující sezóně 2009/10 skončilo Atlético v lize až deváté, ale tým s Tomášem Ujfaluši dokázal vyhrát nově založenou soutěž - Evropskou ligu UEFA i Superpohár UEFA.\n\n20. června 2011 podepsal Ujfaluši smlouvu na dva roky s opcí s tureckým velkoklubem Galatasaray Istanbul , přestoupil za 2 miliony eur a sešel se zde s českým útočníkem Milanem Barošem. Ve své první sezóně 2011/12 se mu podařilo s klubem získat titul. Získal zde rovněž ocenění klubového obránce sezóny 2011/12. Na začátku sezóny 2012/13 utrpěl zranění kolena a do konce ročníku se již na hřiště nedostal. Klub následně opci neuplatnil.\n\n8. srpna 2013 podepsal roční smlouvu s opcí v AC Sparta Praha. Svůj první zápas v dresu Sparty odehrál 5. září 2013 v přípravném utkání se Slovanem Bratislava, strávil na hřišti 60 minut. Sparta zvítězila 1:0. Debut v soutěžním zápase absolvoval 24. září ve 3. kole Poháru České pošty proti Zlínu (výhra 1:0 a postup do 4. kola). 1. prosince 2013 se z důvodu nedoléčeného kolena rozhodl ukončit hráčskou kariéru. Během podzimní části sezóny 2013/14 odehrál jen 4 zápasy, z toho ani jeden ligový (šlo o 2 pohárové a 2 přípravné zápasy).\n\nV roce 1997 se Ujfaluši stal hráčem reprezentace ČR do 21 let. Zúčastnil se v roce 2000 mistrovství Evropy hráčů do 21 let na Slovensku, kde Češi získali stříbrné medaile, když ve finále podlehli Itálii 1:2. Druhé místo znamenalo kvalifikaci na Letních olympijských her 2000 v Austrálii, kde české mužstvo obsadilo se 2 body za dvě remízy poslední čtvrté místo v základní skupině C.\n\nJeho reprezentační debut v A-mužstvu Česka se odehrál v utkání Makedonie - Česko, které skončilo 1:1. Své první reprezentační góly dal Ujfaluši týmu Jugoslávie 6. září 2002 (přispěl k vysoké výhře na Letné 5:0). Během působení v Hamburku odehrál s reprezentací neúspěšnou kvalifikaci na MS 2002 a také kvalifikaci o Euro 2004. Stabilním hráčem reprezentace se ale stal až za trenéra Brücknera.\n\n\nNa evropském šampionátu odehrál Ujfaluši ve čtyřech zápasech 375 minut, česká reprezentace zde společně s Nizozemskem obsadila 3. místo, když v semifinále podlehla pozdějším vítězům z Řecka 0:1 v prodloužení stříbrným gólem Traianose Dellase.\n\nDíky výkonům na EURU a také v Hamburku se o Ujfalušiho začaly zajímat přední evropské týmy. Největší zájem projevila italské Fiorentina, pro kterou mluvil také fakt, že Ujfaluši vždy chtěl hrát italskou Serii A. Sám požádal šéfa Hamburku, aby mohl do Itálie přestoupit. Přestup vyšel, i když to nebylo jednoduché, neboť těsně před přestupem byl zvolen kapitánem Hamburku. I tak se stěhoval z Německa do Itálie.\n\nSpolečně se spoluhráči z reprezentace se Ujfaluši zúčastnil MS v Německu v roce 2006. Již postup na světový turnaj znamenal pro Českou republiku úspěch, bylo to poprvé, co se týmu podařilo na tento nejvýznamnější turnaj kvalifikovat. První zápas vyhrálo české mužstvo nad USA 3:0, ale po prohře s Ghanou 0:2 už postup ze skupiny tak reálný nebyl. V tomto utkání navíc dostal Ujfaluši za stavu 0:1 v 65. minutě červenou kartu, čímž oslabil český tým. V dalším utkání proti Itálii proto nemohl hrát. Po porážce s Itálií 0:2 se tak český tým rozloučili s turnajem už po základní skupině.\n\nNa Mistrovství Evropy ve fotbale 2008 odehrál Ujfaluši všechny tři zápasy v základní skupině, v prvním utkání se Švýcarskem (výhra ČR 1:0) byl vyhlášen nejlepším hráčem zápasu. Poté přišla porážka 1:3 s Portugalskem a kolaps s Tureckem, kdy národní tým ztratil před koncem vedení 2:0 a prohrál 2:3, což jej stálo postup do čtvrtfinále.\n\nGóly Tomáše Ujfalušiho v českém reprezentačním A-mužstvu \n\nUjfaluši je rozvedený, s exmanželkou Kateřinou má dceru Kačenku. Jména svých dvou lásek má dokonce vyšitá na kopačkách. Kromě toho, že vystudoval střední školu, udělal i přijímací zkoušky na vysokou školu, kterou ale nezačal studovat z důvodu sportovního vytížení. Mezi jeho záliby patří golf a móda, věnuje se také charitě. Zúčastnil se například charitativní módní přehlídky pro nadaci Terezy Maxové, společně s bratrancem Robinem se také angažuje v projektech na pomoc africkému fotbalu.\n\nV roce 2007 skončila bouřlivá oslava Ujfalušiho 29. narozenin s reprezentačním týmem mediálním skandálem.\nV dubnu 2009 prošel další aférou, když se po prohraném kvalifikačním zápase o MS se Slovenskem skupina fotbalistů odebrala k „oslavě“ ve společnosti mladých prostitutek. To neuniklo pozornosti fotografů a sponzoři reprezentace poté tlačili na ČMFS, že takto by se reprezentanti neměli chovat, i když mají „po pracovní době“. Po propuknutí této aféry se Ujfaluši 8. dubna 2009 rozhodl ukončit své působení v reprezentačním týmu. Z aféry vzešla okřídlená hláška „nic jsem neplatil a ta částka taky nesouhlasí“ – podobně totiž Ujfaluši reagoval na dotazy novinářů, přičemž ovšem podle svého pozdějšího vyjádření neměl na mysli placení prostitutkám, nýbrž pouze za občerstvení, a to v nižší částce, než jakou novináři ve svých zprávách uváděli.\n\n"}
{"id": "40685", "url": "https://cs.wikipedia.org/wiki?curid=40685", "title": "Štětín", "text": "Štětín\n\nŠtětín (pol. \"Szczecin\", výslovnost , kašubsky \"Szczecëno\", něm. \"Stettin\") je město (a přístav) položené na Odře v severozápadním Polsku, hlavní město Západopomořanského vojvodství a historická metropole Pomořanska. Městská práva získal v roce 1243. Žije zde obyvatel. Rozloha města je 301 km.\n\nVlastní název Štětína je slovanského původu. Středověké písemné historické prameny jsou poměrně vzácné a je obtížné vyvozovat konkrétní závěry. Dříve panovalo přesvědčení, že název města pochází ze slova štětina. Novější studie dospěly k pravděpodobnějšímu tvrzení: Szczecin převzal své jméno od slova „szczyt”, které znamenalo ve staré polštině štít s příponou „-in” (Szczycin).\n\nStaré kroniky uvádějí, že město bylo vystavěno na třech kopcích. Z těchto vrcholků vzniklo pojmenování Szczytno. Marian Gumowski na základě studií prováděných na starých městských pečetích dospěl k tomu, že původní název města zněl Szczycin. Existuje také teze, jež říká, že název pochází ze staroněmeckého slova „stette“, což znamená „pevnost“.\n\nZa svou historii Szczecin několikrát změnil název. Nejstarší zmínka, která uvádí název Stetin pochází z roku 1133, v roce 1188 Stetyn, v 1251 Stitin nebo také Stitinum, Stitin, Stetina a Stittin. Dříve se užíval název „Stary Szczecin“ (Alten Stettin), aby se odlišil od Nového Štětína (polsky Nowy Szczecin), tedy Szczecinka (1. pád Szczecinek). Polským předválečným exonymem bylo jméno Szczecin (1890, 1938). Název Szczecin byla oficiálně ustálen v roce 1946 po polské anexi východních území Německa.\n\nMěsto o rozloze 300,55 km se od roku 1990 člení na 4 městské čtvrti (dzielnice): Północ, Prawobrzeże, Śródmieście a Zachód. Každá čtvrt se člení na menší části, sídlišti (osiedla). Mezi největší městské sídlišti Štětína patří (dle počtu obyvatel) Pogodno, Gumieńce, Niebuszewo-Bolinko a Pomorzany. Naopak nejmenší městské sídlišti jsou Międzyodrze-Wyspa Pucka, Głębokie-Pilchowo, Żydowce-Klucz a Golęcino-Gocław. Dle katastrální výměry jsou největšími městskými sídlišti Dąbie, Międzyodrze-Wyspa Pucka, Płonia-Śmierdnica-Jezierzyce a Wielgowo-Sławociesze-Zdunowo, nejmenšími pak Śródmieście-Zachód a Centrum.\n\nPrvní vysoká škola ve Štětíně byly založeny v 20. století. \n\n\n\nV letech 1919-1957 byla část Štětína pronajata Československu. Pronájem části Štětína od Německa byl důsledek postavení Československa na straně vítězů 1. světové války. Z právního hlediska bylo Československo s Německem ve válečném stavu od 28. 10. 1918 (vznik Československa) až do jeho kapitulace 11. 11. 1918. V této době došlo i k bojům německé armády s československými legiemi na západní frontě ve Francii u Terronu a Vouziers.\n\nNěmecko v rámci mírové smlouvy z Versailles (podepsána dne 28. 6. 1919), kromě toho, že uznalo Československo v jeho historických hranicích, tj. včetně německých separatistických pohraničních útvarů Deutschböhmen, Böhmenwaldgau, Sudetenland a Deutschsüdmähren a vnitřních německojazyčných enkláv Iglau (Jihlava), Brünn (Brno) a Olmütz (Olomouc), odstoupilo Československu dne 10. 1. 1920 ze svého území slezské Hlučínsko a roku 1919 pronajalo část svých přístavů Štětín a Hamburk (Moldauhafen) na 99 let Československu. V rámci téže smlouvy byly v Německu internacionalizovány vodní toky vedoucí k těmto přístavům. Německo nesmělo zasahovat do provozu plavidel a mohlo zasáhnout pouze v případě ohrožení jeho práv.\n\nSvé části Štětína se Československo vzdalo v roce 1956 ve prospěch Polska. Polsko naproti tomu roku 1957 odstoupilo Československu území v Krkonoších (obec Mýtiny), u Karviné (dnes jsou obě území součástí České republiky) a v Pieninách (dnes součást Slovenska) vše o celkové rozloze 3,7 km.\n\nV roce 2011 se ve Štětíně pořádalo Mistrovství Evropy v plavání v krátkém bazénu.\n\n\n\n"}
{"id": "40686", "url": "https://cs.wikipedia.org/wiki?curid=40686", "title": "Zaklínač", "text": "Zaklínač\n\nZaklínač je fantasy cyklus polského spisovatele Andrzeje Sapkowského. Vznikl jako série krátkých příběhů publikovaných v polském sci-fi a fantasy časopise \"Fantastyka\", kam byla první povídka s názvem \"Wiedźmin\" (česky \"Zaklínač\") napsána v roce 1986 jako příspěvek do soutěže a získala třetí místo. V roce 1993 byl vydán první díl pokračování Krev elfů ve formě románu. Zatím poslední díl s názvem Bouřková sezóna vyšel v polštině na konci roku 2013 a navazuje na celou předchozí sérii jako prequel. V ČR byla tato kniha vydána ke konci roku 2014 a okamžitě se stala jedním z nejprodávanějších titulů za měsíc listopad.\n\nCyklus je oceňován pro lehce ironický smysl pro humor a množství jemných odkazů na moderní kulturu. Na rozdíl od vzorců hrdinské fantasy zde nezaznamenáme rozdělení postav na černé a bílé. Geraltův svět ale nelze označit ani za typickou dark fantasy – Sapkowski spíše zdůrazňuje odstíny „šedé“: například jeden z vládců, jenž se dopustil incestu s vlastní sestrou, je vykreslen jako starostlivý otec.\n\nHlavním hrdinou próz je Geralt z Rivie, který je povoláním zaklínač, tedy nájemný lovec nestvůr. V ději se mihnou i vedlejší postavy několika dalších zaklínačů. Sapkowski zobrazil zaklínače jako mutanty, kteří byli proměněni pomocí magie, mutagenů a jedů. Získali tak magické schopnosti a dalším výcvikem si osvojili též pokročilé bojové techniky. Své nadlidské schopnosti využívají především k boji s různými obludami a magickými tvory, kteří sužují lidstvo. Druhou hlavní postavou série je princezna Cirilla, která se sice nepodrobí mutacím, ale podstoupí zaklínačský výcvik.\n\nZaklínači v podání Sapkowského představují společný projekt druidů a mágů, kteří vyvinuli různé postupy, jak pomocí mutagenů, jedů a magických přípravků upravit lidský organismus, aby pracoval rychleji, efektivněji, měl zostřené smysly a mohl používat jednoduchou magii. Mutace v zaklínače, tzv. Zkouška trav, představovala velice komplikovaný a nebezpečný proces, který velká část adeptů nepřežila (3 z 10 přežili). I úspěšná proměna ale měla nežádoucí vedlejší účinky – zejména neplodnost a často i citovou plochost. Následovala Cesta meče – bojový výcvik, který kladl důraz na boj s mečem a fyzickou připravenost.\n\nCech zaklínačů získával adepty a dohlížel na jejich přerod a výcvik. Nábor zaklínačů probíhal různými způsoby, oblíbený byl nahodilý výběr prostřednictvím osudu: „Dáš mi to, co nalezneš doma, aniž bys to čekal,“ tak zněla často odpověď zaklínače na otázku zachráněného, jak se mu má odměnit. Tuto alternativu zaklínači často upřednostňovali, mnozí doufali, že takto získaní adepti budou osudem předurčení k úspěšnému prodělání proměny.\n\nLidé zaklínače na jedné straně potřebovali, na druhé straně se jich báli, někdy i víc než nestvůr. Několikráte se objevilo tažení lidí proti zaklínačům, často podněcované čaroději, kteří od jisté doby začali zaklínače nenávidět a považovali je za nežádoucí konkurenci. Jedno takové tažení vyústilo v dobytí Kaer Morhen, sídla zaklínačského cechu, a vybití většiny jeho členů. Od té doby se zaklínači stali vzácnými a zastavila se obnova jejich řad, jelikož prastaré techniky používané k přeměně organismu byly nenávratně zapomenuty. Zhruba sto let po tomto období začíná děj první knihy ze zaklínačské ságy, \"Krve elfů\".\n\nSlovo \"wiedźmin\", do češtiny překládané jako \"zaklínač\", je Sapkowského neologismem.\n\n\n\n\n\n\n\n\nDílo je rozděleno na dvě části. Nejprve vznikaly povídky, později autor vsadil do jejich rámce pětidílný cyklus, někdy označovaný jako \"Sága o zaklínači\".\n\nGeralt z Rivie, hlavní hrdina těchto povídek a knih, se jako mnoho jiných dětí narodil nechtěn a podstoupil zaklínačský výcvik v Kaer Morhen. V povídkách dále vystupuje Geraltův přítel Marigold, trubadúr, který se neustále nachází v nějaké šlamastyce, co se citů a známostí týče. Příběhy také popisují Geraltovo seznámení s krásnou čarodějkou Yennefer, kteří mají mezi sebou jako partneři komplikovaný a – hádkami i dějem – přerušovaný vztah. Tito dva se v příběhu, počítaje i ságu, opakovaně rozcházejí a opět usmiřují. Geralt chová jisté city též k mladé čarodějce Triss Ranuncul, blízké přítelkyni Yennefer. Další postavou cyklu je královská vnučka Ciri (Cirilla Fiona Elen Riannon z Cintry), která je ke Geraltovi připoutána sudbou, jež je nerozlučně pojí k sobě jako otce a dceru.\n\nPovídky jsou uvedeny tak, jak jsou seřazeny v druhém českém vydání knih.\n\nSága o zaklínači je románové pokračování povídek. Celý příběh ságy je vsazen do prostředí vleklé války mezi císařstvím Nilfgaard na jihu a nepříliš pevnou aliancí severních království, jejichž obyvatelé se nazývají Nordlingové. O tomto konfliktu můžeme nalézt zmínky již v některých povídkách.\n\nKaer Morhen je zaklínačské hradiště, kde se od nepaměti cvičí mladí muži vybraní osudem, jenž jim vytyčil zabíjení netvorů. Jednoho dne na toto místo připutuje Geralt s Ciri, královskou vnučkou. Po nějakém čase věnovaném výcviku zaklínači zjistí, že Ciri není obyčejná dívka, ale Zřídlo – tj. má magické schopnosti. Čarodějka Triss, povolaná k rozřešení dívčiných schopností, však do záležitosti vnese ještě větší zmatek prohlášením, že tak silné Zřídlo, jako je Ciri, sama nezvládne. Geralt je nucen svou malou chráněnku odvést k osobě, která by ji naučila, jak zvládnout magii: ke své bývalé milence Yennefer. Dlouhou dobu se Ciri ve svatyni bohyně Melitelé učí kouzlům, až nastane den, kdy i se svou učitelkou musí odjet na konvent všech nordlingských mágů a čarodějek.\n\nYennefer a Ciri cestují od kněžek bohyně Melitelé na ostrov Thanedd, kde se koná veliký konvent mágů. Mezitím se Geralt snaží u učenějších a vlivnějších lidí zjistit původ této dívky, která je s ním spojena sudbou. Králové Nordlingů plánují zničit svého nepřítele, hrozivý Nilfgaard – netuší však, že on již je o krok před nimi a jeho vojska jsou připravena na vpád do jejich zemí. Přičiněním Ciri se Yennefer a Geralt na konventu setkají a usmíří, jak už je jejich zvykem. Rada mágů se ale zvrhne v jatka, při kterých spolu bojují čarodějní přívrženci Nordlingů a Nilfgaardu. Ciri, pronásledovaná hned několika nepřáteli, se na Thaneddu dostává do Tor Lara – Věže racka. Tam vstoupí do rozbitého vyhaslého portálu, který zanáší neznámo kam, a teleportuje se na poušť Korath daleko na jihu. Zemřela by, nebýt mladého jednorožce a jejích vlastních magických schopností. Po mnoha útrapách se nakonec Ciri dostává do lupičské bandy Potkanů.\n\nGeralt se po bojích na Thaneddu zotavuje u dryád v Brokilonu. Poté odjíždí spolu s Marigoldem a lučištnicí Milwou hledat Ciri. Záhy se připojí ke skupině utíkající před válkou, složené z trpaslíků, gnóma a žen s dětmi, které trpaslíci chrání. Geralt v ní pozná jednoho ze svých starých přátel, trpaslíka Zoltana Chivaye. Cestou na jih do Nilfgaardu potkají na starém elfském pohřebišti bylinkáře, upíra jménem Regis, který je uhostí kořalkou z mandragory a připojí se k nim. Po čase se k nim přidá také zběhlý nilfgaardský agent Cahir. Geralt neví, kde se Ciri nachází; netuší, že se mezitím přidala k tlupě loupeživých Potkanů a stopuje ji nelítostný lovec lidí Leo Bonhart. Regis navrhne cestovat za druidy v Caed Dhu, kteří by mohli v pátrání pomoci. Poté, co po cestě zaklínač spolu s Cahirem pomůže vojákům z Lyrie a Rivie zahnat nilfgaardskou jízdu, jej královna Meve pasuje na rytíře a udělí mu predikát, takže se nyní právem může nazývat Geralt z Rivie.\n\nVysogota z Corvia, zneuznaný filozof žijící coby poustevník uprostřed močálů, nachází jednoho dne těžce zraněnou Ciri. Ujme se jí a ona mu vypráví o tom, jak se z ní stal nelítostný zabiják a co se dělo s bandou Potkanů. Stefan Skellen, agent Nilfgaardu, na ně nasadil nájemného vraha Leo Bonharta. Ten zabil její společníky a ji samou si držel v aréně, kde bojovala pro potěšení davu a pro Bonhartův zisk, dokud se jí nepodařilo utéci. Mezitím Geralt opouští armádu královny Meve a pokračuje na jih najít druidy. Yennefer, která pátrá po Ciri na vlastní pěst, je zajata čarodějem Vilgefortzem, jenž by se rád Ciri zmocnil. Uzdravená Ciri opouští poustevníka, postupně zabíjí své pronásledovatele a před Bonhartem nakonec uniká portálem ve Věži vlaštovky. Ačkoli čekala, že bude přenesena na Thanedd, objeví se kdesi v jiné dimenzi, kde ji vítá elf Avallac'h.\n\nV posledním dílu ságy dojde na finální střetnutí, a to jak Geraltovy družiny s Vilgefortzem, tak i vojsk nordlingských království proti nilfgaardskému císaři. V závěrečném pogromu v Rivii je Geralt těžce raněn a odplouvá spolu s Yennefer kamsi do neznáma. Cirilla se na konci příběhu magicky přenese do Británie v době krále Artuše.\n\nDne 6. listopadu 2013 byla v Polsku vydána další kniha o zaklínači s názvem \"Bouřková sezóna\" (), která obsahuje děj, který nenavazuje na díl závěrečný díl ságy \"Paní jezera\", nýbrž předchází povídce \"Zaklínač\", která vyšla v roce 1986 v měsíčníku Fantastyka. Geralt v ní bojuje s krvežíznivým monstrem, dostane se do střetu se stráží a se soudem, ztrácí zaklínačské meče a řeší své záležitosti se zrzavou čarodějkou Lyttou Neyd alias Korál.\n\nDittmar Chmelař v roce 1994 charakterizuje Sapkowského prózu: „S vyzývavou, řemeslně perfektně zvládnutou drzostí se odvolává na různé mýty, pohádky a legendy a také na naše současné spory... U Sapkovského je literárním kobercem nádherný gobelín, který je utkán ze zlata, stříbra a vlny, ale i z nylonu.“ Naproti tomu Jiří Popiolek v roce 2007 soudí, že Sapkowski je skvělý vypravěč, ale ne už skvělý romanopisec, a dodává, že „samotná pětidílná Sága o zaklínači je pořád ještě kvalitní čtení, ale... je třeba dodat, že v ní Sapkowski trochu přecenil své síly... Sága o významu té geraltovské si zasloužila lepší a přesvědčivější závěr.“\n\nV letech 1993–1995 vyšla šestisvazková komiksová adaptace vybraných Geraltových příběhů. Autory byli Maciej Parowski a Andrej Sapkowski (scénář) a Bogusław Polch (kresba).\n\nV roce 2001 vznikl na motivy povídek a románů třináctidílný televizní seriál, který byl následně sestříhán do stotřicetiminutového filmu. Režie se ujal Marek Brodzki, v hlavních rolích hráli Michal Zebrowski, Olaf Lubaszenko a Zbigniew Zamachowski. Přijetí seriálu i filmu bylo spíše rozporuplné a Sapkowski sám i jeho fanoušci tuto filmovou adaptaci nepovažovali za povedenou.\n\nV roce 2019 byla pak zveřejněna první řada seriálové adaptace The Witcher na Netflix. Řada má 8 epizod, 13. prosince 2019 Netflix ohlásil, že v roce 2021 vydá druhou řadu.\n\nV roce 2007 byla vydána počítačová hra \"Zaklínač\" (hodnocená na Metacritic.com 86/100), která rozvíjí Geraltův příběh po pogromu v Rivii. V roce 2011 vyšlo pokračování s názvem \"\" (88/100). Závěrečný díl \"\" vyšel 19. května roku 2015 (93/100). Sapkowski sice ocenil vizuální kvalitu her, ale zásadně odmítá myšlenku, že hra je dějovým pokračováním knih – ve slangu fanoušků nejde tedy o kánon. Právo tvořit příběh o Zaklínači si vyhrazuje autor výlučně pro sebe.\n\nV roce 2007 vytvořila společnost Kuźnia Gier dvě karetní hry založené na videohře \"Zaklínač\". První hra s názvem \"Wiedźmin: Przygodowa Gra Karciana\" (\"The Witcher: Adventure Cardgame\") byla vydána Kuźniou Gier a druhá \"Wiedźmin: Promocyjna Gra Karciana\" (\"The Witcher Promo Card Game\") se v některých státech stala součástí kolektorské edice \"Zaklínače\". Karetní hra, známá pod jménem „Gwent“, byla dostupná ve videohře \"Zaklínač 3: Divoký hon\" jako volnočasová aktivita. Podle jejího mechanismu vznikly dvě samostatně stojící videohry \"\" a \"\". Obě dvě se dočkaly vydání v roce 2018. \n\nV roce 2014 vydala studia CD Projekt Red a Fantasy Flight Games v digitální i fyzické formě deskovou hru \"The Witcher Adventure Game\", jejímž designérem je Ignacy Trzewiczek. Digitální verze je dostupná na platformách Windows, OS X, Android a iOS.\n\n"}
{"id": "40687", "url": "https://cs.wikipedia.org/wiki?curid=40687", "title": "Brodská (přírodní památka)", "text": "Brodská (přírodní památka)\n\nBrodská je přírodní památka v lokalitě Halenkov – Nový Hrozenkov v okrese Vsetín. Patří pod správu CHKO Beskydy. Přírodní památka se nalézá na jižním svahu hlavního hřebene Vsetínských vrchů v závěru údolí Hrubá Brodská, jižně pod vrcholem Beskyd (891,7 m).\n\nDůvodem ochrany je přirozený jedlobukový porost pralesovitého charakteru s výskytem vzácných druhů fauny a flóry.\n\nNa území PP se nalézá přirozený starý les, který tvoří převážně buk lesní (\"Fagus sylvatica\") a jedle bělokorá (\"Abies alba\"). V bylinném podrostu roste typická karpatská květena jedlobučin jako je kyčelnice žláznatá (\"Dentaria glandulosa\"), kyčelnice cibulkonosná (\"Dentaria bulbifera\") a kyčelnice devítilistá (\"Dentaria enneaphyllos\") aj. Brodská je rovněž významnou mykologickou lokalitou.\n\nÚzemí PP je významným hnízdištěm pro lesní ptáky hnízdící v dutinách jako je např. strakapoud bělohřbetý (\"Dendrocopos leucotos\"), holub doupňák (\"Columba oenas\"), žluna šedá (\"Picus canus\"), lejsek malý (\"Ficedula parva\"), datel černý (\"Dryocopus martius\"), datlík tříprstý (\"Picoides tridactylus\"). Na území se výskytuje i silně ohrožený rys ostrovid (\"Lynx lynx\"), občas se sem zatoulá i medvěd hnědý (\"Ursus arctos\").\n\n"}
{"id": "40690", "url": "https://cs.wikipedia.org/wiki?curid=40690", "title": "Brus (přírodní památka)", "text": "Brus (přírodní památka)\n\nBrus je přírodní památka v okrese Prostějov. Chráněné území spravuje Krajský úřad Olomouckého kraje.\n\n\nChráněné území se rozkládá v SZ části okresu Prostějov, asi 1,9 km JZ od obce Čechy pod Košířem na katastrálním území Služín o celkové rozloze asi 42ha. V chráněném území se vyskytují a jsou zastoupeny živočišné i rostlinné druhy ohrožené intenzivní činností člověka. Vyskytují se zde typická společenstva teplomilné vegetace se zastoupením zejména těchto druhů: česnek ořešec, ostřice chabá, ostřice časná, kořínek vonný, černohlávek velkokvětý, ad.\nZ chráněných druhů jsou zde zastoupeny zvonek klubkatý, modřenec chocholatý, prvosenka jarní, ad. Floristicky pozoruhodná jsou nakupení několika druhů růží na poměrně malé lokalitě.\nVýznamná je tato lokalita také výskytem přástevníka kostivalového a skupin denních motýlů rodu Lepidoptera, Rhopalocera a Zygaenidae.\n\n\n"}
{"id": "40693", "url": "https://cs.wikipedia.org/wiki?curid=40693", "title": "Buchtovka", "text": "Buchtovka\n\nBuchtovka je přírodní památka ev. č. 1629 ležící na území obce Trhová Kamenice v okrese Chrudim. Patří pod správu CHKO Železné hory.\n\nDůvodem ochrany jsou rašelinné louky s řadou pramenišť v nivě potoka, na kterých se vyskytuje mnoho ohrožených druhů rostlin a živočichů. Žijí zde především obojživelníci a vodní hmyz vázaný na rašelinné prostředí, roste zde několik druhů orchidejí a chráněná vachta trojlistá. Součástí přírodní památky je i lesní porost, který se skládá převážně z borovice lesní a smrku ztepilého.\n\nLouky byly dříve extensivně hospodářsky využívané pastvou i sečením.\n\nV rámci zachování lučních společenstev jsou louky pravidelně koseny.\n\n"}
{"id": "40699", "url": "https://cs.wikipedia.org/wiki?curid=40699", "title": "Vyšehrad (Má vlast)", "text": "Vyšehrad (Má vlast)\n\nVyšehrad je první symfonická báseň z cyklu \"Má vlast\" Bedřicha Smetany, která je inspirován legendami spojenými se stejnojmenným pražským hradištěm. Jedná se o jedinečné spojení programní hudby a hudební formy.\n\n\n\n\n\nHlavní hudební motiv - harfy věštců - celého díla přednášejí harfy hned v úvodu celé Mé vlasti. Právě tento motiv se stal oficiální znělkou někdejšího Československého rozhlasu, konkrétně pak zejména rozhlasové stanice Praha, nebo například znělkou hlášení na pražském Hlavním nádraží. Tento motiv pak zazní ještě jednou i v symfonické básni Vltava, v okamžiku kdy tok řeky Vltavy pomyslně prochází Prahou (tento motiv zde tedy symbolizuje i Prahu).\n\n"}
{"id": "40703", "url": "https://cs.wikipedia.org/wiki?curid=40703", "title": "Vincenc Josef Rott", "text": "Vincenc Josef Rott\n\nVincenc Josef Rott (18. května 1813 v Českém Brodě – 25. prosince 1890 v Praze) byl pražský obchodník.\n\nNarodil se v Českém Brodě jako syn sanytrníka Cypriana Rotta a jeho druhé manželky Magdaleny Čechurové. Do Prahy přišel už jako devítiletý a koncem 30. let 19. století založil spolu s bratrem Augustem obchod s hudebními nástroji. Již v roce 1840 (podle rodinného podání k 1. listopadu) se však osamostatnil jako obchodník „se zbožím norimberským“ na východní straně Malého náměstí v Praze. Toto datum bylo později pokládáno za den založení firmy „V. J. Rott“.\n\nRoku 1841 se oženil s Marií Eckhardtovou (1824–1890), dcerou pražského měšťana a kováře, a společně roku 1855 vzrůstající firmu, tehdy již velkoobchod, přestěhovali do nově zakoupeného domu na druhé straně náměstí (č. p. 142/I), kde ji potomci dále rozšiřovali až do února 1948. Tam také znárodněný podnik zůstal až do roku 1993, kdy – podle Vladimíra J. Rotta (*1950) protiprávně – přešel do rukou bývalého ředitele národního podniku a jeho společníků.\nVincenc Josef Rott byl kromě obchodních aktivit činný i v politice, účastnil se aktivně událostí roku 1848.\nV roce 1872 rodinou firmu společně převzali jeho synové Julius (1845–76) a Ladislav (1851–1906).\nManželé Rottovi měli osm dětí, tři syny a pět dcer. Zemřeli pouhý měsíc po sobě na konci roku 1890.\n\nManželem jeho dcery Anny byl podnikatel Václav Frič. S Karolínou Světlou a Sofií Podlipskou měl Vincenc, po meči, společného praděda Jakuba Rotta (1718–1779).\n\nRod Rottů podporoval vznikající českou národní kulturu a umění. Vincenc Josef podstatně přispěl na sbírky pro stavbu Národního divadla (sbírky zahájeny v roce 1851, pozemek zakoupen 1852, otevřeno jako Prozatímní v roce 1862, Národní divadlo postaveno v letech 1867–81).\nV tom pokračovali jeho synové, Ladislav také podstatně přispěl na obnovení divadla po požáru (v roce 1881, znovu otevřeno bylo 1883).\nVincence Josef byl dále také členem Společnosti Národního muzea a sběratelem starého umění, sbíral zejména bohoslužebné předměty a devocionálie, včetně textilií.\n\n\n"}
{"id": "40704", "url": "https://cs.wikipedia.org/wiki?curid=40704", "title": "Seleukovci", "text": "Seleukovci\n\nSeleukovci byli dynastií makedonského původu, která ovládala od roku 312 př. n. l. asijskou část panství Alexandra Velikého.\n\nSeleukos Níkátor, zakladatel rodu, byl jedním Alexandrových nástupců (tzv. diadochů), kteří v letech 321 př. n. l. – 301 př. n. l. uchvátili vládu v jednotlivých državách makedonské monarchie (dalšími významnými diadochy byli Antigonos Jednooký, Ptolemaios a Lýsimachos). Největší rozloha seleukovské říše spadá do druhé poloviny 3. století př. n. l., kdy se fakticky kryla s hranicemi někdejší perské říše Achaimenovců. Tehdy zahrnovala oblasti od Malé Asie přes Sýrii, Mezopotámii a íránské kraje až k povodí řeky Indus. Následný vývoj lze definovat jako odpadávání východních částí, které postupně dobývali Parthové. Okolo roku 100 př. n. l. se bývalá mohutná říše scvrkla pouze na území dnešní Sýrie. Rozvrat zbytku říše nastal v roce 64 př. n. l., kdy se Sýrie stala římskou provincií.\n\n\n"}
{"id": "40705", "url": "https://cs.wikipedia.org/wiki?curid=40705", "title": "Eufrat", "text": "Eufrat\n\nEufrat, (, , v aramejštině znamená \"sladká voda\"), je největší řeka Blízkého východu. Protéká Tureckem (provincie Elazığ, Adıyaman, Gaziantep, Malatya a Şanlıurfa), Sýrií a Irákem (Anbár, Babylón, Nadžaf, Kádisíja, Mutanná, Dhíkár, Basra). Její délka od soutoku zdrojnic je 2 760 km (od pramene Muratu 3065 km), z čehož 1263 km je na území Turecka. Povodí zaujímá plochu 673 000 km²\n\nŘeka vzniká soutokem zdrojnic Karasu a Murat, které pramení v Arménské vysočině. V místě soutoku byla v letech 1966 až 1975 postavena Kebanská přehradní nádrž. Na horním toku má převážně horský charakter. V úzké soutěsce se prodírá okrajovými hřbety \"Arménské vysočiny\" Malatya a Ergani. Poté v hluboké dolině protíná pouštní planinu Sýrie a severní Mezopotámie. Pod městem Hit vtéká do Mezopotámské nížiny, která je tvořena říčními nánosy. Šířka řeky se zde pohybuje od 150 do 500 m a hloubka dosahuje 10 m. Na dolním toku se dvěma rameny slévá s řekou Tigris a vytváří řeku Šatt al-Arab, která ústí do Perského zálivu. Hlavní přítoky jsou Tochma a Göksu v Turecku zprava a Belich a Chábúr v Sýrii zleva. Na území Iráku ústí do \"Eufratu\" jen suchá údolí (vádí), která se naplňují vodou pouze v období dešťů. Řeka protéká městy Erzincan, Birecik (\"Turecko\"), Rakka, Dajr az-Zaur (\"Sýrie\"), Ramádí, Falludža, Kúfa, Samawa, Díwáníja, Násiríja.\n\nPřevážnou část vody získává díky sněhovým a dešťovým srážkám v horské části povodí. Na rovině je zdrojem převážně déšť. Vodnost řeky je nejvyšší na jaře (květen a červen), v létě hladina klesá. Při povodních úroveň hladiny stoupá o 3 až 4 m. Za účelem ochrany před těmito povodněmi bylo v oblasti Mezopotámské nížiny vybudováno několik hydrotechnických zařízení a koryto řeky bylo obehnáno hrázemi. Průměrný roční průtok u města Hit činí 840 m³/s. Maximální průtok dosahuje 3000 až 4000 m³/s a minimální na konci léta 180 m³/s. Celkový roční odtok představuje 26,4 km³. Směrem k ústí se v důsledku zavlažování, vypařování a prosakování průtok snižuje na 300 až 400 m³/s. Řeka nese velké množství pevných částic, které dosahuje 13 až 15 Mt za rok na středním toku. Směrem k ústí se jejich množství zmenšuje v důsledku usazování.\n\nVyužívá se ve velké míře na zavlažování už od starověku. Řada oáz podél koryta řeky se táhne v celé nížinné délce jejího toku. Jen na území Iráku je zavlažováno přibližně 1 mil. ha pomocí zavlažovacích kanálů. Dalších 560 000 ha je zavlažováno pomocí čerpadel a jiných hydrotechnických zařízení. V Turecku byly vybudovány přehrady s vodními elektrárnami Keban a Atatürk a v Sýrii Tabaqah. V Iráku bylo vybudováno několik hydrouzlů, které regulují průtok a zavlažování. Na řece je možná lodní doprava od ústí k městu Hit.\n\nPovodí \"Eufratu\" a Tigridu je jednou z nejstarších kulturních oblastí. Zrodily se zde jedny z nejstarších civilizací na Zemi (Sumer, Babylónie, Asýrie). Město Babylón se rozkládalo přímo na březích \"Eufratu\".\n\n"}
{"id": "40706", "url": "https://cs.wikipedia.org/wiki?curid=40706", "title": "Sáva", "text": "Sáva\n\nSáva (, a , ) je řeka na rozmezí Balkánu a střední Evropy. Protéká Slovinskem, Chorvatskem (Karlovacká, Sisacko-moslavinská, Brodsko-posávská, Vukovarsko-sremská župa), Bosnou a Hercegovinou (Unsko-sanský kanton, Banja Luka, Bijeljina, Posavský kanton, Doboj) a Srbskem (Vojvodina), přičemž po významnou část toku tvoří státní hranici mezi \"Chorvatskem\" a \"Bosnou a Hercegovinou\". Je pravým přítokem Dunaje, do kterého se vlévá v centru Bělehradu jako jeho nejvodnější přítok. Je 940 km dlouhá; představuje nejdelší řeku, protékající územím Slovinska i Chorvatska. Povodí Sávy má rozlohu přibližně 95 700 km².\n\nŘeka Sáva má dvě zdrojnice, které pramení v Julských Alpách, na slovinském území. Dvě malé říčky Sava Bohinjka a Sava Dolinka se slévají poblíž města Radovljica v severozápadním Slovinsku, kde pak formují řeku Sávu, jak je známa po celé délce svého toku. Z Radovljice pokračuje řeka směrem k Lublani (kde se stéká s říčkou Lublaňkou). Dále směřuje na východ přes města Zidani Most a Krško, kde formuje poměrně hluboké údolí, významnou dopravní tepnu, spojující slovinskou metropoli s chorvatským hlavním městem, Záhřebem.\n\nJižně od Krška se krajina otevírá a řeka získává charakter širokého, pomalého toku. V její blízkosti se nacházejí mohutné sypané hráze, které znemožňují řece vylití se z břehů v případě povodní. V Záhřebu představuje řeka Sáva přirozenou hranici mezi starým městem a novým sídlištěm (Novi Zagreb); její koryto je široké cca 100 m. Záhřeb je navíc chráněn před povodní speciálním korytem, vedoucím jižně od chorvatské metropole. Dále od Záhřebu se v blízkosti řeky Sávy nacházejí rozsáhlé lužní lesy.\n\nŘeka představuje jižní hranici Středodunajské roviny; historickou hranici mezi Střední Evropou a Balkánem a od města Bosanska Dubica až po Bijeljinu i státní hranici mezi Chorvatskem a Bosnou a Hercegovinou.\n\nPoblíž města Bogatić vstupuje Sáva na srbské území. Protéká městy Sremska Mitrovica, Šabac a Obrenovac. V Bělehradu odděluje centrum města od čtvrti Novi Beograd. Nedaleko od svého ústí do Dunaje, v blízkosti pevnosti Kalemegdan, kde je široká 290 m překonává Sávu celá řada mostů. Pod nimi se nacházejí stylové bělehradské restaurace \"splavovi\".\n\n\nPrůměrný průtok vody v ústí činí 1760 m³/s a maximální 5000 m³/s. Největší průtok má na přelomu zimy a jara. Led se nevytváří každý rok.\n\nNákladní vodní doprava je možná proti proudu do města Sisak (592 km, Chorvatsko) a osobní do města Šabac (103 km, Srbsko). Dolina řeky je hustě osídlená a leží v ní hlavní města tří států Lublaň (Slovinsko), Záhřeb (Chorvatsko) a v ústí Bělehrad (Srbsko). Řeka není nikde přehrazena. V blízkosti města Krško se její voda využívá k chlazení jaderné elektrárny Krško.\n\nVoda z řeky Sávy je intenzivně využívána na území všech tří států k celé řadě účelů. Dochází proto k jejímu znečištění, které však bývá mnohdy chybně přiřazováno jaderné elektrárně Krško.\n\nSáva je jednou z klíčových řek jak ve Slovinsku, tak v Srbsku, či Chorvatsku. Je častým námětem v kultuře obecně, ať už v literatuře, hudbě, či filmu. Jedna z písní skupiny jugoslávské skupiny Plavi orkestar například nesla název \"Sava tiho teče\".\n\n"}
{"id": "40715", "url": "https://cs.wikipedia.org/wiki?curid=40715", "title": "Anna z Foix a Candale", "text": "Anna z Foix a Candale\n\nAnna z Foix a Candale (1484 – 26. července 1506, Budín) byla uherská, chorvatská a česká královna , třetí manželka Vladislava Jagellonského.\n\nRoku 1476 uzavřel dvacetiletý Vladislav sňatek \"per procurationem\" (v zastoupení, jak velela dobová zvyklost) v Ansbachu s Barborou Braniborskou, ovdovělou dvanáctiletou hlohovskou kněžnou, jež byla dcerou braniborského kurfiřta Albrechta III. Achilla z rodu Hohenzollernů. Vladislav svoji první choť nikdy nepřevzal, aby ji uvedl do Prahy. Vinu na tom měl zřejmě uherský král Matyáš Korvín. Roku 1476 se zmocnil slezských knížectví a s Hlohovskem, jež zdědila Barbora po svém prvním, zesnulém choti a měla jej přinést věnem českému králi, naložil jako s odumřelým lénem. Český král začal usilovat o rozvod, ale papežská kurie, stranící Matyáši Korvínovi, ho celá léta nevyslyšela. Manželství zrušil teprve roku 1500 papež Alexandr VI.\n\nRoku 1490 se Vladislav poté, co se stal uherským králem, oženil s Beatricí Neapolskou, dcerou neapolského krále Ferdinanda I. Ferrante a bezdětnou vdovou po Matyáši Korvínovi. V době jejího sňatku s Vladislavem bylo již víceméně zřejmé, že toto manželství zůstane bezdětné. Vzhledem k pozdní rozluce Vladislavova manželství s Barborou Braniborskou byl tento sňatek v podstatě neplatný.\n\nAnna pocházela z Francie, byla dcerou Gastona, hraběte z Candale, a Kateřiny z Foix, a příbuznou francouzské královské dynastie Valois. Její sňatek s uherským a českým králem Vladislavem, který byl o více než dvacet let starší než ona, byl důsledkem politického sblížení Jagellonců s francouzským králem Ludvíkem XII., které bylo namířeno proti expanzi Osmanské říše a rozpínavosti Habsburků ve Střední Evropě.\nSňatková smlouva byla podepsána 23. března 1502. Poté Anna zamířila do Uher a byla zde 29. září 1502, ještě před svým sňatkem 6. října 1502, korunována ve Stoličném Bělehradě jako uherská královna. Českou královnou korunována nebyla. Jako věrná katolička měla totiž hluboké předsudky vůči kacířským kališníkům, a proto do českého království nikdy nevstoupila. Dne 23. července 1503 porodila královna Anna svému choti jeho prvního toužebně očekávaného potomka, dceru Annu. To pomohlo uvolnit v té době již velmi napjaté vztahy mezi budínským královským dvorem a římským králem Maxmiliánem I., který Vladislavovi okamžitě nabídl sňatek Anny s některým ze svých vnuků (Ferdinanda Habsburského si Anna později skutečně vzala).\n\nNávrh na dynastické spojení našel u krále Vladislava příznivý ohlas. Po jeho vážném onemocnění se však zdálo, že tento krok sotva půjde prosadit mírovou cestou, neboť tzv. uherská „národní“ strana nechtěla připustit, aby se někdy opět stal panovníkem v Uhrách cizinec. Přesto Maxmilián požádal již v polovině roku 1504 o princezninu ruku. Vladislav začal navzdory odporu uherské šlechty vyjednávat s Habsburky. Silnou podporu našel u královny Anny.\n\nDne 1. července 1506 porodila královna druhé dítě, syna Ludvíka. Král Vladislav měl konečně mužského dědice. Přestože byl chlapec velmi slabý, udržel se při životě. Králova milovaná choť však zaplatila synovo narození vlastním životem. Zemřela 26. července 1506. Její portrét zdobí Svatováclavskou kapli v katedrále svatého Víta v Praze.\n\n\n\n"}
{"id": "40719", "url": "https://cs.wikipedia.org/wiki?curid=40719", "title": "Ajka", "text": "Ajka\n\nAjka je město v Maďarsku, v okrese Ajka, v župě Veszprém. V roce 2008 zde žilo 29 999 obyvatel.\n\nMěsto Ajka vzniklo v roce 1960, když byly spojeny čtyři maďarské vesnice \"(Ajka, Bódé, Tósok a Tósokberénd)\". Během dalších desetiletí se k městu připojily pak následující tyto vesnice – \"Csékút, Gyepes, Padrag a Rendek\".\n\nJako většina města byla oblast Ajky osídlena nejprve Kelty, později Římany a nakonec v 10. století Maďary. Název tehdejší vesnice pochází od názvu kmene Ajků, kteří tuto oblast jako první osídlili. První záznamy o Ajce pochází z roku 1214, tehdy byla ale už 100 let stará.\n\nAž do 20. století se Ajka rozvíjela jako malá vesnice, v roce 1937 zde ale bylo objeveno uhlí a bauxit, začalo se těžit a také bylo nutné někde ubytovat horníky; stavěly se tedy nové domy. Během socialistické vlády v Maďarsku byla Ajka prezentována jako dělnické, socialistické město. Přestože po roce 1990 nastal v těžbě útlum, město se dokázalo rychle přeorientovat.\n\n4. října 2010 došlo u města Ajka k velmi vážné ekologické havárii v důsledku protržení hráz kaliště a silně alkalický kal následně zaplavil několik měst a obcí. Katastrofa způsobila smrt 10 lidí, mnoho materiálních škod a více než 130 lidí bylo vážně popáleno. Nehoda měla podobný rozsah jako o cca půl roku starší únik ropy v Mexickém zálivu.\n\n\n"}
{"id": "40720", "url": "https://cs.wikipedia.org/wiki?curid=40720", "title": "Hedvábí", "text": "Hedvábí\n\nTermín hedvábí se v češtině v minulosti (v odborné literatuře do konce 20. století) používal a zčásti ještě používá pro všechna „nekonečně“ dlouhá textilní vlákna, ke kterým patří jak přírodní hedvábí, tak umělé výrobky podobného tvaru.\n\nPřírodní neboli pravé hedvábí je tvořeno výměšky slinných žláz larvy motýla bource morušového (\"Bombyx mori\"). Výměšky na vzduchu rychle tuhnou ve vlákno, jímž se larva (housenka) opřádá a vytváří kokon (zámotek), ve kterém se kuklí. Kokon je svrchu ještě opředen jemnými vlákénky, tzv. bourovinou. Kokony se sbírají 8 až 10 dní po zakuklení bource a suší se vzduchem při teplotě 80–85 °C, čímž se usmrtí kukla uvnitř kokonu (kdyby se začal líhnout motýl, poškodil by zámotek). Hedvábné vlákno se získává rozvinutím kokonu – průměrná délka vlákna dosahuje 300 až 900 metrů.\n\nPřírodní hedvábí bylo vytlačováno syntetickým hedvábím. Dodnes si však udržuje nezastupitelné místo na oděvním trhu, a to hlavně díky užitným vlastnostem – saje pot, v létě příjemně chladí a v zimě hřeje. S výrobou hedvábí je od počátku spjato i jeho dekorování. Kromě dekoračních technik, jako jsou akvarel a batika, se užívá tzv. Serti technika (neboli konturování, také gutta), považovaná za nejstarší tradiční techniku malování na hedvábí. Hustou gumovou substancí (tzv. gutta) se nakresí kontury a konturované plochy se barví. První speciální barvy na hedvábí fixované teplem (Super Tinfix) se objevily ve Francii v 60. letech 20. století.\n\nVšechna umělá textilní vlákna se vyrábějí také ve formě hedvábí. Tyto materiály (syntetické a přírodní polymery, sklo atd.) nahradily přírodní hedvábí tam, kde je předčí určitými specifickými vlastnostmi, např. pevností, izolační schopností, specifickou hmotností apod. Přírodní hedvábí zůstává významnou surovinou pro oděvní výrobky se zvláštním, často exkluzivním omakem, leskem a vzhledem.\n\n\n\n"}
{"id": "40722", "url": "https://cs.wikipedia.org/wiki?curid=40722", "title": "Dráva", "text": "Dráva\n\nDráva ( , , , ) je řeka v Evropě, pravý přítok Dunaje. Protéká Itálií (Bolzano), Rakouskem (Korutany, Tyrolsko), Slovinskem a Chorvatskem (Varaždinská, Koprivnicko-križevecká, Viroviticko-podrávská, Osijecko-baranjská župa) a částečně tvoří státní hranici posledně jmenované země s Maďarskem (Somogy, Baranya). Je 720 km dlouhá. Povodí má rozlohu 41 238 km².\n\nDráva pramení v Itálii, v Karnských Alpách. Na horním toku v Rakousku protíná Klagenfurtskou kotlinu a prodírá se skrze jižní výběžky Alp zejména pak Gailtalských, kterým tvoří jejich severní hranici. Na území Slovinska vtéká do Středodunajské roviny. Další část svojí trasy tvoří přirozenou hranici mezi Chorvatskem a Maďarskem, až na posledních 50 km v okolí Osijeku, před soutokem s Dunajem. Hlavní přítoky zleva jsou Isel, Möll, Lieser, Gurk, Lavant, Mur a zprava Gail, Vellach, Mieß, Dravinja, Karašica.\n\nNejvyšších vodních stavů dosahuje na jaře a během letních a podzimních povodní, které nezřídka nabývají velkých rozměrů. V zimě je vodní stav malý. Průměrný roční průtok vody činí v ústí 610 m³/s a maximální 2500 m³/s.\n\nNa řece byla vybudována kaskáda vodních elektráren a sice v Rakousku, ve Slovinsku a v Chorvatsku. Od Villachu je možná lodní doprava v délce 650 km až k ústí. Protéká městy Villach, Maribor, Ptuj, Ormož, Belišće, Varaždin, Osijek.\n\n"}
{"id": "40723", "url": "https://cs.wikipedia.org/wiki?curid=40723", "title": "Rakouská císařská hymna", "text": "Rakouská císařská hymna\n\nRakouská císařská hymna, ( \"Österreichische Kaiserhymne\"), zvaná též Lidová hymna ( \"Volkshymne\"), v českém prostředí známá také jako \"„Zachovej nám, Hospodine...“\" (podle počátečních slov první sloky), byla národní hymna Rakouského císařství a Rakouska-Uherska.\n\nCísařská hymna byla používána od roku 1797 rakouskými panovníky a v letech 1826 až 1918 byla oficiální hymnou Rakouského císařství, které od roku 1867 (po rakousko-uherském vyrovnání) už nezahrnovalo země uherské koruny. Melodie hymny, kterou zkomponoval rakouský skladatel Joseph Haydn (původně pochází z jeho smyčcového kvartetu C dur „Císařského“ (opus 76, č. 3), na objednávku císaře Františka II., byla ve své historii opatřena různým textem.\n\nTato melodie byla původně hojně používána, zejména v armádě, při truchlivých příležitostech. Když Haydn poprvé cestoval do Anglie, byl fascinován královskou hymnou God Save the King. Po svém návratu složil hymnu pro Františka II.\n\nV roce 1841 melodii převzala \"Píseň Němců\", pozdější německá hymna (\"Deutschland, Deutschland, über alles\").\n\n 1. Gott erhalte Franz, den Kaiser,  \n\n 1. Gott erhalte Franz den Kaiser, \nKarel VI. Schwarzenberg uvádí ve svém díle \"Písně českého státu\", že roku 1835 vznikl také český překlad hymny, zvaný \"Národní píseň\". Protože opěvuje krále Ferdinanda, nikoli císaře, lze ji označit za hymnu království Českého\n 1.Segen Öst'reichs hohem Sohne,\n\nRakouská císařská hymna je také zajímavá tím, že s každým panovníkem se měnila poslední sloka, která se týkala přímo panovníkovy osoby. Stojí proto za povšimnutí, že tato tendence se udržela i po pádu monarchie. Znamená to, že prvorozený syn posledního rakouského císaře blahoslavného Karla I. Dr. Otto Habsburský (který by za jiných dějinných okolností byl nastoupil na císařský trůn po svém otci) měl také „svoji“ sloku. Sloka vyjadřující touhu národů po jeho návratu do vlasti zní takto (z německého originálu přebásnila Mgr. Kateřina Nohlová):\n\n"}
{"id": "40725", "url": "https://cs.wikipedia.org/wiki?curid=40725", "title": "Miroslav Mamula", "text": "Miroslav Mamula\n\nMiroslav Mamula (5. června 1930 Slezská Ostrava – 6. května 1986 Ostrava) byl český a československý politik Komunistické strany Československa, od roku 1970 krajský tajemník KSČ na Ostravsku, poslanec Sněmovny lidu Federálního shromáždění za normalizace.\n\nV letech 1969-1970 působil jako tajemník a od roku 1970 coby vedoucí tajemník Krajského výboru KSČ pro Severomoravský kraj. 26. června 1970 byl kooptován za člena Ústředního výboru Komunistické strany Československa. XIV. sjezd KSČ, XV. sjezd KSČ, XVI. sjezd KSČ a XVII. sjezd KSČ ho ve funkci potvrdil. V roce 1973 získal Řád Vítězného února, roku 1980 Řád práce. Proslul pořádáním mimořádných pracovních sobot (tzv. \"Mamulova sobota\").\n\nVe volbách roku 1971 zasedl do Sněmovny lidu (volební obvod č. 115 - Frýdek-Místek, Severomoravský kraj). Mandát získal i ve volbách roku 1976 (obvod Frýdek-Místek) a volbách roku 1981 (obvod Frýdek-Místek). Ve Federálním shromáždění setrval do své smrti roku 1986.\n\n"}
{"id": "40726", "url": "https://cs.wikipedia.org/wiki?curid=40726", "title": "Habsburg (hrad)", "text": "Habsburg (hrad)\n\nHabsburg (nesprávně Habsburk, Hapsburg; původně Habichsburg) je hrad ve švýcarském kantonu Aargau nad řekou Aare. Nachází se 30 kilometrů severozápadně od Curychu. Habsburkové vystavěli hrad počátkem 11. století; leží na území obce Habsburg v tehdejším panství Habsburků Eigenamt.\n\nHabsburkové zde pod tímto jménem, které si dali kolem roku 1100, sídlili ve 12. a 13. století.\n\nPodle legendy pojmenoval Radbot, jeden ze stavitelů hradu, hrad \"Habichtsburg\" (Jestřábí hrad) podle jestřába, který usedl na jeho zdech.\n\nPravděpodobnější ale je, že hrad dostal jméno ze staroněmeckého \"hab\", \"haw\", které znamená brod, přechod přes řeku, a které označuje funkci hradu, hlídat altenburský brod u dnešního městečka Bruggu (česky „Most“) na řece Aare.\n\nOd roku 1700 se jméno hradu Habichtsburg zkrátilo na jméno Habsburg.\n\nArcheologické průzkumy z konce 20. století odhalily na vrcholku, kde dnes stojí hrad, stopy z doby bronzové a Římanů.\n\nHrad nechali vystavět kolem 1020-30 (zřejmě) Radbot a jeho bratr Werner ze Štrasburku. Habsburkové zde sídlili dvě století, kolem 1220-30 se přesídlili do nově založeného města Bruggu.\n\nPoté co se zájem a činnost Habsburků - nejen jako katolíků, ale i poražených ve válkách proti jejich rozpínavosti - přesunuly na východ, na přelomu 13. a 14. století, ztratil hrad na významu a jako válečná kořist přešel na Staré spříseženstvo (první švýcarský spolek). Přecházel z jednoho vlastnictví do druhého - páni z Wülpelsbergu, z Wohlenu, 1420 z Grifensee (Greifensee), 1457 Bernský stav, 1469 klášter Königsfelden - a postupně upadal, až v roce 1803-4 přešel do vlastnictví kantonu Aargau, který začal renovovat zachovalou západní část původního hradu.\n\n"}
{"id": "40727", "url": "https://cs.wikipedia.org/wiki?curid=40727", "title": "Kukla", "text": "Kukla\n\nKukla je životní stadium hmyzu s proměnou dokonalou, během něhož dochází k přeměně larvy v dospělce (imago). Jde o stadium obvykle nepohyblivé, obvykle kryté pevným obalem, pod nímž dochází k rozsáhlé přestavbě (metamorfóze) celého organismu. Po dobu proměny jedinec nepřijímá potravu, žije ze zásob, které si před zakuklením nashromáždila larva.\n\nKukla může být dvojího typu, krytá a nekrytá. Krytou kuklu mají například brouci, nekrytou kuklu například motýli.\n\nNěkteré druhy hmyzu se nespokojí s tvořením kukly a larva si před zakuklením vyprodukuje značné množství vlákna, z něhož vytvoří tzv. zámotek neboli kokon. Typickým příkladem druhu vytvářejícího kokony je bourec morušový (\"Bombyx mori\"), jehož housenky produkují vlákna, z nichž textilní průmysl vyrábí nejjemnější hedvábí.\n\n"}
{"id": "40728", "url": "https://cs.wikipedia.org/wiki?curid=40728", "title": "Kaspické moře", "text": "Kaspické moře\n\nKaspické moře ( nebo ; ; ; ; ; ; ) je endorheické jezero rozprostírající se mezi Asií a Evropou (resp. ruskou částí Evropy). Na jeho březích leží 5 států: Rusko (Dagestán, Kalmycko a Astrachaňská oblast), Kazachstán (Atyrauská a Mangystauská oblast), Turkmenistán (Balkan), Írán (Golestán, Mázandarán a Gílán) a Ázerbájdžán.\n\nMá rozlohu 376 000 km². Je ze severu na jih 1 200 km dlouhé a průměrně 320 km široké, průměrná hloubka je 184 m a maximální hloubka dosahuje 1 025 m. Objem vody je 78 000 km³. Rozloha povodí je 3 500 000 km² (z toho více než třetinu činí povodí Volhy). Hladina leží 28,5 m pod úrovní světového oceánu.\n\nKaspické moře není mořem v pravém slova smyslu, neboť není součástí světového oceánu – z tohoto hlediska je to slané jezero, podobně jako např. Mrtvé moře. Geologicky se nicméně jedná o část někdejšího oceánu, která od něj byla oddělena vyzdvižením pevniny. Dno nejhlubších částí Kaspického moře má proto charakter oceánské kůry, čímž se liší od běžných kontinentálních jezer.\n\nMezi jezery je Kaspické moře největší a nejobjemnější na světě. Má asi o polovinu větší plochu a 3,5krát větší objem než všechna americká Velká jezera dohromady. Je ovšem až třetí nejhlubší, po Bajkalu a Tanganice. Jeho slanost je asi třetinová oproti průměru oceánu, ovšem je velmi nerovnoměrná – severní konec je díky velkým přítokům téměř sladkovodní a směrem k jihu slanost stoupá.\n\nKaspické moře je také jezerem s nejvyšším počtem států na březích – pět (před rozpadem Sovětského svazu to však byly jen dva). Pro tři z nich (Ázerbájdžán, Kazachstán, Turkmenistán) se jedná o jediné \"moře\", k němuž mají přístup.\n\nNázev je odvozený od dávného kmene Kaspijců, kteří žili ve východní části Kavkazu. Také jiná historická jména (Hyrkánské, Chvalynské nebo Chazarské moře atd.) jsou odvozena od historických národů či zemí situovaných kolem jeho břehů.\n\nDélka pobřeží je 7000 km. Pobřeží není příliš členité. Větší zálivy jsou na severu Kizljarský a Komsomolec, na východě Mangyšlakský, Kenderli, Kazašský, Kara-bogaz-gol a Krasnovodský a na západě Agrachanský záliv a Bakinská zátoka. Na jihu se nacházejí mělké laguny.\n\nBřehy v severní části jsou nízké, velmi táhlé a charakteristické množstvím vysušených míst. Ta vznikla v důsledku jevů, způsobených velkými větrnými vlnami. Jsou zde také deltové břehy (Volha, Ural, Těrek). Celkově se pobřeží na severu rozšiřuje na úkor plochy jezera, což je způsobeno poklesem hladiny a zvětšováním delt přinášeným materiálem. Západní břehy také tvoří převážně usazené materiály (přesypy, kosy). Oddělené úseky v Dagestánu a na Apšeronském poloostrově jsou tvořené rozrušenými horninami. Na východě převládají rozrušené břehy tvořené vápenci s přilehlými polopustinnými a pustými planinami. Usazené materiály se zde však vyskytují také. Tvoří Karabogazskou kosu (odděluje od moře záliv Kara-bogaz-gol), Krasnovodskou kosu a kosu Kenderli a převládají na jihu Krasnovodského poloostrova.\n\nNa březích se nachází pět národních parků. Jsou to v Rusku Astrachaňský národní park v deltě Volhy a Dagestánský národní park v severním Dagestánu v Kizljarském zálivu, v Turkmenistánu pak Krasnovodský národní park, který se skládá ze dvou částí. Jedna zahrnuje Krasnovodský záliv a druhá pobřeží na jihu země v okolí města Gasan Kuli. V Ázerbájdžánu se nacházejí Kyzylagadžský národní park a Şirvanský národní park.\n\nPodle charakteru dna můžeme jezero rozdělit na \"Severní Kaspik\", \"Střední Kaspik\" a \"Jižní Kaspik\".\n\nAž do pozdního miocénu bylo Kaspické moře těsně spojené s Černým mořem. Poté bylo toto spojení přerušeno a spojení s oceánem bylo obnoveno v pozdním pliocénu. V antropogéně v důsledku střídání dob ledových a meziledových ve Východní Evropě se \"Kaspické moře\" zvedalo a klesalo. Vznikly tak jezerní terasy na pobřeží. Na šelfu se nacházejí terigenní a mušlovité písky, mušle, oolitové písky. Hlubinné úseky dna jsou pokryté jílovitými usazeninami s vysokým obsahem karbidu vápníku. Dno obsahuje bohatá ložiska ropy a zemního plynu (\"Apšeronský práh\", dagestánské a turkmenské pobřeží a perspektivně i \"Mangyšlacký práh\"). V zálivu Kara-bogaz-gol se nacházejí naleziště síry.\n\nOstrovy se nacházejí při pobřeží a hlavně v severní části. Celkem jich je asi 50 o celkové rozloze přibližně 350 km².\n\n\nNejvětší řeky ústí do severní části Kaspického moře. Jsou to v Rusku Volha (zdaleka největší, zajišťuje cca 80 % všeho přítoku) v Astrachaňské oblasti a Těrek na území Dagestánu a v Kazachstánu řeka Ural u města Atyrau a řeka Emba, která občasně vysychá. Celkový přítok těchto řek tvoří 88 % veškerého říčního přítoku. Dalších přibližně 7 % tvoří západní přítoky Sulak na hranicích Ruska a Ázerbájdžánu a v Ázerbájdžánu od severu řeky Samur, Sumgait, Pirsaat a Kura. Zbývajících 5 % tvoří řeky íránského pobřeží. Kyzyluzen v provincii Gílán a v provinciích Mázandarán a Golestán od západu řeky Rúdháne-je Heraz, Sírín Rúd, Rúdháne-je Neká a Rúdháne-je Gorgán. Na hranicích Íránu a Turkmenistánu pak řeka Atrek. Na východě žádné řeky nevtékají.\n\nÚroveň hladiny se vyznačuje značnými dlouhodobými výkyvy, především v důsledku změn vodní bilance. Podle geologických, archeologických, historických a geomorfologických pramenů byla hladina na vysoké úrovni (-22 m) před 4 až 6 tisíci lety, na začátku našeho letopočtu a na začátku 19. století (novokaspická transgrese). Také je známo že v 7. až 11. století byla úroveň hladiny nízká (zřejmě 2 až 4 m pod současnou úrovní). V r 1929 před znatelným poklesem hladiny byla rozloha Kaspického moře 422 000 km² (-26 m). Poté následovalo snižování hladiny až do roku 1956. Nyní kolísá hladina okolo -28,5 m. Příčinou posledního poklesu bylo kromě klimatických změn, snížení průtoku přitékajících řek a zvětšení odparu také vybudování vodních nádrží na Volze, využívání řek pro zavlažování a odběr vody pro průmysl. Negativně se projevuje také odtok vody do zálivu Kara-bogaz-gol, jehož hladina leží asi o 4 m níže než vlastní Kaspické moře (technicky vzato se tak vlastně jedná o samostatné jezero, kam voda z Kaspického moře \"stéká\"). Na celkovém vodním příjmu v r 1970 se podílely srážky 66,8 km³, přitékající řeky 266,4 km³ a podzemní vody 5 km³ a na úbytku vypařování 357,3 km³, odtok do Kara-Bogaz-Gol 4 km³ a čerpání vody z moře 1 km³. Rozdíl způsobil roční pokles hladiny.\n\nHlavní tlakové oblasti, které určují cirkulaci vzduchu v oblasti jezera, jsou výběžek asijské výše v zimě a azorské výše a jihoasijské níže v létě. Klima je kontinentální s převládajícími anticyklonovými podmínkami počasí, suchými větry, tuhou zimou (především na severu), velkými výkyvy teploty v průběhu roku a malými srážkami (s výjimkou jihozápadní části). V severních a středních částech jezera převládají od října do dubna větry východních směrů a od května do září severozápadních směrů. V jižní části mají větry převážně monzunový charakter. Nejsilnějšími větry se vyznačuje oblast Apšeronského poloostrova („bakinský severák“ na podzim). Na pobřeží střední části a v západním díle severní části jsou časté bouře, při kterých dosahuje rychlost větru i více než 24 m/s.\n\nPrůměrná dlouhodobá teplota vzduchu v červenci a srpnu je nad celým jezerem stejná 24 až 26 °C. Maximum bylo naměřeno nad východním pobřežím (44 °C). V zimě je teplota různá od -10 °C na severu do 12 °C na jihu. Nad jezerem spadne průměrně 200 mm srážek za rok, na západním pobřeží je to 400 mm, na suchém východním pobřeží 90 až 100 mm a na subtropickém jihozápadě až 1 700 mm. Vypařování z povrchu moře je velmi velké až 1 000 mm za rok, na východě a na Apšeronském poloostrově až 1 400 mm.\n\nV Kaspickém moři panuje cyklonální cirkulace vody, která je důsledkem přitékajících řek a převládajících větrů. Voda proudí ze severu na jih podél západního břehu k Apšeronskému poloostrovu, kde se proud rozděluje na dvě větve. Jedna pokračuje podél břehu na jih a druhá protíná jezero směrem na východ a tam se spojuje s proudem směřujícím na sever podél východního břehu. V jižním Kaspiku se také vyskytuje cyklonální cirkulace, ale je méně zřetelná. Mezi Baku a ústím Kury je pak doplněna místní anticyklonální cirkulací.\n\nV severním Kaspiku převládají nestálé větrem hnané proudy rozličných směrů. Jejich rychlost je 10 až 15 cm/s, při silných větrech ve směru proudu může dosahovat 30, 40 až 100 cm/s. Časté střídání klidu a silného větru způsobuje velké množství dní s vysokým vlněním. Nejvyšší vlny až 11 m se vyskytují u Apšeronského poloostrova.\n\nTeplota vody v létě u hladiny dosahuje 24 až 26 °C na severu a 29 °C na jihu, v Krasnovodském zálivu až 32 °C. U východních břehů se někdy v červenci a srpnu teplota snižuje na 10 až 12 °C. Je to způsobeno větrem a stoupáním hlubinných vod. V zimě jsou teploty více rozdílné. Na severu je teplota do 0,5 °C a na dva až tři měsíce jezero zamrzá. Tloušťka ledu dosahuje 2 m. Ve Středním Kaspiku dosahuje teplota 3 až 7 °C a zamrzají zde mělké zálivy. V Jižním Kaspiku je teplota 8 až 10 °C. Nezřídka se ledy ze severu na jih dostávají vlivem větru podél západního pobřeží. Někdy mohou ledy dosáhnout až Apšeronského poloostrova a způsobit zde škodu na hydroenergetických stavbách na moři.\n\nPrůměrná slanost vody je 12,7 až 12,8 ‰, maximální (kromě Kara-bogaz-gol) u východního břehu 13,2 ‰, minimální na severozápadě 1 až 2 ‰. Složení soli se od oceánu odlišuje vysokým obsahem sulfátů, uhličitanu vápenatého, hořčíku a menším podílem chloridů, což je způsobeno charakterem přitékající vody.\n\nVertikální promíchávání vod v zimě se týká celé hloubky na severu a 200 až 300 m hluboké vrstvy na jihu. V létě a na podzim pak probíhá ve vrstvě hluboké 15 až 30 m. Na této hranici se pak nachází teplotní skok až o několik stupňů na metr, který brání průniku tepla do větších hloubek.\n\nKrátkodobé kolísání hladiny až o 2 m může být způsobeno větry. Vyskytují se také dlouhoperiodické vlny s periodami 10 minut až 12 hodin s amplitudou do 70 cm. Během roku se výška hladiny pohybuje v rozmezí 30 cm.\n\nV jezeře nežije mnoho druhů, ale ty, které tam žijí, jsou zastoupeny velkým množstvím jedinců. Žije zde 500 druhů rostlin a 824 druhů ryb a jiných živočichů.\n\nZ rostlin převládají sinice a rozsivky (rhizosolenia aj.). Nově se objevilo mnoho červených a hnědých vodních rostlin. Z kvetoucích jsou nejrozšířenější vocha mořská a táhlice. Největší rostlinnou masu tvoří parožnatky (do 30 kg na 1 m² dna)\n\nŽivočichové mají většinou původ v neogénu, a v důsledku častých změn slanosti prošli značnými změnami. Z ryb se zde vyskytují jeseteři, sledi, kilky, hlaváči a zástupci druhu benthophilus. Z měkkýšů to jsou slávičkovití a srdcovkovití. Z bezobratlých pak zástupci pontogammarus, mnohoštětinatci, houby a jeden druh medúz. Kromě toho zde žije 15 druhů, které se sem dostaly z arktických a středozemních povodí. Významnou skupinu tvoří živočichové sladkovodního původu (candát obecný). Je zde velmi mnoho endemických druhů, například tuleň kaspický. Některé organismy se přistěhovaly do Kaspiku poměrně nedávno, ať už na trupech lodí (slávky, rhizosolenia, svijonožci a také krabi) nebo přímo prostřednictvím člověka (cípal hlavatý, nereidky a zástupci syndesmya).\n\nKaspické moře má velký význam pro národní i mezinárodní lodní dopravu. Základní náklady převážené po moři představují ropa, dřevo, obilí, bavlna, rýže a síra. Hlavní přístavy jsou Astrachaň, Baku, Machačkala, Krasnovodsk a Aktau, které jsou spojené osobní dopravou. Mezi Baku a Krasnovodskem funguje železniční trajekt. V Íránu jsou největší přístavy Bandar-e Anzalī a Bender-Šách.\n\nZdokumentovaná svědectví o znalostech Kaspiku a plavbách po něm pocházejí z 9. a 10. století (arabské, arménské a perské rukopisy). Pravidelné sledování bylo zahájeno za Petra Velikého, který v letech 1714–15 inicioval expedici pod vedením A. Bekoviče-Čerkasského, jež prozkoumala východní břehy. Ve 20. letech 18. století zahájil hydrografické průzkumy moře I. F. Sojmonov a ve druhé polovině 18. století I. V. Tokmačjov a M. I. Vojnovič. V 19. století provedl Kolodkin první detailní zaměření břehů a v jeho díle pokračoval N. A. Ivašincev. Mapy vytvořené na základě těchto měření sloužily do 30. let 20. století.\n\nPro výzkum jezera přinesli velký vklad v 19. století vědci P. S. Pallas, S. G. Gmelin, G. S. Karelin, K. M. Ber, G. V. Abich, O. A. Grim, N. I. Andrusov a I. B. Špindler. V roce 1897 byla založena Astrachaňská vědecko-výzkumná stanice. Následovaly hydrologické a hydrobiologické expedice N. M. Knipoviče, které pokračovaly i po roce 1917. V té době získala na významu ropná naleziště na Apšeronském poloostrově, jež prozkoumali geologové I. M. Gubkin, D. V. a V. D. Golubjatnikové, P. A. Pravojelavlev, V. P. Baturin a S. A. Kovalevskij. O průzkum kolísání hladiny se zasloužili B. A. Appolov, V. V. Valedinskij, K. P. Voskresenskij a L. S. Berg.\n\nMěsta na březích Kaspického moře (ve směru hodinových ručiček)\n\n"}
{"id": "40729", "url": "https://cs.wikipedia.org/wiki?curid=40729", "title": "Březno u Postoloprt (přírodní památka)", "text": "Březno u Postoloprt (přírodní památka)\n\nBřezno u Postoloprt je přírodní památka na východním okraji vesnice Březno u města Postoloprty v okrese Louny. Nachází se na severním úbočí Březenského vrchu v Dolnooharské tabuli na pravém břehu řeky Ohře.\n\nDůvodem ochrany je geologická a paleontologická lokalita evropského významu, ve které sesuvy odkryly sled slínovců, který slouží jako stratotyp březenského souvrství v České křídové pánvi. Na lokalitě se vyskytují fosilie mlžů, mořských hub, mřížovců, hlavonožců, mořských raků a krabů.\n\nPaleontologický a geologický výzkum probíhá od devatenáctého století. Výsledky svého průzkumu publikoval už Antonín Frič v roce 1893.\n\nStrmý svah ovlivňuje lesní hospodářství a v chráněném území rostou křoviny a ze stromů převažují vrby a topoly. Před rokem 2013 lokalitu ohrožovaly černé skládky.\n\nPřírodní památku vyhlásil lounský okresní úřad dne 19. srpna 1998. V Ústředním seznamu ochrany přírody je evidována pod číslem 1960.\n\nChráněné území měří 1,8569 hektarů, nachází se v nadmořské výšce 190–224 metrů (podle Plánu péče 180–215 metrů) v katastrálním území Březno u Loun. Zanedbatelná část přírodní památky leží na území evropsky významné lokality Ohře. \n\nPřírodní památka se nachází na severním úbočí Březenského vrchu. Geologicky je součástí České křídové pánve. Jejím jádrem je téměř 150 metrů dlouhý a 38 metrů vysoký odkryv svrchnokřídových slínovců s glaukonitickými horizonty a konkrecemi. Slínovce vznikly ze sedimentů na dně turonského a coniackého moře. \n\nV geomorfologickém členění Česka leží lokalita v celku Dolnooharská tabule, podcelku Hazmburská tabule a v okrsku Cítolibská pahorkatina. Slínovcová kra se zde posunula směrem k severu, a zúžila koryto Ohře. Proudění vody způsobovalo erozi, která podemílala severní stranu kopce, v důsledku čehož docházelo k velkým sesuvům, z nichž jeden v roce 1939 zničil v Březně několik domů. Na strmém svahu dochází k periodickým sesuvům i nadále, čímž se odkrývají nové polohy fosilií.\n\nZ fosilií se vyskytují mlži rodů a jehlice mořských hub mřížovci, hlavonožci (např. řád a pozůstatky mořských raků a krabů.\n\nPřevládajícím půdním typem je fluvizem modální.\n\nV rámci Quittovy klasifikace podnebí se chráněné území nachází v teplé oblasti T2, pro kterou jsou typické průměrné teploty −2 až −3 °C v lednu a 18–19 °C v červenci. Roční srážkový úhrn je 550–700 milimetrů. Počet mrazových dnů je 100–110, zatímco počet letních dnů se pohybuje v rozmezí 50–60. Voda z území odtéká do Ohře.\n\nVe fytogeografickém členění Česka spadá Březno u Postoloprt do okrsku Žatecké Poohří v oblasti termofytika. Péče o rostliny a živočichy není předmětem ochrany, ale sesuvné pohyby výrazně ovlivňují podobu vegetace, v níž v převažují pionýrské a suchomilné druhy rostlin.\n\nPřevládajícím druhem je kostřava žlábkatá a ovsíř luční Doplňují je jetel horský mateřídouška panonská silenka ušnice černýš rolní krvavec menší šalvěj luční vítod chocholatý jehlice trnitá len počistivý chrpa čekánek chrastavec rolní a čilimník černající Na jižní straně roste podle vyhlášky 395/1992 Sb. ohrožený druh bělozářka liliovitá \n\nV chráněném území žijí silně ohrožené druhy zvířat ještěrka obecná užovka hladká a žluva hajní Mezi ohrožené druhy patří slavík obecný a ťuhýk obecný Z ptáků byl zaznamenán také výskyt sedmihláska hajního a pěnice pokřovní \n\nNa vrchol zalesněného Březenského vrchu vede od železniční stanice Březno u Postoloprt žlutě značená turistická trasa, která dále pokračuje do Loun. Z ní odbočuje ke chráněnému území lesní cesta. V ochranném pásmu na severním okraji přírodní památky se nachází sportovní střelnice.\n\n"}
{"id": "40734", "url": "https://cs.wikipedia.org/wiki?curid=40734", "title": "Budačina", "text": "Budačina\n\nBudačina je přírodní památka, která se nalézá v Kudlovické dolině na katastrálním území Halenkovice v nejzápadnějším výběžku okresu Zlín, asi 300 m po značené turistické cestě od silnice vedoucí z obce Kudlovice do obce Kostelany v pohoří Chřiby. Chráněné území je ve správě Krajského úřadu Zlínského kraje. Přírodní památka je součástí evropsky významné lokality Chřiby.\n\nPřírodní památka byla vyhlášena na ochranu geologické a historické lokality, tvořené skupinou čtyř větších pískovcových skal pleistocénního stáří. Součástí chráněného území je také 5 metrů dlouhá puklinová jeskyně a opuštěný pískovcový lom na úpatí. Skály se nacházejí v nadmořské výšce 315 až 375 metrů na hřbetu, stoupajícím v závěru Kudlovické doliny ke kótě Krásná hora (389 m n. m.) \n\nJednotlivé skály jsou přirozeným skalním výchozem tvořeným silně ukloněnými (s úklonem mezi 70° až 80°) pískovcovo - slepencovými skalními lavicemi o mocnosti až 4 m. Největším skalním útvarem je zhruba 12 metrů vysoká Velká skála, která je v dolní části dlouhá přibližně 15 metrů. Na severní straně Velké skály se větrnou erozí vytvořily voštiny.\n\nV soutěsce na Velké skále je umístěna pamětní bronzová deska od kroměřížského sochaře Sylvestra Harny k uctění památky Antonína Rozsypala, který byl umučen v roce 1942 v Mauthausenu. Na území přírodní památky se nachází studánka \"Šerifka\", nazvaná podle někdejšího šerifa zdejší trampské osady Josefa Sklenaříka z Halenkovic.\n\nPodle místních pověstí se traduje, že jeskyně ve skalách Budačiny sloužila jako úkryt pro loupežníky Ondráše a Juráše, kteří odtud vyráželi přepadat kupce, projíždějící po nedaleké stezce.\n\n"}
{"id": "40738", "url": "https://cs.wikipedia.org/wiki?curid=40738", "title": "Sumatra", "text": "Sumatra\n\nSumatra je s rozlohou 443 066 km² šestým největším ostrovem světa. Nachází se v západní části souostroví Velké Sundy a je součástí Indonésie.\n\nNejdelší osa ostrova směřuje přibližně severozápadně a uprostřed ostrova protíná rovník. Vnitrozemí ostrova je rozděleno na dvě části: hornaté území na západě a bažinatá nížina na východě. Značná část Sumatry je pokryta deštným pralesem. Nejvyšším vrcholem Sumatry je hora Kerinci vysoká 3805 m.\n\nNa ostrově žije asi 45 milionů obyvatel. Převážná část osídlení je soustředěna na severu a na západě v oblasti centrální vysočiny. Největšími sídly jsou města Medan (3,4 milionu obyvatel), Palembang (1,27 milionu obyvatel) a Padang (0,96 milionu obyvatel).\n\nAdministrativní regiony Sumatry (a malých ostrovů okolo) jsou:\n\n\n"}
{"id": "40740", "url": "https://cs.wikipedia.org/wiki?curid=40740", "title": "Seznam monarchií v Evropě", "text": "Seznam monarchií v Evropě\n\nSeznam současných Evropských zemí, které jsou monarchiemi:\n\n\n\n\n\n\n\n\n\n\n\n\n"}
{"id": "40741", "url": "https://cs.wikipedia.org/wiki?curid=40741", "title": "Wicca", "text": "Wicca\n\nWicca je novopohanské náboženské hnutí, forma moderního čarodějnictví, vzniklé v polovině 20. století v Anglii zahrnující prvky předkřesťanských náboženství, především keltského, ale také antického a germánského, lidové tradice a ceremoniální magie. Nemá žádnou centrální autoritu či knihu, proto neexistuje přesná shoda jako co se týče víry a praktik, tak toho jaké jsou považovány za wiccanské a které ne. Jedná se o nejvlivnější a nejznámější formu novopohanství.\n\nVe wicce jsou v základě uctívána dvě božstva. Prvním je Bohyně, často nazývaná Trojná bohyně spojovaná s měsícem, druhým je Rohatý bůh. Zároveň jsou však uctívána mnozí další bohové a bohyně z různých kultur, kteří jsou považováni za aspekty výše zmíněných božstev. Některé formy wiccy jako Reclaiming nebo Dianická Wicca však kladou důraz především na uctívání Bohyně.\n\nPůvodní wicca je mysterijní tradice organizovaná do takzvaných covenů, jejíž zasvěcovací linie začíná u Geralda Gardnera. Tento britský okultista, zpravidla považovaný za zakladatele tohoto náboženství, v roce 1954 prohlásil že byl v roce 1939 zasvěcen do starobylého náboženství, kterým je právě wicca. Jeho tvrzení je však obvykle zpochybňováno. Coveny odvozující svůj původ od Gardnera jsou nazývány Britská tradiční wicca a zahrnují především gardneriánskou a alexandrijskou wiccu. Od 70. let se během popularizace tohoto náboženství objevila řada tradic povolujících samozasvěcení a obsahující zpravidla také další odlišnosti oproti původní wicce. Tyto tradice se zpravidla nazývají eklektická wicca.\n\nWicca je v akademické sféře považována jednak za jedno z nových náboženských hnutí a jednak za součást širší náboženské množiny, kterou je současné pohanství. Celosvětově představuje největší, nejznámější a nejvíce akademicky popsanou podobu tohoto hnutí. Na pomyslné škále mezi etnickým rekonstrukcionismem a synkretismem se ve své eklektické podobě blíží právě synkretickému konci tohoto spektra, čímž se odlišuje od jiných pohanských tradic. Jak mezi pohany, tak v akademické sféře panuje určitá nejistota ohledně ukotvení wiccy v rámci jiných souvisejících pojmů. Wicca je obvykle považována za jedno z přírodních náboženství, ale současně je popisována jako součást okultismu, resp. západního esoterismu. Určitá dvojakost se vyskytuje i u chápání tohoto slova mezi samotnými následovníky tohoto náboženství. Příslušníci mysterijní tradice Wicca založené Geraldem Gardnerem chápou tohoto slovo výlučně ve vztahu k této tradici. Naopak širší veřejnost a populární literatura připisují tomuto slovu širší význam, který nemá jasně vymezené hranice a který zahrnuje různé další formy čarodějnictví, včetně tzv. eklektické wiccy a dalších. Původní význam tohoto slova ve 20. století označoval pouze příslušníky covenů odvozených od covenu Geralda Gardnera a užíval se pouze ve vztahu k lidem. Jako označení pro náboženství se vžil až v 60. letech 20. století a jeho obecný, široký význam je ještě novější. Ve Spojených státech je toto slovo chápáno téměř vždy ve svém širším významu a zahrnuje všechny formy tzv. eklektické wiccy vzniké později, volně inspirované Gardnerem. V České republice působí členové tradice Wicca aktivně přibližně od roku 2004, a proto v povědomí pohanů v České republice převažuje spíše užší význam toho slova zahrnující pouze příslušníky Gardnerovy zasvěcovací linie nebo z ní odvozené Alexandrijské tradice. Není to však pravidlem.\n\nOhledně historie Wiccy se vedou veliké debaty, protože buď je považována za prastaré náboženství (někdy se uvádí 20 000 let) a nebo za zcela moderní kult. Pravda je asi ta, že Wicca navazuje na stará pohanská náboženství, ale její konkrétní podoba je moderní. Tento rys je společný všem moderním pohanským hnutím.\n\nAsi nejdůležitějším mezníkem byl rok 1921, kdy Margaret Murrayová publikovala svou knihu „Witch-Cult in Western Europe“. Zde představila myšlenku, že čarodějnické sabaty, které byly v novověku pronásledovány inkvizicí, se opravdu děly (do té doby se všeobecně přijímalo, že to byly extatické vize) a že to byl pozůstatek prastarého kultu plodnosti. Podle jejího názoru šlo o vzývání rohatého boha, kterého si inkvizitoři samozřejmě ztotožnili s ďáblem. V současnosti je tato její teorie považována za nesmysl - „Téměř všichni historici čarodějnictví jsou dnes zajedno, když označují Murrayové knihy za diletanstké, absurdní, bez jakékoli vědecké hodnoty.“\n\nVe své době ale tato kniha měla velký vliv na Geralda B. Gardnera (1884-1964). Ten byl, podle svých slov, roku 1939 zasvěcen do covenu (něco jako uzavřený spolek, občas se jim v češtině říká lóže) čarodějnic v New Forest (Hampshire). Roku 1953 založil coven s názvem Wicca a jeho první kniha „Witchcraft Today“ (1954) popisovala podobná náboženství, o kterém mluvila Murrayová (v knihách používal termín „Wica“). Šlo o kult Rohatého boha a bohyně, který měl přetrvat do dnešních časů až z dob pravěku. Právě raně novověké čarodějnice byly příslušnicemi tohoto kultu. Tím se začala Wicca šířit na veřejnosti.\n\nGardner není považován za nezpochybnitelnou autoritu, takže jen málokdo by dnes s jeho knihami bez výhrady souhlasil. V současnosti většina wiccanů nepředpokládá, že by jejich náboženství bylo zachovaným prastarým kultem, ale trvají na tom, že mají ty samé kořeny jako stará náboženství, jen vnější aparát byl vytvořen v současnosti. V rámci Wiccy se vyskytují dvě hlavní větve: Gardnerovská a Alexandrijská (obě vyžadují zasvěcení přímo od jiného zasvěceného). Postupem času také vzniklo velké množství různých odvozených (mají iniciační linii navazující na jednu ze dvou předchozích) či napodobujících směrů (populární či tzv. eklektická wicca, tedy bez závazných pravidel, bez přímé návaznosti, nejčastěji praktikována samostatně).\n\nWicca neuznává žádný text jako dogmaticky pravdivý, ale má svůj ústřední posvátný a tajný spis, který se většinou nazývá Kniha stínů (angl. \"Book of Shadows\", název později přejali i praktikující jiných čarodějnických směrů). Tato Kniha stínů se předává v tradici z učitele na žáka v prakticky nezměněné podobě. Většinou obsahuje instrukce k různým rituálům či mýtické básně apod. Samotná kniha se netěší nějaké zvláštní náboženské úctě, ale ani není považována za obyčejnou příručku.\n\nZákladní podobu Knihy stínů sestavil G. Gardner na přelomu čtyřicátých a padesátých let dvacátého století. Později ji upravila Doreen Valiente. Kniha obsahuje zejména rituály, posvátné texty, poučení a rovněž Zákon.\n\nV populárních formách (rovněž tzv. eklektická wicca), které napodobují tradici Wicca se lze setkat s rovněž s pojmem Kniha stínů označující soubor postupů, vlastních rituálů, výpisky z literatury, zápisy z rituálů a podobně.\n\nWicca v zásadě uznává dvě božstva – Boha a Bohyni, kteří mají tajná jména, jež se předávají z učitele na žáka v rámci zasvěcení. Tato dvojice se často považuje za niternou podstatu všech Bohů a Bohyň, které představují její jednotlivé aspekty.\n\nBůh a Bohyně představují svoje protiklady, avšak ne ve smyslu plus a minus. Spíše se jedná o dvě misky vah, na kterých jsou různé věci, ale oboje váží stejně (často jsou chápáni i jako dva aspekty téhož). Rovnováha pohlaví v panteonu je také brána jako předobraz rovnováhy pohlaví ve společnosti. Proto má také Wicca mnoho příznivkyň a příznivců z řad feministických hnutí (dokonce je někdy nesprávně považována za „religiozní feminismus“).\n\nBěhem rituálů odpovídá Bohu a Bohyni kněz a kněžka nebo pán a paní.\n\nBohyně má tři aspekty - Bohyně Panna, Bohyně Matka a Bohyně Stařena, které souvisí s fázemi měsíce. Právě Měsíc je považován za kosmické těleso, které bohyni odpovídá, ale ona má mnohem širší pole působnosti než jen kosmickou funkci. S trochou zobecnění by se dalo říci, že odpovídá představě tzv. „Bohyně Matky (Země)“.\n\n„Já jsem Velká Matka, uctívaná vším, co bylo stvořeno a existovalo před jejich vědomím. Já jsem první ženská síla, bez hranic a nekonečná.“\n\nO Bohu se často předpokládá, že hraje menší úlohu než Bohyně, ale de facto jsou si spíše rovni. Bůh je synem, milencem i manželem Bohyně a jako nebeské těleso mu odpovídá Slunce. K jeho hlavním rysům patří jeho smrtelnost a znovuzrození (Bohyně nikdy neumírá). Tento průběh jeho života je spojen se svátky během roku i s jeho charakteristikami. Na začátku zimy se odebírá do podsvětí a o zimním slunovratu se Bohyni narodí syn, který plně dospěje s příchodem jara, kdy je rozverný a dovádivý. Na podzim je už starý a blíží se jeho smrt.\n\nBývá často zobrazován s rohy a falickými symboly, což oboje je symbolem plodnosti (rohy jsou častým atributem atmosférických bohů a souvisí s býkem).\n\n„Já jsem oslňující Král nebes, který zaplavuje Zemi teplem a povzbuzuje skrytá semena stvoření, aby se projevila. Zdvihám své zářící kopí, abych osvětlil životy všech bytostí a denně vléval své zlato na Zemi, a zahnal temné síly na útěk.“\n\nWiccané slaví během roku osm velkých svátků, které se většinou označují jako sabat, a dvanáct až třináct úplňků obvykle označovaných esbaty. Někteří slaví i noci kdy měsíc není vidět = nov. Velké svátky jsou odvozeny z postupné dráhy slunce kolem země (slunovraty, rovnodennosti a vrcholy ročních období). Ve dnech svátků se obvykle nevykonává magická práce, přesto je mnoho wiccanů považuje za obzvláště vhodné dny pro magické účely. Každý sabat je odlišný od jiného a většinou se vztahuje k příslušné fázi mýtu o Bohu a Bohyni. Esabaty se od sebe většinou neliší.\n\nJednotlivé sabaty jsou většinou označovány keltskými jmény:\n\nImbolc 1. - 2. února (Imbalk, Imbolg a pod.) je označován jako „svátek světel“ a pojí se k živlu ohně. Jeho dnešním ekvivalentem jsou Hromnice. O tomto svátku mladý bůh dosahuje dospělosti a společně s Bohyní se vrací z podsvětí, kde zůstává jen starý bůh, jehož moc (projevená jako zima) už mizí. Někteří jej slaví jako nový rok. K jeho tradicím patří rozžínání všech světel, tradičním pokrmem jsou mléčné výrobky a kořeněná jídla.\n\nOstara 21. - 22. března (obvykle bez různočtení, jarní rovnodennost) je oslavou příchodu jara. Zvykem jsou květiny, rituální zasazování semen a práce s bylinkami.\n\nBeltine 30. dubna - 1. května (Beltain, Beltaine, Beltine…, přelom dubna a května, oblíbené „pálení čarodějnic“, filipojakubská noc) je oblíbeným svátkem plodnosti. Staví se májka jako symbol spojení mužského a ženského principu, tradičním jídlem jsou koláče. Pálení očistných ohňů během tohoto svátku je stará keltská tradice a název svátku je odvozen z keltských jazyků, např. z irštiny. Svátek zřejmě souvisel se začátkem letní pastevecké sezóny, a a pro Kelty měl jak rituální, tak i politický význam.\n\nLitha 21. června - 22. června (Letní slunovrat, svatojánská noc) je typická přeskakováním ohně - symbolickým očišťováním a spalováním všeho špatného. Tradičně se jí čerstvé ovoce.\n\nLughnasad 31. července - 1. srpna (Lugnasad, Lunasa…,) je prastarým keltským svátkem žní. Oslavuje se plodnost země a vrchol cesty slunečního boha. K tradicím patří pletení panenek z klasů, k tradičním jídlům patří jakékoli výrobky z obilí a mošt.\n\nMabon 21. - 23. září (Podzimní rovnodennost) se v pozdějších dobách oslavoval jako dožínky. Bohyně se stále ještě pohybuje po světě, zatímco Bůh je už v podsvětí. Právě o tomto svátku se ale vrátí na zem, aby mohl Bohyni ještě uvidět. Poté ji s sebou bere do podsvětí (tento sestup do podsvětí probíhá až do svátku Samhain). K tradičním jídlům patří ovoce, cereálie, ořechy a luštěniny.\n\nSamhain 31. října - 1. listopadu (Samain, Samana…,) je obvykle v keltské tradici označován jako konec starého roku a začátek nového. Začíná temná polovina roku. Bůh se nyní stává vládcem mrtvých. Tento svátek je spojen se smrtí a s mrtvými předky. Je to vhodná doba ke zbavení se zlozvyků. K jídlu se hodí jablka, víno, maso.\n\nJule 21. - 22. prosince (Zimní slunovrat) je nejtemnějším dnem roku, ale právě od tohoto dne zase začne světla přibývat. O tomto svátku se totiž narodil Bohyni syn, který je budoucím bohem (starý bůh stále ještě žije, ale už spíš jen dožívá). Obvykle se zdobí příbytky, zapaluje se oheň. Je to vhodná doba pro věštění, někteří jej slaví jako nový rok. Tradičními jídly jsou ořechy, sušené ovoce, jablka, vepřové maso, zvěřina, pivo, ibiškový čaj.\n\nWiccanská rituální struktura se obvykle skládá z úvodního slova, očišťování kruhu a účastníků kouřem a posvěcenou vodou, přivolání čtyř živlů, přivolání Bohů, zvyšování energie kruhu, magické práce a obřadu koláče a víno, jehož součástí je úlitba. Jako magické nástroje se nejčastěji používají: athame, meč, hůlka, šňůry, pentakl, kotel, pohár, nůž s bílou rukojetí, důtky a další. Rituály mají velmi detailně promyšlenou symbolickou strukturu, která se poněkud liší mezi jednotlivými iniciačními liniemi. Vycházejí z části z Knihy stínů, značná část rituální praxe se vytváří účelově a způsob, kterým se tak činí, se v rámci tradice předává přímo. Hlavním účelem rituální praxe je kromě magické práce také rozvoj osobnosti a přímý prožitek jednoty, tajemství života a jeho koloběhu na symbolické rovině a tomu, co nazýváme mystérium.\n\nWicca je tradice mystérií a není otevřená veřejnosti. Za utajenou součást se považuje zejména Kniha stínů, významy symboliky, přesná podoba rituálů, způsob provedení rituálů, jména a celá řada dalších skutečností. Zároveň není dovoleno sdělovat jména členů covenu. Utajení je ritualizováno přísahou v rámci iniciačního obřadu a je striktně vyžadováno. Za tajné se nepovažují obecné základy a ilustrační rituály, které najdeme v literatuře či na internetu.\n\nVe Wicce není etika natolik rozpracovaná jako ku příkladu v křesťanství, ale i zde existují pravidla (lépe řečeno pravidlo), podle kterých by měl člověk řídit své chování. Často se jako základní pravidlo uvádí „Čiň, co chceš, pokud nikomu neškodíš“ (Wiccanské rede). Tato věta je jedna z nejcitovanějších vět o Wicce vůbec, ale nevystihuje samotnou podstatu wiccanské etiky. Obecně se totiž neustále vedou různé spory o tom, komu by člověk neměl škodit a co je to přesně „škodit“ (počítá se sem i jedení masa? škodím i mravenci, když ho zašlápnu? atd.). Toto základní pravidlo se ale nevztahuje jen na ostatní ale i na Wiccana samého (žádné sebepoškozování).\n\nSamotný základ etiky tvoří jakási obdoba karmanového zákona - „Každý čin se ti třikrát vrátí“. Neexistuje zde tedy koncept „hříchu“ v křesťanském slova smyslu. Člověk je vlastně trestán či odměňován sám sebou. Specifikace tohoto zákona je do značné míry individuálního charakteru, takže není možné pro všechny wiccany uvést jeden výklad (např. jestli hraje primární úlohu záměr nebo výsledek apod.). Samotní wiccané se otázkou etiky také nezaobírají natolik podrobně a nevěnují ji takovou pozornost jako různí křesťanští či židovští myslitelé.\n\nJak už bylo několikrát řečeno, existuje velké množství různých větví či forem a stále ještě vznikají další. Těch nejrozšířenějších ale není mnoho. Jedná se především o tyto:\n\nWiccané se většinou sdružují do skupin zvaných Coven.\n\nV mnoha filmech a televizních seriálech jsou (poněkud zavádějící) zmínky o Wicce, asi nejznámější z nich jsou seriály Buffy, přemožitelka upírů a Čarodějky, Lovci duchů, True Blood, nebo chilling adventures of Sabrina.Nepřímé odkazy na pohanství nebo tradici Wicca najdeme také ve filmech The Wicker Man, Mlhy Avalonu anebo Blair witch.\n\n\n\n"}
{"id": "40742", "url": "https://cs.wikipedia.org/wiki?curid=40742", "title": "Bzová (přírodní památka)", "text": "Bzová (přírodní památka)\n\nPřírodní památka Bzová je chráněné území, které se rozprostírá v okolí vrcholu kopce Bzová (622 m n. m.) nacházející se ve Zlínském kraji nedaleko obce Vlčková. Je součástí Přírodního parku Hostýnské vrchy. Vyhlášena byla roku 1987.\n\nStředem zájmu ochrany je lesní porost pralesovitého typu o stáří přesahující 160 let s charakteristickými dřevinami pro vrcholovou část Hostýnských vrchů. . Dříve hojněji zastoupená jedle bělokorá téměř odumřela, zbyly její souše a padlé kmeny. V podrostu se vyskytují běžné druhy karpatské květeny a na padlých kmenech nachází útočiště mnoho druhů bezobratlých, především xylofágní hmyz. Bukový porost přirozeně zmlazuje. \n\nOblast, ve které se chráněné území nachází, byla a je velmi intenzivně využívána člověkem, jak z hlediska hospodářského, tak rekreačního. Bzová je jednou ze zastávek Naučné stezky Lukov, která provází okolní přírodou Hostýnských vrchů.\n\nPřírodní památka spadá do Zlínského kraje, katastru obce Vlčková, od které je vzdáleno zhruba 2 km severozápadním směrem. Zaujímá plochu 2,64 ha v nadmořské výšce 595 – 622 m. Celé území patří do jihozápadní části Hostýnských vrchů náležících Hostýnsko-vsetínské hornatině, do geomorfologické subprovincie Vnějších Západních Karpat. Kopec Bzovou obklopuje hornatina s rozsáhlými lesy v okruhu několika desítek kilometrů, avšak blízké okolí vrcholu je otevřené do volné krajiny a vystavené extrémním povětrnostním výkyvům. Jihovýchodním směrem se kromě Vlčkové nachází vesnice Lukov, Kašava a Držková ve vzdálenosti zhruba 2 km. Celá kopcovitá oblast není zemědělsky příliš využívána. Dominuje zde lesnictví a chov skotu a dobytka.\n\nV těsné blízkosti území leží zřícenina hradu Lukov, jehož nejstarší části pocházejí ze 13. století. Oblast přírodní památky a okolní lesy byly tedy v minulosti hojně využívány k těžbě dřeva. Se zánikem hradu hospodaření neustalo, naopak došlo k intenzivnímu rozvoji vyvolaném valašskou kolonizací v 16. a 17. století. Aktivní lesnická činnost pokračuje v okolí dodnes. Nyní je les tvořen silnou bukovou kmenovinou o stáří přes 160 let. Území o rozloze 2, 6439 ha bylo vyhlášeno dne 16.4.1987 Okresním národním výborem Gottwaldov jako Přírodní památka, jejíž předmět ochrany je Bukový prales s klenem a jedlí.\n\nPřírodní památka je součástí geomorfologické provincie Západní Karpaty, subprovincie Vnější Západní Karpaty, oblasti Západní Beskydy, celku Vsetínsko - Hostýnská hornatina. Geologickým podkladem Bzové a přilehlého okolí je magurský flyš, tvořený převážně paleogenními flyšovými pískovci ráztockých vrstev soláňského souvrství. Napříč, zhruba středem území, se táhne balvanitý vrcholový hřeben.\n\nPovrch je kamenitý, místy s balvany a sutěmi. Půdní pokryv je převážně tvořen kambizemí.\n\nPodloží je tvořeno málo propustnými horninami magurského flyše, kvůli tomu nedochází k větší akumulaci vody.\n\nCelé území je odvodňováno do Černého moře, z velké části náleží do povodí řeky Moravy, severovýchod je pak odvodňován řekou Bečvou.\n\nZajímavým je protější kopec Ondřejovsko, který tvoří hranici dvou hydrologických povodí. Severní část spadá do povodí Hané a Moravy od Malé Hané po Dřevnici, menší část na východní straně hřebene spadá do povodí Dřevnice a Moravy od Dřevnice po Olšavu. Do toho povodí spadá i kopec Bzová s Přírodní památkou.\nKoryta všech řek a potoků jsou výrazně poznamenána lidskou činností. Docházelo k napřimování a ohrazování. Na některých tocích byly také zbudovány menší nádrže (rybníky, retenční nádrže, přehrady..). Dvě retenční nádrže se nacházejí v blízkosti Přírodní památky v obci Vlčková.\n\nVegetaci přírodní památky tvoří květnatá bučina (\"Dentario enneaphylli-Fagetum\") s převažujícím buk lesní (\"Fagus Silvatica\") ve stromovém patře, místy je přimísen javor klen (\"Acer pseudoplatanus\"), jilm horský (\"Ulmus glabra\") a jedle bělokorá (\"Abies alba\"). V bylinném patře se vyskytují běžné druhy karpatské květeny, např. lýkovec jedovatý (\"Daphne mezereum\"), kyčelnice cibulkonosná (\"Dentaria bulbifera\"), svízel vonný (\"Galium odoratum\"), bažanka vytrvalá (\"Mercurialis perennis\"), šťavel kyselý (\"Oxalis acetosella\"), čistec lesní (\"Stachys sylvatica\"), česnáček lékařský (\"Alliaria petiolata\") a vrbina hajní (\"Lysimachia nemorum\"). Na kořenech a kmenech buků je vyvinuto mechové patro.\nVzrostlé stromy s poskytují útočiště mnoha druhům ptáků, např. krahujec obecný (\"Accipiter nisus\"), jestřáb lesní (\"Accipiter gentilis\"), holub doupňák (\"Columba oenas\"), holub hřivnáč (Columba palumbus). Povalené kmeny a pahýly stromů tvoří stanoviště četným druhům bezobratlých, ty představují obživu pro strakapouda velkého (\"Dendrocopos major\"), strakapouda prostředního (\"Denrocopos medius\"), datla černého (\"Dryocopus martius\"). Z ptáků se zde dále vyskytuje brhlík lesní (\"Sitta europea\") a střízlík obecný (\"Troglodytes troglodytes\"). Zvěř je typická pro lesy mírného pásma.\n\nCílem ochrany je zachování původní druhové skladby pralesovitého charakteru v lesních typech lipová javořina a jedlová bučina.\n\nLesní porosty jsou z minulosti ovlivněny těžbou a následným zalesňováním holin nepůvodními druhy (smrk, borovice, modřín). Také prostorová skladba zalesnění byla pozměněna, což vedlo k častým sesuvům. Člověk měl na lokalitu nepříznivý vliv i v průběhu 19. a 20. století. Došlo k melioraci, k výstavbám lesních a asfaltových cest, regulaci potoků...\n\nVe 21. století jsou to zejména vysoké stavy lesní zvěře, která způsobuje značné škody. V lesích se vyskytuje hlavně zvěř srnčí, dančí a mufloní, která zabraňuje přirozené obnově. I jedle bělokorá (\"Abies alba\"), která se zde dříve hojněji vyskytovala, byla zredukována okusem semenáčků, a zejména pak negativním dopadem exhalací v průběhu 80. let minulého století. Nyní se zde nachází hlavně v podobě vývratů a trouchnivějícího dřeva. \n\nNa některých místech je potřeba provést mírné zásahy, v prvé řadě vyřezat nálet nepůvodních dřevin, především smrku ztepilého a také zahájit přirozenou obnovu původních dřevin s oplocením.\n\nPřírodní památka Bzová je šesté zastavení naučné stezky Lukov. Hlavní část měří bez odboček 7,5 km a téměř celá vede lesními porosty. Vybudována byla v roce 1992 Českým svazem ochránců přírody Zlín. V průběhu let byla zrekonstruována a aktualizována. K začátku stezky se dá pohodlně dostat od autobusové zastávky Lukov, Domov důchodců směrem k hájovně Růžová.\n\n"}
{"id": "40746", "url": "https://cs.wikipedia.org/wiki?curid=40746", "title": "Cynismus", "text": "Cynismus\n\nCynismus (z řec. κυνικός \"kynikós\", kousavý < κύων \"kyón\", pes) označuje původně životní postoj a myšlení antických kyniků. \nDnes znamená cynik člověka, který jedná bezohledně a beze studu, který zraňuje city druhých, zejména zpochybňuje a zesměšňuje to, co druzí uznávají jako základní morální a lidské hodnoty.\n\nOznačení cynismus v moderním slova smyslu se objevuje od počátku 19. století v souvislosti s kritikou osvícenství a s rozpadem závazného mravního a náboženského řádu. Má přinejmenším dvě odlišné podoby: \n\nJeště v 18. století mělo slovo cynismus jednoznačně hanlivý význam. Jeden z prvních, kdo si všiml možnosti intelektuálního cynismu jako kritiky pověr a falešných autorit, byl Denis Diderot, který ve svém „Pojednání o dramatické poezii“ (1758) napsal: „Cynismus, tak ohavný ve společnosti, je na jevišti výtečný“. Na to pak navázal Gotthold Ephraim Lessing, Johann Wolfgang Goethe a další. Pojem cynismu hrál velkou roli v Marxově kritice role peněz v kapitalistické společnosti: peníze, které všechno nivelizují, umožňují nové zotročení člověka. Osvobozující funkci intelektuálního cynismu naopak vysoko hodnotil Friedrich Nietzsche.\n\nNěmecký filosof Peter Sloterdijk, který cynismu věnoval knihu „Kritika cynického rozumu“ (1983), hájí intelektuální cynismus jako způsob, jak se vymanit z otroctví moderní společnosti a jejích neosobních sil a získat si vůči nim „sebezáchovný odstup“. Naproti tomu ostře napadá současné formy praktického cynismu, „cynický rozum“, který je podle něho vždy spojen s ovládáním a mocí nad lidmi, ať už jde o cynismus státu, vědy, lékařství, sexuality či církví.\n\n\n\n"}
{"id": "40747", "url": "https://cs.wikipedia.org/wiki?curid=40747", "title": "Gračanica", "text": "Gračanica\n\nGračanica je město v Bosně a Hercegovině. Město leží na východ od Doboje a na západ od Tuzly, ve Federaci Bosny a Hercegoviny.\n\nVe městě a v jeho okolí (opčině) žije 55 000 obyvatel a má rozlohu 219 km².\n\nPrvní písemná zmínka o městě je z tureckých zdrojů, z roku 1528. V této době bylo známé pouze jako důl na železnou rudu, 4 km odsud se nacházela pevnost jménem \"Sokol\". Roku 1548 získala statut města, její rozvoj nastal ale až v 17. století. Tehdy se totiž vlády ujal Ahmed-paša Budimlija, který zde postavil mešitu, lázně a hodinovou věž.\n\n"}
{"id": "40749", "url": "https://cs.wikipedia.org/wiki?curid=40749", "title": "Vrbas", "text": "Vrbas\n\nVrbas ( ) je řeka v Bosně a Hercegovině. Protéká Středobosenským kantonem ve Federaci Bosny a Hercegoviny a regionem Banja Luka v Republice srbské. Je dlouhá 256 km. Povodí má rozlohu 6 386 km².\n\nPramení v horách Vranica, zhruba uprostřed země. Převážnou část toku protéká Dinárskou pahorkatinou. Vlévá se zprava do Sávy (povodí Dunaje), na hranici s Chorvatskem.\n\nVyšší vodní stavy jsou na jařa a na podzim. Průměrný roční průtok na dolním toku činí 70 m³/s.\n\nV povodí byly vybudovány nevelké hydroelektrárny. Řeka protéká těmito městy Uskoplje, Bugojno, Donji Vakuf, Jajce, Banja Luka. Poblíž \"Banja Luky\" se nacházejí léčivé minerální prameny obsahující síru. Podle řeky se v dobách předválečné Jugoslávie jmenovala i Vrbaská bánovina.\n"}
{"id": "40751", "url": "https://cs.wikipedia.org/wiki?curid=40751", "title": "Rozšiřování Evropské unie", "text": "Rozšiřování Evropské unie\n\nRozšiřování Evropské unie probíhalo v několika krocích, z původních šesti států na maximálních dvacet osm, po brexitu na současných dvacet sedm.\n\nPřehled založení a rozšiřování EU a jí předcházejících společenství:\n\n\n"}
{"id": "40752", "url": "https://cs.wikipedia.org/wiki?curid=40752", "title": "Kodaňská kritéria", "text": "Kodaňská kritéria\n\nKodaňská kritéria jsou podmínky, které musí splňovat stát vstupující do Evropské unie.\nRozhodla o nich Evropská rada 22. června 1993 v Kodani při přípravě na rozšíření Evropské unie. \n\nTato kritéria byla potvrzena i na zasedání Evropské rady v Madridu v prosinci 1995. Zde byla navíc doplněna podmínka převzetí legislativy EU neboli acquis communautaire.\n\nKritéria se člení do tří skupin. \n\n\n\n"}
{"id": "40754", "url": "https://cs.wikipedia.org/wiki?curid=40754", "title": "Berlaymont", "text": "Berlaymont\n\nBerlaymont je budova v Bruselu a hlavní sídlo Evropské komise. Nachází se na \"Rue de la Loi / Wetstraat\" v části města označované jako „evropská čtvrť“.\n\nNa místě, kde dnes stojí budova Berlaymont, byl roku 1624 založen ženský klášter řádu sv. Augustina. V 19. století klášter fungoval jako dívčí penzionát a vedly jej augustiniánské řeholnice, nazývané „les Dames du Berlaymont“. Roku 1960 pozemek koupil belgický stát a klášter se přesunul do Waterloo.\n\nBudova Berlaymont byla postavena v letech 1963 až 1969 a stala se symbolem evropských institucí v Bruselu. V letech 1967–1991 v Berlaymontu pracovalo 3000 pracovníků.\n\nRoku 1991 bylo rozhodnuto o nutnosti kompletní rekonstrukce, a to z několika důvodů. Hlavním z nich byl vysoký obsah azbestu, který chránil ocelové konstrukce. Kromě toho měl objekt nedostatečná protipožární opatření, problémy s ventilací a nevhodné vnitřní uspořádání – chodby a schodiště zabíraly příliš mnoho prostoru na úkor jiných místností, které tak byly malé a špatně osvětlené. Modernizace byla kritizována kvůli velkým časovým průtahům, trvala 12 let, i proto, že byla předražena, oproti původně odhadované ceně kolem 160 milionů eur přesáhla konečná cena 620 milionů eur.\n\nEvropská komise se vrátila do Berlaymontu v roce 2004. Od roku 2005 sídlí v Berlaymontu všichni členové Komise a jejich kabinety.\n\nBudovu navrhl architekt Lucien De Vestel ve spolupráci s Jeanem Gilsonem, Jeanem Polakem a Andrém Polakem. Tvoří ji třináctiposchoďová nadzemní část, jež spočívá na širokém suterénu, který se skládá ze čtyř podlaží. Nadzemní část má půdorys ve tvaru písmene „X“ se čtyřmi křídly, která vybíhají ze střední části budovy.\n\nBudova má podlahovou plochu přibližně 240 000 m² a 18 podlaží. Kanceláře pro 3000 úředníků a shromažďovací místnosti jsou v nadzemní části. V suterénní části jsou restaurace, televizní studio, zasedací místnosti, skladovací místnosti a parkoviště.\n\nRekonstrukci v letech 1997– 2004 provedli architekti Pierre Lallemand, Steven Beckers a Wilfried Van Campenhout.\n\n"}
{"id": "40755", "url": "https://cs.wikipedia.org/wiki?curid=40755", "title": "Sacharin", "text": "Sacharin\n\nSacharin (též cukerín, cukerin a zuckerin, E954, systematický název 2\"H\"-1λ,2-benzothiazol-1,1,3-trion) je neenergetické náhradní sladidlo, které vynalezl roku 1878 chemik Constantin Fahlberg. Chutí je asi pětsetkrát sladší než cukr, má však nepříjemný hořký chuťový dojezd.\n\nV 19. století byl sacharin pro svou cenu a postavení nedostatkového zboží pašován obyvateli horských oblastí českého pohraničí – zejména na hranici s Německem. Pašování cukerinu za dob Rakouska-Uherska si vzal spisovatel Franta Sauer jako námět pro svoji knihu \"Pašeráci\".\n\nSacharin se vyrábí z uhlí jako vedlejší produkt. Synteticky se vyrábí z toluenu.\n\nSacharin je bílá krystalická látka či bílý krystalový prášek bez zápachu nebo s nepatrnou aromatickou vůní. Ve vodě je prakticky nerozpustný, dobře rozpustný je v zásaditých roztocích a mírně rozpustný je v ethanolu. Jedná se o poměrně kyselou sloučeninu, která tvoří nejčastěji soli se sodíkem, které jsou ve vodě dobře rozpustné. Méně častější soli sacharinu jsou vápenaté a draselné. \n\nSacharin byl objeven v roce 1879 a je spojován se jménem chemika Constantina Fahlberga působícího na Univerzitě Johnse Hopkinse v USA. Méně je známo jméno Ira Ramsena, který tuto látku náhodně objevil v laboratoři spolu s Fahlbergem. Nicméně Fahlberg byl rychlejší, nechal si sacharin patentovat a značně na něm zbohatl. Sacharin byl používán od roku 1887. Byl hojně užíván v době, kdy byl nedostatek cukru, např. při první světové válce. Ačkoli byly po roce 1945 některé nápoje doslazovány kombinací sacharózy a sacharinu, nápoje s nižším obsahem cukru začaly být více oblíbené až po představení aspartamu v 80. letech.\n\nSpolu s aspartamem patří mezi nejpoužívanější nízkoenergetická sladidla. Jsou jím doslazovány potraviny, nápoje a také zubní pasty. Využití nachází i ve farmacii, kde slouží k úpravě chuti.Původní výhodou při využití sacharinu v potravinářském  průmyslu byla jeho nízká cena, s postupným nárůstem obezity však nabyl na významu pro snížení kalorií. Jeho nevýhodou je hořká pachuť.\n\nZda je konzumace sacharinu bezpečná začalo být zpochybňováno začátkem 70. let, kdy studie provedené na samcích potkanů ukázaly zvýšenou incidenci rakoviny močového měchýře. Na základě studií provedených na zvířatech rostly obavy z použití sacharinu, které vyvrcholily v roce 1977. Důsledkem toho bylo v Kanadě používání sacharinu zakázáno. V USA se tento zákaz prosadit nepodařilo a tak potraviny, které obsahovaly sacharin, musely nést varovné označení, že sacharin může způsobovat rakovinu u laboratorních zvířat. Pozdější studie však tato tvrzení vyvrátily s vysvětlením, že mechanismus vzniku rakoviny byl specifický pro potkany a není uplatňován u lidské populace. Vylučovací soustava potkanů má totiž jiné fyziologické vlastnosti než vylučovací soustavy člověka. Vyšší osmolarita moči hlodavců vede k vyššímu vylučování krystalů vápenatých solí kyseliny fosforečné, které působí cytotoxicky na povrchových vrstvách epitelu močového měchýře. To může vést k hyperplazii a následnému vzniku nádoru.\n\nVzhledem k novým poznatkům byl v roce 2000 v USA zrušen zákon o značení výrobků s obsahem sacharinu varovným tvrzením.Výzkumy nepotvrdily vztah mezi konzumací sacharinu a výskytem rakoviny močového měchýře ani u lidí s jeho vysokým přívodem. Dle EPA (United States Enviromental Protection Agency) a nejnovějších vědeckých poznatků, nepředstavují pro člověka sacharin a jeho soli v současné době nebezpečí a nemají toxické, karcinogenní, mutagenní ani teratogenní účinky.\nAkceptovatelný denní příjem sacharinu je dle WHO 0-5 mg na kg tělesné váhy.\n\nAčkoliv byla sladidla uznána zdravotně nezávadnými, v posledních letech se můžeme setkat s názory o možném rozvoji metabolických poruch u některých lidí. Tato problematika se stala předmětem mnoha studií, které se shodující v tom, že konzumace sladidel může způsobovat glukózovou intoleranci potkanů, a také změny mikrobiomu u některých lidí.\nPrvní záznam o interakaci sladidel a mikrobiomu byl popsán v roce 1980, a to dokonce přes omezenou znalost DNA sekvenční techniky. V této studii se ukázalo, že sacharin u potkanů mění poměr aerobních a anaerobních mikroorganismů.\nSpolečným cílem studií zaměřujících se na interakci sacharinu a mikrobiomu je snaha  dokázat, že konzumace sladidel není výhodná, protože existují jisté vzájemné interakce sladidel se zažívacím traktem. Přesto v populaci stále převládá názor,  že tato sladidla nemohou mít žádné negativní dopady, neboť neobsahují žádné kalorie.\n\n"}
{"id": "40758", "url": "https://cs.wikipedia.org/wiki?curid=40758", "title": "Netwide Assembler", "text": "Netwide Assembler\n\nNetwide Assembler (NASM) je multiplatfomní kompilátor programovacího jazyka assembler s podporou architektury x86 a x86-64 s podporou mnoha výstupních formátů. NASM podporuje všechny instrukční sady včetně nedokumentovaných a včetně specifických instrukcí některých procesorů. Kromě vlastního překladače má i velmi omezený dissassembler s názvem ndisasm.\n\nVýhodou NASM je možnost spojit jej s jinými programovacími jazyky na mnoha platformách a pod mnoha kompilátory, aniž byste museli své assemblerovské kódy přepisovat z důvodů změny syntaxe. Podporuje například Linuxové formáty ELF, a.out, dále Windowsovské formáty COFF (používá GCC kompilátor a DJGPP kompilátor), win32 (Microsoftí formát používaný MS Visual Studiem pro 32 bitové prostředí), win64 (formát MS Visual Studia pro 64 bitové prostředí), DOSovské formáty obj (pro MS-DOS programy), a mnohé další.\n\nNASM je free software (jedna z nejsvobodnějších licencí BSD).\n\nPříznivým důsledkem toho, že NASM je psaný kompletně v jazyce C, je, že je možné jej použít a přeložit prakticky na libovolnou platformu. Je možné ho tedy používat v DOSu, OS/2, Windows, Linuxu i BSD. Na další platformy ho lze snadno přeložit. Pracuje dokonce i na platformách s jinou architekturou, než je x86 a x86-64, čímž umožňuje i křížový překlad na rozdíl od třeba FASM, který je psán v assembleru, a křížový překlad neumožňuje, stejně tak je mnohem těžší portovat jej na jiné platformy.\n\nPoužívá tradiční Intel syntax, na rozdíl od například GNU Assembleru používajícího AT&T syntax (který ovšem na požádání také umí Intel syntax). Hlavním rozdílem mezi těmito syntaxemi je pořadí operandů instrukce a způsob zápisu dereference. Na rozdíl od GNU Assembleru je určen pro programování, zatímco GNU Assembler byl koncipován pouze pro strojový překlad v pozadí GCC a nepočítalo se s přímým používáním.\n\nJeho součástí je poměrně silný makrojazyk optimalizovaný pro potřeby assembleru (zatímco GNU Assembler makrojazyk nemá a maximálně umožňuje použít preprocesor C). Makrojazyk NASM je ovšem trochu komplikovaný a ne vždy zcela konzistentní. Jeho makrojazyk je stejně silný, ne-li silnější, než makrojazyk MASM, ovšem na rozdíl od MASM má NASM komplikovanější a zamotanější syntaxi u svého makrojazyka.\n\nNASM také má možnost generovat do výsledného zkompilovaného souboru i ladící informace, ale tato možnost není ještě v NASM plně implementována. V současné době podporuje tuto možnost pouze u elf formátu a obj formátu pro Borland překladače.\n\nNASM byl historicky prvním kompilátorem assembleru, který nabídl širokou použitelnost spolupráce s mnoha kompilátory, a také přenositelnost na mnoho platforem. Vzhledem k výhodám, které nabízí jeho licence a k výhodám, které vznikly v důsledku toho, že je napsán v programovacím jazyce C se stal velmi široce rozšířeným assemblerovským kompilátor v open source světě. Tím se stal také široce testovaným a prověřeným.\n\nHello world pro DOS.\n\nHello world pro Windows.\n\nHello world pro Linux.\n"}
{"id": "40763", "url": "https://cs.wikipedia.org/wiki?curid=40763", "title": "Technika", "text": "Technika\n\nTechnika (z řeckého τεχνη/\"techné\" – řemeslo, umění) je základní označení pro složku lidské kultury, která zaručuje schopnost nebo dovednost v kterémkoli oboru konání. Z počátku se používalo v umělecké činnosti, postupně se rozšířilo na veškerou lidskou činnost.\n\nDnes je technika chápána jako souhrn historicky se rozvíjejících lidských činností a pracovních způsobů založených na aplikaci přírodních věd, kdy lidé s použitím nástrojů (či výrobních prostředků), energie a vlastních (duševních i fyzických) sil přizpůsobují své životní prostředí a překonávají obtíže v přírodě. Technika jako vývoj a použití nástrojů, strojů, materiálů a procesů k řešení problémů při lidské činnosti zhodnocuje a využívá výsledky vědeckého bádání ve prospěch lidstva, vytváří bohatství společnosti a vede lidstvo na vyšší stupeň hmotného blahobytu a kultury. Lidský druh touto schopností a šíří přetváření svého světa výrazně překračuje jiné známé organismy.\n\nTechnika se vyvíjí úměrně s rozvojem lidstva a stupněm vědeckého poznání světa. Ve svém vývoji prošla několika stupni charakterizovanými rozvojem (stavem) poznání, rozvojem výrobních prostředků, výrobních způsobů a produktivity práce. Technika přináší lidem nástroje, které svoji silou překračují účinek geologických sil Země.\n\nTechnika - určuje jak se dobereme k požadovaným výsledkům, tzn. určuje přesný postup kroků nebo způsob použití nástrojů např. normalizace dat.\n\nTechnika je chápána též jako lidská činnost. Technika je starší než věda a inženýrství, neboť představuje lidské znalosti při řešení „skutečných“ běžných problémů při vytváření standardizovaného vzhledu a vlastností nástrojů, strojů, přístrojů, materiálů a procesů. Takováto standardizace designu je základní vlastností technologií.\n\nTechnika je nauka o výrobě materiálů a výrobků z daných surovin, přičemž nemusí nezbytně používat vědecké objevy a inženýrské konstrukce.\n\nTechniku lze intuitivně chápat jako libovolnou empirií podloženou lidská činnost, jejímiž postupy a prostředky (technikami) vznikají předměty pro rozmanité lidské potřeby.\n\nTechnika je označení vyučovacího předmětu na základních nebo středních školách.\n\nTechnika představuje zjednodušený název pro technické vysoké školy a univerzity. \n\nTechniku lze chápat také jako soubor všech technických věd.\n\nTechnika z pohledu logistiky je soubor zařízení použitých v odvětví dopravy, průmyslu a obchodu.\n\nJako samostatné odvětví lidské činnosti vzniká oddělením od řemesla a umění na velkých stavbách a při vzniku hromadné výroby v novověku. Od průmyslové revoluce se víc a víc sbližuje s vědou, až s ní v některých případech splývá a dostává se do závislosti na hospodářství a financích. V tomto smyslu kritizuje techniku Martin Heidegger jako systém silového fungování a bezohledného zvěcnění světa i člověka (\"das Gestell\"). Současný svět je prolnutý technikou, nicméně rozhodování se však řídí mnohými mimo-technickými hledisky, jež se eliminovat či minimalizovat mají záměrem \"technokraté\".\n\nTechnologie popisuje a zaznamenává postupy zemědělské, průmyslové a řemeslné výroby různých druhů zboží, předmětů a látek člověku potřebných, stejně jako postupy získávání a zpracování surovin používaných k výrobě.\n\nVěda je zde chápána jako nauka o přírodní realitě. Inženýrství je aplikace oněch znalostí k vývoji výrobků. Inženýrství je tedy převedením vědeckých objevů do praxe. Technika je souborem užití produktů inženýrství.\n\nTok elektronů je elektrický proud, toto je obecné zjištění a pojetí vědy. Když proud prochází skrz polovodič jako je křemík nebo germanium, je to zjištění vědního oboru elektroniky. Použití elektronického produktu jako součástky je chápáno jako pojetí elektronického inženýrství. Počítače jsou vyvinuty s použitím elektronického inženýrství. Použití počítačů k ukládání a zpracování digitálních dat, odeslání těchto dat či informací pomocí komunikačních nástrojů je záležitost informatiky.\n\nTermín technika se také často používá pro vynálezy a přístroje vzniklých díky nejnovějším vědeckým objevům. Nicméně technikou se rozumí i staré vynálezy, příkladem staré techniky je kolo.\n\n\n"}
{"id": "40766", "url": "https://cs.wikipedia.org/wiki?curid=40766", "title": "BWV", "text": "BWV\n\nZkratka BWV označuje souborný katalog děl J. S. Bacha. Jde o zkratku názvu katalogu v němčině „Bach Werke Verzeichnis“ (Seznam Bachových skladeb). Celý název katalogu je \"Thematisch–systematisches Verzeichnis der Werke Johann Sebastian Bachs\". Katalog vytvořil Wolfgang Schmieder a vydal jej u vydavatelství VEB Breitkopf und Härtel v Lipsku roku 1950. \n\nSeznam není seřazen chronologicky, ale tematicky (podle druhu skladby). Hlavním důvodem je zřejmě fakt, že není možné přesně určit dobu vzniku většiny Bachových skladeb, protože se dochovaly pouze jejich nedatované rukopisy. Za Bachova života byl vydán tiskem jen malý zlomek jeho díla. Později, v polovině 19. století, začala společnost Bach-Gesellschaft postupně vydávat kompletní Bachovo dílo. Skladby zde byly seskupeny do jednotlivých svazků podle žánru. I toto souborné vydání mohlo hrát roli v úvahách o konečném seřazení skladeb v seznamu BWV.\n\nPůvodní katalog z roku 1950 končí položkou BWV 1080 (Umění fugy). Od té doby bylo objeveno několik desítek dalších Bachových skladeb, které byly v aktualizovaných vydáních zařazeny na konec seznamu (již nezávisle na druhu skladby). U jiných skladeb bylo naopak Bachovo autorství zpochybněno, nebo dokonce vyloučeno; jejich čísla však v seznamu zůstávají. Díla, která jsou neúplná, nebo u kterých bylo Bachovo autorství již od počátku sporné, jsou řazena do zvláštního dodatkového seznamu (\"BWV Anhang\") a označována zkratkou BWV Anh. a pořadovým číslem.\n\nVokální díla tvoří přibližně polovinu Bachovy tvorby. Většinou jde o duchovní skladby určené pro nedělní bohoslužby a také pro svátky a zvláštní příležitosti (např. svatby, pohřby). \n\nKantáty tvoří značnou část Bachova vokálního díla. Jedná se převážně o kantáty duchovní a mnoho z nich pochází z prvních let Bachova působení v Lipsku, kdy psal novou kantátu pro nedělní bohoslužbu každý týden. Vedle nich je známo také několik světských kantát, například Lovecká nebo Kantáta o kávě.\n\nDochovalo se pouze několik motet vytvořených pro zvláštní příležitosti. Jedná se o skladby pro sbor a basso continuo.\n\nNejvýznamnější je Mše h moll (v latině), kromě ní Bach napsal ještě několik kratších mší na německé texty.\n\nOratoria se řadí mezi nejrozsáhlejší Bachova díla. Patří sem například Velikonoční či Vánoční oratorium, a především Janovy a Matoušovy pašije. Obě tyto skladby mají také formu oratoria. Ostatní Bachova zhudebnění pašijí se dochovala jen částečně.\n\nJedná se o harmonizace protestantských chorálů. Základní melodie jsou téměř vždy staršího původu, Bach provedl jejich úpravu pro čtyřhlasý sbor.\n\nDo této skupiny patří duchovní písně z tzv. Schemelliho zpěvníku a různé árie a písně z druhé Knížky pro Annu Magdalenu Bachovou.\n\nBach byl za svého života známý především jako vynikající varhaník a virtuózní hráč na cembalo, a těmto dvěma nástrojům je také určena většina jeho instrumentální tvorby. \n\nNejpočetněji jsou zde zastoupeny chorálové předehry, tj. polyfonní zpracování chorálů pro varhany. Jsou uspořádány do několika sbírek, jako je Varhanní knížka, tzv. Schüblerovy chorály a další. \n\nVedle této liturgické hudby vytvořil Bach mnoho virtuózních kusů různých forem. Stěžejní jsou fugy, často předcházené kompozičně volnější skladbou, např. preludiem, tokátou nebo fantazií. Známými příklady jsou Tokáta a fuga v d moll či Passacaglia a fuga v c moll. Dále sem patří několik trio sonát a varhanních koncertů.\n\nSkladby pro klavír (resp. v době vzniku spíše pro cembalo nebo klavichord) tvoří další početnou část Bachova díla. Často jsou sestaveny do sbírek uspořádaných podle nějakého systému (např. sled tónin v Dobře temperovaném klavíru, výběr a pořadí tanců v suitách nebo kánony ve stoupajících intervalech v Goldbergových variacích).\n\nMezi významná klavírní díla patří Goldbergovy variace a dva rozsáhlé cykly Dobře temperovaný klavír 1 a 2, které obsahují vždy 24 preludií a fug ve všech durových i mollových tóninách. Dále Bach sestavil několik sbírek tanečních suit (Anglické a Francouzské suity, Partity) a například také Invence a sinfonie - krátké polyfonní skladby určené k výuce.\n\nSkladby (většinou suity) pro sólovou loutnu, housle, violoncello či flétnu zkomponoval Bach z velké části během svého zaměstnání na knížecím dvoře v Köthenu. \n\nV Köthenu vznikly také sonáty pro housle, violu da gamba či flétnu s cembalem nebo continuem. \n\nZ Bachových orchestrálních děl jsou nejznámější Braniborské koncerty. Dále napsal několik houslových koncertů a také koncerty pro jedno i více cembal a orchestr.\n\nKatalog BWV uzavírají díla považovaná za vrchol barokní polyfonie - Hudební obětina a Umění fugy. \n\nOd doby prvního vydání katalogu v roce 1950 bylo do katalogu zařazeno několik desítek dalších skladeb, jedná se převážně o varhanní chorály. \n\n\n"}
{"id": "40774", "url": "https://cs.wikipedia.org/wiki?curid=40774", "title": "KV", "text": "KV\n\nSpojení písmen K a V může mít různé významy:\n\n\n\n"}
{"id": "40778", "url": "https://cs.wikipedia.org/wiki?curid=40778", "title": "Jarmila Novotná", "text": "Jarmila Novotná\n\nJarmila Novotná, provdaná Jarmila Daubková (23. září 1907 Praha – 9. února 1994 New York), byla česká zpěvačka, filmová herečka a operní pěvkyně.\n\nNarodila se na Královských Vinohradech, nyní Praha, v rodině krejčího Josefa Novotného (1882–??) a jeho manželky Josefy, rozené Zajíčkové (1877–??). Měla starší sestru Pavlínu.\n\nSvoji uměleckou dráhu zahájila v roce 1925 jako elévka Národního divadla, vystupovala i v kabaretech, hrála též v operetách, vystupovala v českých filmech. Hrála též v operních představeních, která byla občas pořádána ve Vinohradském divadle. Posléze odešla hrát do Milána. V roce 1929 vystupovala v Neapoli, v roce 1933 v Berlíně, v témže roce nastupuje angažmá do Vídně, kde působila až do roku 1938. Přesto často hostovala nejen doma v Československu, ale i v Paříži či v Londýně. V roce 1939 emigrovala i s rodinou do USA. Nahrávala též často na gramofonové desky.\n\nPo několik měsíců byla také žačkou Emy Destinnové, poté dva roky studovala zpěv u Hilberta Vávry. S ním vystoupila v roli Violety při uvedení Verdiho \"La Traviaty\" v Lounech. Ohlasy tohoto představení se dostaly až k tehdejšímu šéfovi opery Národního divadla, Otakaru Ostrčilovi. Ten pozval mladou zpěvačku na předzpívání a následně jí nabídl pohostinství v roli Mařenky v \"Prodané nevěstě\" a později i roli Violety. Od roku 1925 studovala zpěv také v Miláně u Quarnieriho.\n\nPo angažmá v Berlíně (Krolloper do r.1934) a pak ve Vídni (Staatsoper do r.1940) od roku 1935 až do roku 1956 vystupovala v newyorské Metropolitní opeře jako sólistka. V roce 1946 navštívila poválečné Československo, které zahájila slavnostním koncertem v Národním divadle, do vlasti se pak vrátila ještě v roce 1947, kdy zde absolvovala koncertní turné.\n\nV roce 1947 také hrála v protiválečném americko-švýcarském (režie Fred Zinneman), ve Švýcarsku a Německu natáčeném, filmu \"Poznamenaní\", který byl posléze nominován na Oscara. Ve filmu hrála matku, která hledá svého syna ztraceného během druhé světové války. Dětskou roli jejího syna zde ztvárnil český chlapec Ivan Jandl, který za svoji roli v tomto filmu získal filmového Oscara.\n\nOd roku 1982 ještě několikrát navštívila vlast, na sklonku života napsala vzpomínkovou knihu \"Byla jsem šťastná\".\n\nDne 16. července 1931 se v Praze v kostele Panny Marie Vítězné provdala za Jiřího Daubka (1890–1981), se kterým měla syna Jiřího (*1938).\n\nV letech 1940-1956 zpívala v Metropolitní opeře v New Yorku, kde sklízela veliké úspěchy. Debutovala zde v roce 1940 jako Mimi v Pucciniho opeře \"Bohéma\". Její poslední rolí na této scéně byl princ Orlofsky v Straussově operetě \"Netopýr\" dne 15. ledna 1956.\n\nZtvárnila zde následující role:\n\n\n\n\n\n\n\n\n\n\n\n\n"}
{"id": "40779", "url": "https://cs.wikipedia.org/wiki?curid=40779", "title": "Schengenský informační systém", "text": "Schengenský informační systém\n\nSchengenský informační systém (zkratka SIS) je bezpečnostní databázový systém, který provozují členské státy Schengenské smlouvy v souvislosti se zabezpečením hranic. Je základním prvkem, bez kterého by nemohly být odstraněny vnitřní hranice Schengenského prostoru.\n\nOd začátku existence Schengenského prostoru (rok 1995) se používá verze informačního systému, která se nyní pro odlišení označuje jako SIS I. Před rozšířením Evropské unie v roce 2004 bylo zřejmé, že systém nemůže být bez úprav použit pro 25 členských států. Proto bylo dohodnuto, že nové členské země přistoupí k Schengenskému prostoru až po dokončení verze SIS II. To bylo plánováno na říjen 2007. \n\nV polovině roku 2006 však bylo zřejmé, že se nový systém nepodaří do plánovaného data dokončit a že se spustí nejdříve v roce 2009. Původní členské státy unie počítaly s tím, že se současně odloží i připojení nových států do Schengenského prostoru. To se však novým členským státům zásadně nelíbilo a proto byl nakonec přijat kompromisní návrh Portugalska, že se původní systém modernizuje a dostane název SISone4all. Termín přistoupení nových států se tím odsunul jen o čtvrt roku.\n\nPůvodní systém obsahuje jména a další základní identifikační údaje osob, překračujících hranice Schengenského prostoru, a informace o tom, zda byly v minulosti ozbrojeny, páchaly násilnosti apod. Dále obsahuje např. přehled ztracených cestovních dokladů nebo zbraní.\nRozšířená verze systému SIS I se nazývá SISone4all, tedy \"Schengenský informační systém pro všechny\". K tomuto systému přistoupilo v roce 2007 devět nových členů EU včetně Česka.\n\nDruhá verze tohoto systému by měla obsahovat i biometrické údaje osob (např. fotografie nebo otisky prstů) a podrobnější informace o odcizených vozidlech.\n\nSIRENE (\"Supplementary Information Request at the National Entry\") je kancelář, která je určená členským státem Evropské unie jako místo, které je po obsahové stránce odpovědné za národní údaje vkládané do Schengenského informačního systému. Plní všechny úkoly v oblasti získávání informací a jejich toku a koordinace, které souvisejí s pátráním a je kontaktním místem pro všechny ostatní národní kanceláře.\n\nKaždý z členských států Evropské unie má svoji národní kancelář SIRENE, která přímo komunikuje s ostatními národními kancelářemi. Činnost těchto kanceláří je upravena v „Příručce SIRENE“.\n\nV prosinci 2008 řekl šéf německých policejních odborů Rainer Wendt, že existuje mnoho zločinců, kteří jsou sice zaneseni do informačního systému německé policie, ale nejsou v schengenském informačním systému.\n\n\n"}
{"id": "40782", "url": "https://cs.wikipedia.org/wiki?curid=40782", "title": "Prokop Drtina", "text": "Prokop Drtina\n\nProkop Drtina (13. dubna 1900 Praha – 16. října 1980 Praha) byl český právník a politik. Před druhou světovou válkou byl tajemníkem prezidenta Edvarda Beneše a během ní působil jako jeho blízký spolupracovník a pod pseudonymem Pavel Svatý také jako komentátor českého vysílání londýnského rozhlasu. Po válce se stal ministrem spravedlnosti a byl jedním z demokratických ministrů, kteří v únoru 1948 podali demisi. Jako významný obhájce demokratického zřízení byl po tomto komunistickém puči perzekvován a vězněn. Podpořil Chartu 77.\n\nNarodil se v rodině univerzitního profesora Františka Drtiny. Byl členem legendární Dvojky, pražského skautského oddílu. Po maturitě na smíchovském reálném gymnáziu vystudoval v letech 1919–1923 Právnickou fakultu Univerzity Karlovy v Praze a poté nastoupil na místo úředníka české finanční prokuratury. Ve dvacátých letech byl činný ve studentském hnutí a v letech 1925–1928 působil jako předseda studentstva Národní strany práce. V letech 1926–1938 byl předsedou klubu Přítomnost, který založil společně s Jaroslavem Drábkem. V roce 1929 místo úředníka české finanční prokuratury opustil a začal pracovat v Kanceláři presidenta republiky. V roce 1936 se stal osobním tajemníkem prezidenta Edvarda Beneše.\n\nPo okupaci v roce 1939 se stal členem odbojové organizace Politické ústředí, 26. prosince 1939 ilegálně emigroval do zahraničí. Během války působil jako politický referent a spolupracovník prezidenta Edvarda Beneše a jako komentátor českého vysílání londýnského rozhlasu. Aby neriskoval perzekuci svých blízkých na území nacistické říše, používal pseudonym \"Pavel Svatý\". V letech 1944–1945 byl členem československé vládní delegace pro osvobozené území a v říjnu 1944 s ní působil na území Slovenska obsazeném povstalci.\n\nPo válce byl členem předsednictva Československé strany národně socialistické a poslancem Prozatímního Národního shromáždění a Ústavodárného Národního shromáždění. Od listopadu 1945 do února 1948 byl ministrem spravedlnosti. V tomto období se snažil hájit nezávislost justice proti snahám komunistické strany ovládnout ji a upotřebit pro své revoluční cíle. Jeho snahy se v tomto směru střetávaly se smíšenými úspěchy, navíc i on sám se snažil justici občas využít pro stranické cíle. Dosti kontroverzně jsou vnímány jeho radikální postoje ve věcech vyrovnání se s „okupanty, zrádci a kolaboranty“.\n\nV roce 1947 byl jedním ze tří ministrů (vedle Petra Zenkla a Jana Masaryka), kterým byly poštou doručeny krabičky s výbušninou. Prokop Drtina jako ministr spravedlnosti požadoval vyšetření celého případu. Komunistická policie nebyla schopna nic vyšetřit (údajně se ani nepokusila sejmout otisky prstů z krabiček), zatímco státní zastupitelství v Olomouci zjistilo, že za případem stojí představitelé komunistické strany. Tento případ je známý jako Krčmaňská aféra a souvisí s pozdějšími únorovými událostmi.\nSpolu s ostatními demokratickými ministry podal 20. února 1948 demisi (viz Únor 1948). Po komunistickém puči 28. února 1948 se pokusil o sebevraždu skokem z okna, resp. balkonu. S těžkými zraněními byl přepraven do nemocnice Na Bulovce. Od března 1948 byl ve vyšetřovací vazbě a v prosinci 1953 byl na základě vykonstruovaných obvinění odsouzen k 15 letům vězení.\n\nV roce 1960 byl propuštěn díky amnestii a v roce 1969 byl plně rehabilitován, v roce 1971 byla však jeho rehabilitace revokována. \n\nTři roky před svojí smrtí ještě stihl podpořit Chartu 77, nestal se však jejím signatářem. Prohlášení Charty 77 signoval v bytě otce Václava Havla. S publikací svého podpisu nesouhlasil, protože se obával, aby jeho účastí jako „reakčního politika“ nebyla Charta 77 kompromitována. Jeho postoj byl předvídavý, režimní propaganda se skutečně následně snažila o jeho dehonestaci. Při vyšetřování signatářů Charty 77 Prokop Drtina svůj podpis nezapřel, naopak se podle dochované výpovědi z 19. ledna 1977 k němu hrdě hlásil. Výslech se přitom uskutečnil již několik dnů po zatčení Václava Havla, Jiřího Lederera, Oty Ornesta a Františka Pavlíčka, kteří odeslali rukopis jeho pamětí \"Československo můj osud do zahraničí\".\n\nV červnu 1930 se oženil s Lídou Stockovou–Burianovou.\n\n\n\n"}
{"id": "40784", "url": "https://cs.wikipedia.org/wiki?curid=40784", "title": "Pondělí", "text": "Pondělí\n\nPondělí (zast. a nář. pondělek) je jeden ze sedmi dnů v týdnu. V českém občanském kalendáři je pondělí první den týdne, ale v tradičním židovském a křesťanském kalendáři je považován za den druhý. Pondělím také začíná pracovní týden, pročež jej lidé často označují za svůj nejméně oblíbený den v týdnu.\n\nNázev \"pondělí\" pochází od názvu \"neděle\" (zkráceně „po neděli“). Stará severština pondělí pojmenovala po Manim, bohu Měsíce. Podobně je tomu i v na latinském základě založených jazycích, jako např. v italštině (\"Lunedì\"), francouzštině (\"lundi\"), španělštině (\"Lunes\") a rumunštině (\"Luni\"), což jsou názvy vycházející z latinského výrazu pro Měsíc neboli lunu. Slovanská slova pro tento den v týdnu jsou podobné jako v češtině.\n\nZa první den týdne je pondělí považováno ve většině Evropy, části Afriky, Austrálie a Jižní Ameriky. V Asii, kde byl západní kalendářní systém představen až v průběhu 20. století, má pondělí v mnoha jazycích význam jako „den začátku“. Například v čínštině se pondělí nazývá \"xingqi yi\", což znamená „den číslo jedna v týdnu“. Také mezinárodní standard, ISO 8601, definuje pondělí jako první den týdne.\n\nPodle židovsko-křesťanského počítání je pondělí druhým dnem, zatímco prvním dnem týdne je neděle. Tento systém je také standardním formátem v Kanadě a ve Spojených státech. Název pondělí v takových jazycích, jako je arabština, arménština, gruzínština, řečtina, hebrejština, perština, portugalština a syrština znamená „druhý den“. Kvakeři také tradičně hovoří o pondělí jako o „druhém dnu“, aby se vyvarovali jeho standardnímu anglickému názvu (Monday) s jeho pohanským původem. Z podobných důvodů je u liturgického kalendáře římskokatolické církve odkazováno na pondělí jako na „Feria II“. Portugalský název pro pondělí tento název reflektuje, podobně jako pro ostatní dny s výjimkou soboty a neděle: Portugalský název pondělí je tak \"segunda-feira\".\n\nModerní kultura se obvykle dívá na pondělí jako na začátek pracovního týdne, kdy v typickém pondělí jdou dospělí lidé po víkendu opět do práce a děti do školy. Pondělí jsou také často považována za nešťastné nebo neoblíbené dny. V zemích Středního východu je začátkem pracovního týdne obvykle sobota (čtvrtek a pátek jsou dodržovány jako víkend). V Izraeli je prvním pracovním dnem týdne neděle. Pátek je zde z poloviny pracovní den a páteční noc a celá sobota náleží šabatu.\n\nV Thajsku je s pondělím spojena zelená barva, jak je možno se přesvědčit u Thajského solárního kalendáře. V českých zemích se používá výraz modré pondělí, který dříve označoval poslední masopustní pondělí. Kostely se zdobily modrým nebo fialovým suknem.\n\n\"Pan Pondělí\" je název knihy a jméno protagonisty, autorem je australský sci-fi autor Garth Nix.\n\n\n"}
{"id": "40785", "url": "https://cs.wikipedia.org/wiki?curid=40785", "title": "Žilina", "text": "Žilina\n\nŽilina (, , , ) je krajské a okresní město na Slovensku, 170 km severovýchodně od Bratislavy, na soutoku řek Váhu a Kysuce v Žilinské kotlině, 28 km od hranic s Českem. Jedná se o důležité průmyslové i dopravní centrum, sídlo univerzity a od roku 2008 i biskupa římskokatolické žilinské diecéze. V roce 2016 zde žilo přes 81 000 obyvatel a bylo tak čtvrtým největším slovenským městem.\n\nOblast dnešní Žiliny byla osídlena již v paleolitu, později tu existovalo halštatské hradiště a slovanské mohylové pohřebiště. V 9. století zde vznikl první románský kostel. První zmínka o městu pochází z roku 1208, tehdy to ale byla malá slovanská osada, z níž se zachoval jen kostel sv. Štěpána. Počátkem 14. století založili němečtí osadníci nové město, které před rokem 1312 získalo městské práva, z roku 1381 pochází listina Privilegium pro Slavis krále Ludvíka I., která stanoví, že slovenští a němečtí obyvatelé mají mít ve správě města stejné zastoupení. Z roku 1378 pochází první, německy psaná část Žilinské městské knihy, obsahující Magdeburské právo a několik modliteb. Další část obsahuje slovenský překlad téhož od roku 1451 a další záznamy v němčině, slovenštině a latině.\nV letech 1431 a 1434 město dobyli a vypálili husité. V 16. století přišla do města reformace, roku 1542 se zmiňuje střední škola a roku 1610 se zde konala významná synoda, která založila první protestantskou církevní organizaci v celých Uhrách. V 17. století probíhala rekatolizace města, které však po požárech a epidemiích v 18. století upadalo. Přesto zde vznikly barokní kostely sv. Barbory a sv. Pavla, jezuitské gymnázium (1691) a byl přestavěn i kostel Nejsvětější Trojice, od roku 2008 biskupská katedrála. V období baroka vznikl i dnešní Budatínský zámek a další kláštery a stavby.\n\nOd roku 1848 byla Žilina jedním z ohnisek národního obrození. K velkému oživení hospodářství a průmyslu přispělo železniční spojení Bohumín – Košice (1872) a trať do Bratislavy (1883). Po skončení první světové války, rozpadu Rakousko-Uherska a vzniku Československa se slovenské kraje připojily k tzv. Martinské deklaraci. Představitelé Žiliny byli mezi prvními a dokument podepsali už 2. listopadu 1918. Do března 1919 v Žilině zasedali celoslovenští zástupci, teprve poté se metropolí východní poloviny Československé republiky a krajiny Slovenské stává Bratislava.\n\nPo poradě představitelů slovenských politických stran vyhlásil 6. října 1938 v Žilině Jozef Tiso autonomii Slovenska v rámci Česko-Slovenska a o den později byl prezidentem E. Benešem jmenován předsedou slovenské vlády. Město se nacházelo na hranici tzv. ochranné zóny, kterou nacistické Německo vytvořilo na severozápadním území Slovenska (většinou v horách) aby zajistilo svou vojenskou přítomnost v příhraničí vlastního území. Během Slovenského národního povstání, které trvalo od konce srpna do konce října roku 1944, se Žilina octla na osvobozeném území a nedaleko od ní byla vedena bitva o Strečnianský průsmyk. Cílem bylo získat kontrolu nad klíčovou železnicí v Pováží.\n\nPo osvobození Rudou armádou a obnovení Československa měla Žilina 18 000 obyvatel, o čtyři roky později se stala při správní reformě státu centrem kraje. Od roku 1949 je v Žilině městská doprava a roku 1960 sem byla z Prahy přenesena Vysoká škola dopravní, roku 1996 přeměněná na univerzitu. Dochází k intenzivnímu rozvoji města budováním nových čtvrtí, avšak toto tempo značně zvolňuje krátce po další správní reformě, ve které Žilina status krajského města ztratila a stala se součástí Středoslovenského kraje, jehož centrem je Banská Bystrica. Počátkem 70. let bylo v Dolném Hričovu vybudováno nové letiště. Staré mohlo být odstraněno a na jeho místě se mohla zajistit nová bytová výstavba.\n\nBěhem politických změn, které následovaly po sametové revoluci, nastoupila i v Žilině soutěž více politických stran. Při prvních volbách do městského zastupitelstva byl zvolen za primátora kontroverzní nacionalistický politik Ján Slota, známý také jako předseda Slovenské národní strany. Slota byl primátorem města až do roku 2006. Za jeho vlády dochází k obnově historické části města, z hlediska dopravního pak veřejnou síť MHD posílila trolejbusová síť. Nedaleko od města byla na Váhu vystavěna Žilinská přehrada, jejíž první turbína se rozjela roku 1997. Po roce 2000 se první významnější událostí stala investice korejské automobilky Kia, jedna z největších ve Slovenské republice, v rámci které byl vybudován průmyslový závod nedaleko Žiliny.\n\n14. února 2008 papež Benedikt XVI. oddělil od nitranské diecéze několik farností a ustanovil novou diecézi v Žilině. 1. sídelním biskupem se stal pomocný banskobystrický biskup Tomáš Galis, který byl uveden do úřadu 15. března 2008.\n\n\nŽilina je univerzitním městem, z dřívější Vysoké školy dopravní vznikla roku 1996 Žilinská univerzita se sedmi fakultami a s inženýrskými i přírodovědnými obory. Kromě toho je zde řada středních a odborných škol a sídlí tu také \"Považská Galéria\" a \"Považské múzeum\".\n\nPro amatérský sport nabízí vhodné prostředí Žilinská Přehrada se svým okolím. Nachází se zde skatepark, její hráz je volně dostupná na bruslení, běh a cyklistiku, v zimě běžecké lyžování. Městská plovárna celoročně poskytuje olympijský bazén, poblíž plovárny se nacházejí tenisové kurty.\n\nNacházejí se zde tyto kluby:\n\nŽilina je významným dopravním uzlem, jímž prochází hlavní Železniční trať Bratislava–Žilina a Železniční trať Košice–Žilina . Ze stanice dále vychází trať Železniční trať Žilina–Čadca (pokračuje dále do Bohumína a Ostravy) a Rajce. Žilina má dálniční spojení s Bratislavou a mezinárodní letiště. Obchvat Žiliny je dobudován zatím jen zčásti.Dále zde vedou silnice E50 a E75.\n\nNedaleko od města se na řece Váh nacházejí přehrady Hričov a Žilinská přehrada.\n\nK Žilině byly ve 2. polovině 20. století připojeny následující obce:\nNově vybudovaná sídliště:\n\nZa zmínku stojí, že v Žilině dávali sídlištím v zásadě lidová označení, což bylo v kontrastu s tehdejšími krajskými městy Banskou Bystricí a Košicemi, kde se pro sídliště vytvářela umělá označení poplatná době.\n\n\n\n"}
{"id": "40786", "url": "https://cs.wikipedia.org/wiki?curid=40786", "title": "Dubjany", "text": "Dubjany\n\nDubjany (dnes označované jako Dubjanský Dvůr) je zaniklá ves, dnes hospodářský dvůr, ležící na katastrálním území obce Chříč v severovýchodní části okresu Plzeň-sever, 13 km východně od Kralovic.\n\nPoprvé jsou Dubjany připomínány v roce 1360 jako ves s tvrzí. Za husitských válek Táboři a Sirotci při obléhání hradu Libštejn v květnu 1425 vyplenili ves i tvrz. Roku 1548 byla postavena tvrz nová. Nedlouho poté Jan mladší z Lobkovic na Zbiroze prodal Dubjany spolu se Studenou a dvorem v Hlincích Šebestianovi a Oldřichovi Lažanským z Bukové na Chříči. Nově postavená tvrz byla za třicetileté války vypálena.\n\nZe vsi v současnosti zbyl jen hospodářský dvůr, který byl vybudován po třicetileté válce pravděpodobně v blízkosti pozdější tvrze. Starší tvrz stála na úzké ostrožně nad řekou Berounkou v lokalitě zvané \"Starý zámek\", kde jsou její zbytky v podobě příkopů a zdiva obytného domu.\n\nDo roku 1785 spadal hospodářský dvůr pod dolanskou farnost, později funkci lokálie plnila zámecká kaple sv. Jana Nepomuckého na Chříči.\n\nSeverozápadně od Dubjanského Dvora leží Chříč, v lese nad dvorem se nachází přírodní rezervace Dubensko s největším českým tisovým hájem. Pod vsí leží u zaniklého přívozu přes řeku Berounku osada Pod Dubjany, na protějším břehu je pak starobylá ves Zvíkovec.\n\n"}
{"id": "40789", "url": "https://cs.wikipedia.org/wiki?curid=40789", "title": "Stanislav Čeček", "text": "Stanislav Čeček\n\nGenerál Stanislav Čeček (13. listopadu 1886 Líšno – 29. května 1930 České Budějovice) byl československý generál, jeden z nejvýznamnějších představitelů Československých legií v Rusku.\n\nNarodil se v Líšně na Benešovsku. Ještě před začátkem 1. světové války odjel za prací do Ruska. Od 30. srpna 1914, kdy vstoupil do České družiny, se držel na špici českého důstojnického sboru. Za statečnost a vynikající smysl pro vedení bojových operací si vysloužil celou řadu vyznamenání, včetně nejvyššího ruského válečného řádu – velkokříže svatého Jiří. Postupně velel rotě (1916), praporu (1917), pluku, divizi Husitské, Povolžské frontě a nakonec všem československým jednotkám na Dálném východě (vše během roku 1918). Zúčastnil se vítězně bitev u Zborova (1917) a Bachmače (1918) , u Lipjag i Bezenčuku.\nBojoval na Volze a na Sibiři. Do vlasti se vrátil jako generálmajor v roce 1920.\n\nOd prosince 1920 do října 1921 působil ve funkci prvního zástupce náčelníka Hlavního štábu branné moci. Poté se vydal na studia na École Supérieure de guerre ve Francii, kterou absolvoval v roce 1923. V roce 1924 se stal náčelníkem Vojenské kanceláře prezidenta republiky, v roce 1926 pak přednostou leteckého odboru ministerstva národní obrany. Byl spoluzakladatelem Masarykovy letecké ligy v Praze.\n\nV roce 1929 byl jmenován vojenským velitelem Českých Budějovic a zde dislokované 5. pěší divize. Hrál významnou roli při založení letiště v Plané a rozvoji českobudějovického letectví, byl úřadujícím předsedou Jihočeského aeroklubu. Během dvacátých let se postupně zhoršoval jeho zdravotní stav, který byl poznamenán následky strádání a zranění z bojů na východní frontě a v Rusku. Divizní generál Stanislav Čeček zemřel krátce po operaci 29. května 1930 ve věku 43 let.\n\n\n"}
{"id": "40790", "url": "https://cs.wikipedia.org/wiki?curid=40790", "title": "František Drtina", "text": "František Drtina\n\nFrantišek Drtina (3. října 1861 Hněvšín (dnes součást obce Chotilsko) – 14. ledna 1925 Praha) byl český filozof, univerzitní profesor, politik a jeden ze zakladatelů skautingu v Česku. Jeho synem byl politik Prokop Drtina.\n\nPocházel z rodiny drobného rolníka. Roku 1872 odešel na studia do Prahy, nejprve na pražské Akademické gymnázium. Už zde nabyl rozsáhlé znalosti, zejména v jazykové oblasti (kromě klasických jazyků uměl i pět moderních evropských řečí). Po maturitě se zapsal na Filozofickou fakultu Karlo-Ferdinandandovy univerzity, kde v letech 1880–1886 vystudoval klasickou filologii a filozofii. Z učitelů měl na něho vliv zejména Gustav Adolf Lindner na pedagogice a Tomáš Masaryk na filozofii. Za studijního pobytu v Berlíně (1885–86) navštěvoval především seminář historika antické filozofie Eduarda Zellera; Friedrich Paulsen na něj zapůsobil svým panteismem a úsilím o filozofické založení pedagogiky.\n\nNa další (dvouletou) studijní cestu po západoevropských univerzitách se vydal po doktorátu z filozofie v roce 1889; z Francouzů ho ovlivnil zejména Émile Boutroux. Postupně se zcela zaměřil místo původně vystudované filologie na filozofii. Po vysokoškolských studiích působil v Praze jako profesor na Akademickém gymnáziu a na gymnáziu smíchovském. V roce 1891 se na filozofické fakultě pražské univerzity habilitoval v oboru filozofie (prací \"Třídění jevů duševných v řecké filosofii\") a v roce 1897 i pro pedagogiku. V roce 1899 byl jmenován mimořádným a 1903 řádným profesorem filozofie a pedagogiky. V roce 1899 převzal po G. A. Lindnerovi vedení pedagogického semináře. Ve školním roce 1905/1906 byl děkanem fakulty. Redigoval časopisy \"Česká mysl\" a \"Pedagogické rozhledy\". V praktickém profesním životě byl zastáncem přístupu žen ke vzdělání.\n\nV roce 1912 založil první český oddíl vodních skautů při vysokoškolském sportovním klubu. Ještě toho roku členové klubu provedli první dálkovou plavbu, když spluli na vorech Vltavu z Českých Budějovic do Prahy.\n\nZa Rakouska-Uherska byl i politicky aktivní. Po roce 1900 patřil mezi zakladatele České strany lidové (realistické), jejímž vůdčím představitelem byl Tomáš Masaryk. V dubnu 1900 byl spoluautorem jejího prohlášení. Drtina byl roku 1902 spoluautorem rozsáhlého a propracovaného programu nové strany. Ve volbách do Říšské rady roku 1907 se stal za realistickou stranu poslancem Říšské rady (celostátní parlament), kam byl zvolen za okrsek Čechy 024. Usedl jako hospitant do poslanecké frakce Český klub. Ve vídeňském parlamentu setrval do konce funkčního období sněmovny, tedy do roku 1911.\nZa první světové války byl spolupracovníkem domácího odboje (organizace Maffie) a v době převratu i Národního výboru. V letech 1918–1920 zastával (vyzván Karlem Kramářem a Antonínem Švehlou) úřad tajemníka ministerstva školství a národní osvěty (potom odborového přednosty); pomáhal tak utvářet československé školství. Za přednáškového kurzu v Holandsku (1920) položil jménem československé vlády základní kámen k pomníku J. A. Komenského v Naardenu. V roce 1920 se vrátil na Univerzitu Karlovu, jeho další činnost tu však ovlivnil špatný zdravotní stav. Zemřel v roce 1925.\n\nFrantišek Drtina byl ženat; s manželkou Olgou (1870–1927), rozenou Foustkovou měli syna Prokopa (pozdější tajemník Edvarda Beneše) a dceru Olgu, která se v roce 1925 stala lékařkou.\n\nVe filozofii byl ovlivněn pozitivismem, ideou „vědecké filozofie“, neztotožnil se však s jeho skepsí vůči metafyzice. Filozofii chápal jako úsilí o jednotný světový a životní názor, „o vysvětlení všehomíra“: co je svět a jsoucno, jaký je důvod a cíl jeho bytí. Ve své činnosti má filozof vycházet především z poznatků věd, zejména přírodních; ty mu dávají impuls, aby se na filozofické (obecné) úrovni zabýval pojmy jako substance, prostor, čas, hmota, duše, síla, pohyb aj. Největším problémem filozofie je „člověk sám se svou duší“, tj. porozumění člověku a jeho bytí ve světě. D. měl blízko k panteismu; hmotu odmítal uznat za podstatu jsoucna: svět není jen „res extensa“ (věc rozprostraněná), ale i „res cogitans“ (věc myslící); filozofa-materialistu přirovnával k člověku redukujícímu hudbu na soubor notových značek. – Stálou pozornost věnoval dějinám filozofie: „Dějiny filozofie stávají se neustále soustavným studiem všech pokusů, jež se v dosavadním vývoji člověčenstva a speciálně evropského lidstva dály za utvořením jednotného názoru světového a životního.“ Vyzdvihoval význam antické (a ovšem i novověké) filozofie, chtěl však být spravedlivý i k filozofii středověké, v níž spatřoval vzájemné pronikání výsledků přemýšlení starých řeckých filozofů s články učení křesťanského. Za její nedostatek však shledával jednak jisté rozpolcení, dané dvojakostí „ideové podstaty evangelijní“ na straně jedné a tlaku životních podmínek („vezdejší přirozenosti“) na straně druhé, jednak její spoléhání na autority a nedostatečnou potřebu pátrat po nových pravdách. Svou koncepci vývoje filozofie vyložil ve své největší práci Myšlenkový vývoj evropského lidstva. Pokusil se v ní ukázat i filozoficky neškolenému čtenáři vývoj filozofie (jednotlivých jejích podob a jejich střetávání) jako odpověď na historické zkušenosti lidí. Soudil, že evropská filozofie se vyvíjí od starověkého racionalismu a naturalismu přes středověký supraracionalismus a supranaturalismus k novému, kritičtějšímu a prohloubenějšímu racionalismu a naturalismu, k humanitní myšlence a víře ve vývoj a pokrok. - V etice navazoval na Komenského a Masarykovo pojetí humanity. Humanitu považoval za vrchol mravní dokonalosti a kulturního vývoje; v jejím uskutečňování nacházel základní smysl lidského života. (Komenského řadil mezi renesanční humanisty; viděl v něm jednoho z nejvýznamnějších utopistů začátku novověku.) Humanitní ideál a problém jeho uskutečňování byly základním tématem i četných D. prací pedagogických. (V oblasti psychologicko-pedagogické kladl důraz na problém apercepce, tj. „duševního pochodu, jímž přijímáme a připodobujeme, asimilujeme nově přistupující elementy našeho vědomí s vědomím již hotovým“.) – O náboženství soudil, že je rovněž výsledkem lidského snažení o porozumění veškerenstvu. Vzniká z potřeb „lidské cítivosti a vůle“, tj. po rozumu „druhé, mocnější poloviny lidské bytosti“: „Má hlavně původ svůj v úžasu, bázni, vědomí nedostatečnosti, slabosti, závislosti na neznámých silách, jež vsakují se v život lidský.“ Jde o výtvor kolektivní (lidový), s výraznou povahou a významem sociálním, vedoucím i k zakládání svébytných společenství (církví atp.). Náboženství žije z nedostatečnosti vědy a filozofie: „Veliká síla rozumu je přece nekonečně malá v poměru k nekonečnosti neznáma, jež nás obklopuje.“ O svém vlastním stanovisku mj. napsal: „Věřil jsem vždy pevně a věřím v prozřetelnost, že Bůh, ať jakkoli představován, vnuká myšlenky naše i řídí osudy, že žijeme jako organická část v něm nejvnitřnějšími myšlenkami a citovými hnutími podle slov apoštolských 'In eo vivimus, movemur et sumus'.“ – F. Krejčí o D. filozofii napsal, že „je nesnadné podřadit ji některému z obvyklých směrů, ani do mé dvojice idealismus-pozitivismus nedá se bez výhrady vměstnati“; D. nakonec charakterizoval jako idealistického racionalistu.\n\n\n"}
{"id": "40791", "url": "https://cs.wikipedia.org/wiki?curid=40791", "title": "Klaun", "text": "Klaun\n\nKlaun je komediální účinkující vystupující na jevišti divadla, v televizi nebo v cirkusu či ve varieté, někdy je též nazýván souslovím cirkusový šašek. Rozlišovacím znakem klauna od jiných komediantů je zejména jeho červený nos a způsob hraní tzv. vnitřní.\n\nKlaun býval nalíčen a to velmi znatelně až přehnaně. Současní klauni se líčí jen lehce nebo vůbec.\nKlaun se obléká do šatů většího čísla a neláme si hlavu s kombinací barev. Klaunský oděv může také mít velké zjevné záplaty, časté jsou i veliké kšandy. Součástí vzhledu může být i roztodivná paruka. Vizáži dominují křiklavé barvy a rozličné rušivé vzory. Někteří klauni preferují naopak střídmost, což dává více vyniknout jejich hereckému talentu.\nObutí bývá nadměrně veliké (klaunské boty). Boty mohou být zbarveny různě, posešívané ze zbytků kůže či naopak přehnaně ozdobené. Velké oblečení i boty napodobují malého chlapce.\nNejtypičtějším znakem klauna je však umělý červený nos. S gumičkou nebo bez. S dírkami pro ventilaci nebo dokonce celý pěnový (sponge nos). V některých případech postačuje i namalovaná tečka.\n\nKlaun baví zejména neverbální komunikací s okolím. Řečí těla, mimikou a grimasami, posunky. Pomáhat si může všelijakými roztodivnými zvuky vyluzovanými ústy. Jsou tací, co si pomohou píšťalkou nebo foukací harmonikou. Zvláštní kategorií klaunů jsou výstupy tzv. hudebních klaunů popřípadě slovních klaunů, kteří se od klasických cirkusových klauniád odlišují. Klauni také mohou vystupovat ve dvojicích, popřípadě ve dvojici i s nějakým zvířetem (např. se psem či opicí). Vystupování ve dvojici je jednodušší než hrát etudy s publikem. \n\nBěžné je umělecké klaunské jméno.\nNapř.: Klauni Šikula, Chytrolín a Lenivec s klaunkami Bublinkou a Trumpetkou jakožto Klauni z Balónkova. Občanské sdružení Zdravotní Klaun naopak zvolilo cestu titulu. Doktor Pytlík jako primář, Doktoři Dudel, Voháňka a sestra Božena Složená. Docent Břicháček se sestrami Růženou Čípkovou a Květuší Vitamínovou.\n\nPodle způsobu hraní klauniád, podle přístupu k dětem a hlavně k sobě navzájem se Klauni dělí v základu na dvě školy. Školu evropskou a školu americkou.\nŠkola americká vznikla později, až s rodeem a potřebou udržet pozornost diváka. Představení je plné agrese a násilí, klauni se navzájem nakopávají a ubližují si. V cirkuse se tato forma dlouho neudržela, diváky brzy přestalo bezduché mlácení a kopání bavit.\nMalý pozitivní vliv ji ovšem připsat musíme. Díky americké škole došlo rychleji k reformě, transformaci školy evropské, která byla příliš upjatá a bojácná vlivem dlouhého období feudalismu.\n\nDětská naivita, konflikt a upřímně zahrané emoce. To jsou základní kameny klaunské etudy. Úkolem klauna je vyvolat emoce v divákovi. Čím silnější, tím lépe. A nezáleží jestli je to pláč nebo bouřlivý smích. Naivní snílek, neohrabaný ve svém počínání, dokáže mistrně manipulovat s energií publika a vytvářet různé reakce.\n95% současných světových klauniád dodržuje školu evropskou. Ta je nenásilná, ale klidně může být aktivní i rychlá. Klauni si navzájem dělají malé kamarádské naschvály nebo se nehody dějí úplnou náhodou. Využívá se nové i staré komedie, parodují se vzájemné vztahy (např. lakomství, chtíč...), kritizuje politická situace (brblání jako v krčmě) či se jen poukazuje na krásy přírody (rozkvetlá louka a motýl) nebo vysvětlují základní fyzikální zákony (oheň, zrcadlo, voda). Klauniáda se využívá i ve školství - nenásilnou formou interaktivní divadelní hry si děti rychle osvojí základní pravidla chování v lese, na cestě apod. \n\nNaprostou degradaci pojmu klaun přinesl maskot rychlého občerstvení McDonalds a také horor To.\n\nJakožto klauni občas vystupovali a vystupují i někteří renomovaní divadelní a filmoví herci či moderátoři. Např. pan Lubomír Lipský, Miloš Kopecký, Bolek Polívka nebo pan Jiří Štuchal, Felix Holzmann, kouzelník Standa Klamalíno a další. Ze zahraničních představitelů jmenujme Charlie Chaplin, Stan Laurel & Oliver Hardy a ze současných Penn & Teller, Srandovná Bánovská Zostava).\n\n\n"}
{"id": "40793", "url": "https://cs.wikipedia.org/wiki?curid=40793", "title": "Počítačová grafika", "text": "Počítačová grafika\n\nPočítačová grafika je z technického hlediska obor Výpočetní techniky, který používá počítače k tvorbě umělých grafických objektů a dále také na úpravu zobrazitelných a prostorových informací, nasnímaných z reálného světa (například digitální fotografie a jejich úprava, filmové triky). Z hlediska umění jde o samostatnou kategorii grafiky.\n\nZa první film, kde se počítačová grafika objevila, se považuje \"\", který se snažil naznačit budoucnost grafických počítačů, nicméně všechny efekty s „počítačovou grafikou“ byly v tomto filmu namalované ručně a speciální efekty se vyráběly tradiční technikou s modely. Prvním filmem, při jehož vytváření byla počítačová grafika skutečně využita, byl The Andromeda Strain z roku 1971.\n\nWilliam Fetter, designér firmy Boeing, je považován za autora slovního spojení „počítačová grafika“, které použil, když v roce 1960 popisoval svoji práci. Na začátku grafických technologií byly projekty jako Whirlwind, což byl první počítač využívající CRT obrazovku pro výstup dat, který navíc umožňoval využití světelného pera jako vstupní jednotky. Významným krokem byl počítač TX-2, vyvinutý roku 1959 v Lincolnově laboratoři v Massachusetts Institute of Technology. V roce 1963 byl pro tento počítač naprogramován Ivanem Sutherlandem program Sketchpad, který byl prvním programem využívajícím grafické možnosti počítače a tedy i prvním programem s grafickým uživatelským rozhraním. Brzy se začaly významné počítačové firmy zajímat o grafiku a v roce 1965 uvedla firma IBM na trh grafický terminál IBM 2250, první komerčně dostupný grafický počítač..\n\nNa konci 60. let se konaly první konference a vznikly první obecně přijímané standardy, především díky organizaci SIGGRAPH (A Special Interest Group in Graphics), která vznikla v roce 1969 z iniciativy ACM (Association for Computing Machinery). Od roku 1973 se konají pravidelné výroční konference SIGGRAPH, které se staly jakýmsi veletrhem novinek v oblasti počítačové grafiky, ať už jde o software či hardware.\n\nNa konci 70. let se začaly rozšiřovat možnosti osobních počítačů a s nimi i způsoby praktického využití počítačové grafiky. Na konci 80. let se 3D grafika stala skutečností na SGI počítačích, které byly později použity při tvorbě prvních počítačem tvořených krátkých filmů v Pixaru. Od 80. let se v počítačových systémech využívají symboly, ikony, obrázky a další grafické prvky (souhrnně označované jako grafické uživatelské rozhraní) pro usnadnění a zpříjemnění komunikace mezi uživatelem a počítačem.\n\nV 90. letech nastal růst popularity 3D grafiky díky počítačovým hrám a animovaným filmům. V roce 1995 byl uveden film Toy Story, první celovečerní 3D-animovaný film. V roce 1996 byla vydána hra Quake, jedna z prvních her probíhajících výhradně ve 3D prostředí.\n\nExistují dva základní přístupy ke 2D grafice: vektorová a rastrová grafika. Vektorová grafika ukládá přesná geometrická data, například souřadnice bodů, propojení mezi body (úsečky a křivky) a vyplnění tvarů. Většina vektorových grafických systémů umožňuje použít standardní tvary jako kružnice, čtverce atd.\n\nNaopak základem rastrové grafiky je pravidelná síť pixelů, organizovaná jako dvourozměrná matice bodů. Každý pixel nese specifické informace, například o jasu, barvě, průhlednosti bodu, nebo kombinaci těchto hodnot. Obrázek v rastrové grafice má omezené rozlišení, které se udává počtem řádek a sloupců. Dnes se často kombinuje rastrová a vektorová grafika v souborových formátech jako PDF či SWF.\n\n3D grafika je příbuzná vektorové 2D grafice. Také pracuje se souřadnicemi bodů a informacemi o úsečkách, křivkách a plochách, ale data jsou uložena ve trojrozměrném souřadnicovém systému. Z těchto trojrozměrných dat reprezentujících tělesa je potom renderován 2D obrázek.\n\nRůznými technikami se dají ve 3D grafice vytvořit velmi realisticky vypadající obrázky díky věrné simulaci světelných a optických jevů jako jsou stíny, odrazy, lom světla či kaustika. Pokročilé vývojové nástroje umožňují i realistické animace včetně pohybů oděvu, vlasů, vodní hladiny a simulace fyzikálních jevů jako je gravitace a odrazy.\n\nASCII art je jedním z nejstarších odvětví počítačové grafiky. Spočívá v reprezentaci obrázků a dalších grafických prvků pomocí písmen a znaků tabulky ASCII. Základy této umělecké disciplíny vznikly již v 19. století s prvními psacími stroji a od 60. let se ASCII art vyvíjel i na poli počítačů.\n\n\n\n"}
{"id": "40794", "url": "https://cs.wikipedia.org/wiki?curid=40794", "title": "NO", "text": "NO\n\nSpojení písmen N a O může mít různé významy:\n\n\n\n\n\n\n"}
{"id": "40795", "url": "https://cs.wikipedia.org/wiki?curid=40795", "title": "Mekka", "text": "Mekka\n\nMekka ( , v novější době většinou مكة المكرّمة \"Makka al-Mukarrama\"‚ Mekka, ctihodná) je město s 2 000 000 obyvateli (stav v roce 2012) v západní části Saúdské Arábie. Je hlavním městem provincie Mekka v regionu Hidžáz. Mekka je rodištěm Mohameda, proroka islámu, a je nejsvětějším městem islámu. Každým rokem putuje na pouť během hadždže (islámský měsíc dhú'l-hidždža) do Mekky tři milióny muslimů, přičemž nevěřícím je vstup do města tradičně zakázán.\n\nMekka leží ve vzdálenosti přibližně 90 km od Rudého moře, 73 km od Džiddy, mezi přímořskou nížinou a vysočinou v pánvi pouštního charakteru, mezi dvěma horskými hřebeny. Níže položená část města kolem Káby je staré jádro města; výše položená část města leží na severu. Vzhledem k mnoha kopcům a výšinám na teritoriu města bylo nutno postavit větší množství silničních tunelů.\n\nV posledních letech rostl značně počet obyvatel, až o 200 tisíc ročně, tím je spojená přestavba města okolo svatých míst. Celé přízemní části města byly zbořeny, aby udělaly místo pro velkostavby, především hotely pro poutníky. Jižně od Velké mešity stojí od roku 2010 hotelový komplex, v jehož středu stojí 600 metrů vysoká věž, Abraj Al Bait Towers, která tvoří novou siluetu města.\n\nMekka má pouze malé letiště bez pravidelné dopravy do města. Jeddah Abdulaziz International Airport a přístav v Džiddě jsou proto důležitou infrastrukturou pro poutníky. Končí zde vysokorychlostní trať z Rijádu, vlaky vyrobeny španělským výrobcem Talgo zde jezdí rychlostí 300 km/h. Jsou plánovány i linky metra.\n\nPočátek dějin Mekky není znám. Je jisté, že již v předislámské době sloužila jako poutní místo. Cílem poutníků byla Kába. Již v předislámských dobách byla budova arabskými kmeny využívána jako svatyně k uctívání boha Hubala. K předislámské době sloužila Kába mimo uctívání Alláha uctívání staroarabských bohyní al-Lát, Manát a al-Uzzá. Islám převzal kult uctívání černého meteoritického kamene v Kábě z staroarabského náboženství, stejně jako pouť do Mekky. Přikázání islámu k rituální čistotě (tahára) má původ v přikázáních staroarabského náboženství. Značný počet poutníků byl příčinou, že se Mekka stala obchodním centrem, i když sama málo produkovala a neležela na strategickém místě. Mekka ležela v suchém a neúrodném údolí. V předislámské době byla zcela závislá na potravinách, které se produkovaly v Ta'if. Určití historikové jsou ale názoru, že Mekka získala své postavení díky své poloze. Ležela na dvouměsíční cestě mezi Byzancí a jemenským sabejským, ma'inskýn, qatabanským, asuánským a hadramautským královstvím, které měly úzké obchodní kontakty s Indií a východní Afrikou. Jakým způsobem Mekka profitovala z obchodu s pryskyřičným kadidlem, je sporné. Dosud není jednotný názor, jestli Mekka ležela na cestě z jihu do Egypta na kadidlové stezce. Potvrzený je tento údaj pro Medinu. Na počátku 6. století převzali Kurajšovci kontrolu nad Mekkou. Prosadili se jako úspěšní obchodníci, nicméně díky rivalitě uvnitř kmene se rozpadli do jednotlivých frakcí.\n\nV roce 630 si město podmanil Mohamed, který od roku 623, od svého odchodu do Medíny, měl několik vojenských konfliktů s Mekkou. Jeho příchod do Mekky ale neproběhl vojensky a proběhl bez násilí, a na základě předchozího roku uzavřené smlouvy.\n\nBěhem doby proroka Mohameda bylo město několikrát obléháno. V 13. století město obsadili Egypťané. Od roku 1517 byla Mekka pod nadvládou Osmanů. V této době se město poprvé rozšířilo kolem Káby. Od roku 1517 vládli Osmanové současně jako kalifové. Šarif Husajn ibn Alí al-Hášimí, který byl později králem Hidžázu, dostal v roce 1916 Mekku pod tureckou nadvládu. V roce 1924 obsadil Abdul al-Azíz al-Saud, tehdejší sultán Nadždu, Mekku.\n\nNejdůležitějším poutním místem je Kába, kostkovitá budova bez oken, která byla dle islámského pojetí poprvé vybudována prorokem Adamem a poté znovu prorokem Abrahámem. Je historicky potvrzeno, že Kába již v předislámských dobách byla centrální svatyní arabských kmenů v okolí. V jejím jihozápadním rohu se nachází černý kámen – pravděpodobně se jedná o meteorit, který dle pojetí proroka Abrahama pochází od archanděla Gabriela.\n\nDle islámských pramenů započalo osídlení Mekky, když otec kmene Abraham na toto místo přivedl svoji ženu Hagar a jejich syna Izmaela. Prosil boha o to, aby zaopatřil jeho rodinu a srdce lidí se jim přiblížila: \"Pane můj, usadil jsem část potomstva svého v údolí bez polí obilných poblíže chrámu Tvého posvátného, Pane náš, aby zde modlitbu konali. Učiň, aby srdce lidí se k nim přiblížila, a uštědři jim plody co obživu – snad budou vděční!\" (Korán, súra 14, verš 37). Dále vypráví sága: „Když docházely zásoby vody, běžela Hagar celkem sedmkrát mezi pahorky Safá a Marwá, aby hledala vodu a vyhlížela karavany. Když se vrátila do svého stanu, našla vedle syna Izmaela zurčící pramen, který existuje dodnes a je známý pod jménem Zamzam. Karavany, které přichází z Jemenu, věděly, že se údolí normálně voda nevyskytuje a divily se, když viděly nad údolím kroužit ptáky. To byla známka toho, že se v údolí vyskytuje voda. Tak hledali údolí a našli Hagar a jejího syna Izmaela. Prosili o svolení usadit se na tomto místě, a tak vzniklo osídlení Mekky. Izmael se později oženil se ženou z jemenského kmene. Když se později Abrahám vrátil do Mekky, zřídil společně s Izmaelem Kábu, která je dnes poutním místem pro milióny lidí za rok.“\n\nBěh mezi pahorky Safa a Marwa je nedílnou součástí islámské poutě do Mekky. Sága, jejíž historickou věrohodnost nejde ověřit, má v tomto případě etiologickou funkci.\n\nNemuslimové mají vstup do Mekky zakázán. V případě neuposlechnutí hrozí zadrženému vyhoštění ze země, případně i vězení. Z původní obavy, že by mohl být u Káby znovu oživen předislámský polyteistický kult, vzešel příkaz v Koránu, že by tato svatá místa neměla být přístupná nevěřícím.\n\nV saúdskoarabských průkazech totožnosti je uvedeno vyznání, které může v případě pochybností policie zkontrolovat. Při žádosti o vízum je nutné vyplnit vyznání žadatele, v případě muslimů je vyžadováno potvrzení místní autority. Nicméně i tak se některým nemuslimům daří do Mekky dostat.\n\nV minulosti se to podařilo několika evropských cestovatelům, kteří byli převlečení jako muslimové. K nim patřil zotročený sluha Hans Wild (mezi roky 1607 a 1609), německý vědec a cestovatel Ulrich Jasper Seetzen (1809), a Basler Jean Louis Burckhardt (1814), který je také známý objevem starověkého nabatského města Petra, německý orientalista a objevitel Heinrich von Maltzan, který v roce 1860 převlečený za muslima díky pasu získanému pomocí úplatku od jistého Araba navštívil Mekku, o čem píše v knize poprvé vydané v roce 1865. V roce 1853 popsal anglický dobrodruh Richard Francis Burton detailní popis Mekky, kterou navštívil převlečený za derviše a zúčastnil se důležitých náboženských ceremonií. Nizozemský vědec o islámu Christiaan Snouck Hurgronje také navštívil v 19. století pod falešnou identitou Mekku. Výsledek jeho cesty bylo dvojdílné dílo („Mekka“, vydáno v roce 1889), které se skládá z textové o obrazové části.\n\nV roce 1979 se do Mekky dostali členové francouzské Groupe d’Intervention de la Gendarmerie Nationale (Skupina speciálního určení francouzské policie), kteří se na základě výjimky od saúdské armády podíleli na potlačení obsazení Velké mešity v Mekce.\n\n"}
{"id": "40797", "url": "https://cs.wikipedia.org/wiki?curid=40797", "title": "Štvaní lidu", "text": "Štvaní lidu\n\nŠtvaní lidu \"(\"německy \"Volksverhetzung)\" je trestný čin v Spolkové republice Německo podle § 130 německého trestního zákona (TZ SRN). Tento trestný čin v roce 1960 nahradil v předcházejícím znění § 130 TZ SRN trestný čin Podněcování k třídnímu boji \"(Anreizung zum Klassenkampf)\".\n\nPodle tohoto zákona se trestají výroky, které:\nTento právní předpis omezuje ústavou zaručenou svobodu mínění, a opírá se proto o omezení účinnosti v čl. 5 odst. 2 Ústavy SRN.\n\nTento právní předpis má za cíl chránit pokojné soužití společnosti a tím chránit lidskou důstojnost, kterou by takové činy zraňovaly. Vychází z bezprostřední historické zkušenosti nacistické totality a z postoje, že výroky, které mají za cíl podněcovat k nenávisti, násilí nebo zvůli, už nejsou pouhé mínění, ale trestný čin.\n\nV této souvislosti je sporný odst. 3, zavedený roku 1994, podle kterého je odnětím svobody do pěti let nebo pokutou trestáno schvalování, zapíraní nebo zlehčování činů z dob národního socialismu uvedených v § 6, odst. 1 Mezinárodního trestního zákona SRN, jakým je (zejména) genocida. Konkrétně postihuje tento článek popírání holocaustu, tzv. Osvětimskou lež. Ústavní soud SRN rozhodl, že popírání holocaustu není chráněno právem na svobodu mínění. Tento zákon byl rozšířen ve snaze zabránit jiné interpretaci Ústavy SRN v této věci.\n\nKritici odst. 3 namítají, že se zde trestá jedno určité mínění, které je obtížné interpretovat jako „přímou výzvu k násilí“. Navíc není (právně dogmaticky) tento odstavec „všeobecným zákonem“ podle čl. 5 odst. 2 Ústavy SRN a protože se vztahuje na jeden konkrétní případ, je neúčinný v omezení ústavního práva.\n\nV pravicově extremistických kruzích se tento zákon nazývá „Osvětimský zákon“ nebo „Lex Engelhard“.\n\n\n\nněmecky:\n"}
{"id": "40802", "url": "https://cs.wikipedia.org/wiki?curid=40802", "title": "Maturita", "text": "Maturita\n\nMaturita je zkouška zakončující úplné středoškolské vzdělání (3 v ISCED) v Česku. Maturitní zkouška se v určitých obměnách vyskytuje v Rakousku, Polsku, na Slovensku, v Bosně a Hercegovině, Bulharsku, Chorvatsku, Maďarsku, Lichtenštejnsku, Srbsku, Černé Hoře, Slovinsku, Švýcarsku. V některých dalších zemích se žádná závěrečná zkouška na konci studia neskládá a studenti tak zakončují své vzdělání standardně složením posledního ročníku školy. Obdobou maturity ve světě je pak britská zkouška A-level (\"A-level exam\") a německá „Abitur“. Ve Francii pak studenti skládají zkoušku „le baccalauréat“, zkráceně „le bac“. Konání maturitní zkoušky je povinnou součástí studia na střední škole. Složení maturitní zkoušky je předpokladem k přijetí ke studiu na vysoké škole. Nesložení maturitní zkoušky vede k ukončenému středoškolskému vzdělání bez maturity, což mohou studenti doložit vysvědčením z posledního ročníku. Složení maturitní zkoušky vede k ukončenému středoškolskému vzdělání s maturitou, což mohou studenti dokládat jinou listinou s názvem vysvědčení o maturitní zkoušce.\n\nUrčité formy tzv. státní maturity byly zavedeny v některých zemích Evropy (vč. Česka). V Německu skládají studenti jednotnou zkoušku na úrovni spolkových zemí (úspěšnost zde přesahuje 90 %), výsledky pak hrají podstatnou roli při přijetí na vysokou školu. V Polsku si studenti vybírají ze dvou úrovní obtížnosti – volba se přizpůsobuje vysoké škole, na kterou se hlásí (např. na medicínu je třeba vyšší úroveň). Ve Slovinsku skládají studenti státní maturity již asi dvě desítky let a do jejich přípravy se zapojují také místní univerzity, přičemž opět je výsledek zohledněn při přijetí na příslušnou vysokou školu. V Česku složení maturitní zkoušky, která zakončuje několikaleté předchozí studium, umožňuje v podstatě dvě základní věci: zakončuje se takto nabývání určité formální kvalifikace (vyžadují např. určitá regulovaná povolání, blíže kupř.: živnost), a též umožňuje studium na vysoké škole, a to ve kterékoli oblasti (či event. i studium na vyšší odborné škole). Zavedení tzv. státní maturity má pak sloužit zejména jako „vstupenka na vysoké školy.“\n\nSlovo „maturita“ pochází z latinského slova \"maturitas\" (zralost). Jiné slovo je adjektivum \"maturus\" (zralý) tvořící základ pojmu „matura“ v jiných jazycích (např. v rakouské němčině, maturity v angličtině označuje dospělost). V minulosti se na území někdejšího Československa tato zkouška oficiálně označovala jako „zkouška dospělosti“ (viz snímek). V dnešní době se termín „zkouška dospělosti“ užívá pouze v neoficiální komunikaci. Termín „matura“ je používán také v jihoslovanských zemích, kam se „zkouška dospělosti“ rozšířila díky habsburské školské tradici.\n\nZárodek maturit se objevil na počátku 19. století, konkrétně v roce 1812, v Prusku. Tyto standardizované zkoušky tehdy otevřely dveře studentům univerzity. Do českých zemí se maturity dostaly v roce 1849 v rámci Exner-Bonitzovy reformy. Tyto ústní a písemné „standardizované státní zkoušky“ se skládaly z více částí, měly vysokou obtížnost a byly povinné pro další přijetí, resp. další studia, na vysoké škole – skládaly se pouze na klasických gymnáziích. Zkoušky obsahovaly 2 části – ústní (literatura mateřského jazyka, latinská a řecká gramatika, dějepis, zeměpis, matematika, přírodní vědy, fyzika a gramatika dalšího „živého“ jazyka) a písemnou (slohová práce v mateřském jazyce, písemná práce v dalším „živém“ jazyce, přeložení textu z/do latiny, přeložení řecky psaného textu, práce z matematiky). Roku 1896 (14. 5.) byl vydán říšský zákon (ministrem Hasnerem), který zavedl maturitu i na tzv. reálkách. V roce 1908 ministr Gustav Marchet provedl reformu, při které zrovnoprávnil maturitní zkoušky na všech školách a snížil nároky na ústní zkoušky.\n\nZkouška z českého jazyka začala nabývat na důležitosti vznikem Československa, tedy od roku 1918. Reforma z roku 1931 rozšířila na českých školách písemnou zkoušku o zkoušku z němčiny. Na německých školách naopak o zkoušku z češtiny. Ústní zkoušky pak byly o něco jednodušší.\n\nOd roku 1942 při maturitní zkoušce nabyl na důležitosti předseda komise, ostatní členové měli pouze poradní hlas. Předsedové komise pak měli od německé inspekce nařízeno, aby 20 % neprospělo. Následovalo zpřísnění podmínek v roce 1943, kdy studenti museli odpovídat minimálně na jednu otázku v němčině (z dějepisu, zeměpisu, či matematiky). V roce 1948 byla obtížnost závěrečných zkoušek snížena (vypadla z nich například matematika). Hlavním kritériem byl politický profil studenta. Od roku 1951 se písemná část skládala pouze z češtiny a ruštiny, ústní pak z češtiny, ruštiny a dalších 2 předmětů. Od roku 1967 se pak do zkoušek matematika vrátila a to jako volitelná, tedy bylo si možno vybrat místo ruštiny matematiku a maturovat z jiných cizích jazyků.\n\nOd roku 1989 se maturita skládala povinně pouze ze zkoušky z českého jazyka a literatury a dobrovolně z výběru dalších předmětů. Na středních odborných školách pak byla součástí maturit povinná praktická, či písemná a ústní zkouška z odborných předmětů (dle zaměření konkrétní školy). V 90. letech 20. století se v Česku začaly objevovat první diskuse o tzv. státních maturitách, a to na doporučení OECD. Státní maturity pak byly v Česku spuštěny v roce 2011.\n\nStátní maturita byla po průtazích spuštěna na jaře roku 2011. Podle školského zákona se maturitní zkouška skládá ze dvou částí – z profilové části, kterou si určí každá škola sama („část školní“) a z části společné pro všechny školy vypracované ministerstvem školství („část státní“). Každá z nich se dále dělí na jednotlivé zkoušky, které musí student pro získání středoškolského vzdělání s maturitou vykonat všechny úspěšně. Předpokladem připuštění k maturitní zkoušce je úspěšné ukončení posledního ročníku střední školy a podání přihlášky k maturitní zkoušce (většinou v listopadu daného školního roku).\n\nSpolečná část je rozdělena na 2 povinné zkoušky: z českého jazyka a literatury a buď libovolného cizího jazyka (který je na škole vyučován), nebo matematiky. Od roku 2013 tak lze složit maturitu z anglického, německého, francouzského, španělského či ruského jazyka.\n\nProfilová část maturity se skládá z 3 povinných zkoušek. Jejich nabídku v souladu s rámcovým vzdělávacím programem, formu, témata a termíny stanovuje ředitel školy. Každý student může konat i 4 další nepovinné zkoušky z nabídek ředitele a MŠMT. I zde stanovuje témata a termíny konání zadavatel (ředitel nebo MŠMT). Zadavatel může také vybrat formu. Má na výběr: ústní zkoušku před komisí, obhajobu předem vypracované maturitní práce před komisí, praktickou zkoušku a písemnou zkoušku, i jejich kombinace. Písemné zkoušky, a pokud je to nutné, i praktické zkoušky, jsou neveřejné, ostatní jsou veřejné. Před započetím této části maturity je student na 5 dnů uvolněn z výuky („svatý týden“), přičemž následně zkoušku vykoná ve své škole. Vzhledem k tomu, že hodnocení písemných zkoušek (testy a písemné práce) zajišťuje centrálně organizace Cermat, je období psaní těchto prací časově posunuto výrazně před období ústních zkoušek – písemná práce z českého jazyka na začátek dubna, ostatní testy na začátek května. Maturitní ročníky tak mají až o polovinu zkráceno 2. pololetí.\n\nÚspěšnému absolventovi obou částí maturitních zkoušek je uděleno vysvědčení o maturitní zkoušce. První maturitní ročník, který maturoval již dle plánu \"Nová maturita\", maturoval v roce 2011, celorepubliková úspěšnost byla 83,1 %, neúspěšných studentů bylo 16,9 %.\n\nMaturitní zkouška z českého jazyka a literatury (povinná pro všechny maturanty) se skládá z 3 částí: didaktického testu, písemné práce a ústní zkoušky.\n\nDidaktický test je zadáván centrálně, v základní úrovni obsahuje okolo 32 úloh, které jsou uzavřené (tj. s jednou možnou odpovědí, výběr ABCD, případně výběr ANO-NE, zpravidla v jedné úloze musí být 5 úryvků věty seřazeno za sebou, aby věta dávala smysl). Didaktický test je zaměřen na osvojení pravidel českého pravopisu a práci s textem, jeho pochopení. Při didaktickém testu je povolen překladový slovník, čas na vypracování je jedna hodina.\n\nPísemná práce je psána ve stejný den jako didaktický test, zadání je opět centrální a skládá se v základní verzi z 6 možných témat, každé téma má zadané jiné zpracování (publicistický styl, úvahový text, otevřený dopis apod.). Studenti mají 20 minut na výběr tématu, poté mají na napsání práce dalších 90 minut. Text musí obsahovat alespoň 250 slov (tolerance 50 slov, horní hranice nestanovena) a musí splňovat všechny pravopisné a morfologické náležitosti. Při této části je povoleno použití překladový slovník a Slovník spisovné češtiny. Studenti mohou využít Pravidla českého pravopisu.\n\nTřetí částí je ústní zkouška, při které si student losuje jedno z dvaceti zadání podle svého seznamu literatury. Těchto dvacet knih si student vybírá na základě školního seznamu literatury, který obsahuje nejméně 60 literárních děl. Po vylosování otázky dostane maturant pracovní list s ukázkou z díla a druhým textem neuměleckým (dopis, objednávka, recenze, publicistika apod.). Po dvacetiminutové přípravě musí o obou textech 15 minut hovořit.\n\nZkoušku z cizího jazyka lze konat z anglického, německého, španělského, francouzského, či ruského jazyka. Tato zkouška obsahuje 3 části: didaktický test, písemnou práci a ústní zkoušku.\n\nDidaktický test obsahuje 2 části – poslechovou část, která trvá 40 minut, zbylých 60 zbývá na ověřování jazykových vědomostí. Svou skladbou se pak podobá didaktickému testu z českého jazyka.\n\nPísemná část pak trvá 60 minut, přičemž je povoleno užití slovníku, který neobsahuje specifické části věnované písemnému projevu, či korespondenci.\n\nTémata při ústní zkoušce pak svým obsahem odpovídají výstupu školního vzdělávacího programu. Student si volí 1 zadání z nabídky minimálně 5 témat. Každé téma pak může být při zkoušce použito jen jednou denně. Délka ústní zkoušky se pak odvíjí na délce určené na pracovních listech, podle kterých se zkouška řídí a na kterých je i stanovena časová dotace na každou otázku.\n\nZkouška z matematiky je alternativou pro zkoušku z cizího jazyka. Na vybraných středních školách je pak zkouška z matematiky povinná. Jedná se především o technická, ekonomická, pedagogická, zdravotnická, přírodovědná a vojenská lycea a gymnázia. Tuto zkoušku si pak v průměru vybírá méně studentů, ačkoliv se skládá pouze z jednoho didaktického testu.\n\nTento test pak trvá 105 minut. Tento test obsahuje jak uzavřené otázky (výběr možností), tak lehce otevřené a široce otevřené, přičemž u tohoto typu otázek se přihlíží k postupu výpočtu uvedeného na záznamovém archu, kdy se hodnotí postup, samotné uvedení výsledku nestačí. Při této zkoušce je povoleno použití matematických, fyzikálních a chemických tabulek, rýsovací potřeby a kalkulačka bez grafického režimu, rovněž lze použít publikace, které nepřesahují obsah běžných tabulek a které neobsahují řešené vzorové úlohy.\n\nKompletní statistiky lze nalézt na stránkách zhotovitele státních maturit – příspěvkové organizace Centrum pro zjišťování výsledků vzdělávání (CERMAT, spadá pod Ministerstvo školství, mládeže a tělovýchovy České republiky – MŠMT). Oficiální a podrobné informace, týkající se státních maturit, lze pak najít na stránkách zadavatele (MŠMT), vytvořených speciálně pro tento účel.\n\nNejviditelnější částí maturity je ústní zkouška z předmětů společné části a profilové části. Zkouška se koná zásadně před maturitní komisí složené z předsedy (který je jmenován zřizovatelem, tedy většinou krajem, a není zaměstnancem příslušné školy – nejčastěji učitel z jiné školy v regionu), místopředsedy, třídního učitele maturující třídy, zkoušejících jednotlivých předmětů (učitel který daný předmět ve třídě vyučoval) a přísedících (učitel s odborností ke zkoušenému předmětu). Termíny ústních zkoušek vyhlašuje ředitel školy dle závazného harmonogramu maturitních zkoušek – na měsíc květen až červen. Pro každou maturující třídu bývá určen celý týden, kdy jsou studenti rozlosováni na jednotlivé dny, případně rozděleni do dnů dle volitelných předmětů a podobně. Názvy otázek z jednotlivých předmětů zveřejní ředitel školy v říjnu daného školního roku a žáci si je průběžně vypracovávají.\n\nNa začátku prvního maturitního dne se do školy dostaví celá maturující třída a ředitel školy spolu s předsedou maturitní komise maturity oficiálně zahájí. V dalších dnech dochází do školy již pouze maturující studenti a spolu s nimi i tzv. služba. Službu většinou vykonávají studenti třídy, kteří již zkoušku absolvovali v předchozích dnech a zajišťují občerstvení a nápoje pro maturitní komisi a případně i maturující studenty. Pro tyto účely je vyhrazena přípravná místnost – většinou v sousedství maturitní místnosti, kde se připravují či odpočívají maturující studenti mezi jednotlivými zkouškami. Většinou je vhodné, aby se třída předem s vyučujícími dohodla jaký typ a formu občerstvení připravit.\n\nMaturuje se většinou po předmětech, kdy všichni studenti projdou postupně zkouškou například z českého jazyka, poté všichni z konkrétního cizího jazyka atd. Pořadí předmětů, studentů a časů zkoušek rozdělí třídní učitel i s ohledem na další výuku zkoušejících učitelů. Student si nejprve před komisí vylosuje číslo otázky a následně má k dispozici čas na přípravu na určeném místě („potítko“), kam ho uvede nejčastěji přísedící. Zde si může psát poznámky. Následně je zkoušejícím vyzván ke zkoušce. Student hovoří, dokud nevyčerpá téma, nebo mu jsou položeny doplňující otázky. Zkoušející, přísedící a předseda si průběžně činí poznámky o výkonu studenta. Předměty u maturitní zkoušky mohou být i souborné – jedna zkouška z několika příbuzných předmětů (například soubor ekonomických předmětů a podobně).\n\nMaturitní den je ukončen poradou maturitní komise (případně probíhají dílčí porady po jednotlivých blocích předmětů), kdy komise o jednotlivých známkách hlasuje. Následně jsou pozvání maturující studenti a seznámeni s výsledky (buď celé zkoušky, nebo doposud známých výsledků dílčích zkoušek). Poslední maturitní den je studentům předáno maturitní vysvědčení („vysvědčení o maturitní zkoušce“); může se tak dít při slavnostním ceremoniálu.\n\nÚstní maturitní zkoušky jsou z principu veřejné a může jim tak přihlížet kdokoliv. Přihlížející však nesmí do průběhu zkoušek nijak zasahovat a rušit je.\n\nStátní maturity se často objevují v médiích. Již několik let se v odborných kruzích i mezi širokou veřejností diskutuje o významu plošného nasazení státních maturit a jejich obsahu. Dalším tématem je pak finanční náročnost na zavedení této zkoušky do praxe a s tím spojená délka integrace státní maturity do školského zákona. V neposlední řadě se pak zmiňuje nízká, či naopak vysoká náročnost obsahu, nebo ztroskotání původního plánu zavést vyšší obtížnost zkoušky jako náhradu přijímacího řízení na vysoké školy. Pravidelně se pak i objevují kauzy ohledně špatně položených, či nejasných otázek, nebo kontroverze ohledně jejich hodnocení.\n\nVedle mateřského jazyka (českého jazyka a literatury), cizího jazyka (angličtina, němčina, ruština a další) je schválena od školního roku 2021/2022 povinná maturitní zkouška i na středních odborných školách též i z matematiky. Uvedené se netýká oborů zdravotních, sociálních, či uměleckých. Ministryně školství Kateřina Valachová k tomu uvedla: „První maturantské ověřování v těchto oborech proběhne na jaře 2022, je to pouhopouhý rok po gymnáziích a lyceích, takhle je to fér (...)“\n\nV Rakousku má obdoba české maturitní zkoušky větší váhu a nemají ji ani některé učitelky nebo zdravotní sestry – pro většinu zaměstnání není tato zkouška vůbec vyžadována.\n\n\n\n"}
{"id": "40803", "url": "https://cs.wikipedia.org/wiki?curid=40803", "title": "Schengenská smlouva", "text": "Schengenská smlouva\n\nSchengenská smlouva neboli smlouva o postupném rušení kontrol na společných hranicích je součást práva EU, jež umožňuje společný hraniční režim a společnou imigrační politiku. Byla základem pro všeobecné zrušení celních a pasových kontrol na hranicích vnitřních států EU, čímž se vytvořil tzv. Schengenský prostor.\n\nSchengenskou smlouvu uzavřely Francie, Německo, Belgie, Nizozemsko a Lucembursko 14. června 1985 u lucemburského Schengenu.\n\nDosud ji podepsalo 26 států (všechny členské státy EU kromě Irska, Rumunska, Bulharska a Spojeného království). 26 států ji již provedlo, takže tvoří Schengenský prostor.\n\nV Schengenu byla 19. června 1990 podepsána zástupci vlád původních pěti signatářských států Úmluva k provedení Schengenské dohody. Tato úmluva podrobněji popisuje zejména principy Schengenského prostoru a Schengenského informačního systému.\n\nSoubor všech pravidel, která jsou dána Schengenskou smlouvou, Úmluvou k provedení Schengenské dohody a dalších navazujícími předpisy, se označuje jako \"schengenské acquis\".\n\nAmsterodamská smlouva, která vstoupila v platnost v roce 1999, začlenila Schengenskou smlouvu do právního systému Evropské unie. Státy, které vstoupily do Evropské unie po tomto roce, už nepodepisují Schengenskou smlouvu. Tento dokument se pro ně okamžikem vstupu stává závazný stejně jako všechny další smlouvy a předpisy EU.\n\nSoučástí Schengenského prostoru se tyto země však stávají až poté, když splní všechny ve smlouvě uvedené podmínky a když to schválí Rada Evropské unie.\n\nSmlouva nebyla ve skutečnosti podepsána ve vesnici Schengen, ale na palubě lodi \"Princesse Marie-Astrid\", která kotvila na řece Mosele u Schengenu.\nPřesto se vesnice Schengen běžně uvádí jako místo podpisu smlouvy a na jejím území je umístěn i památník Schengenské smlouvy.\n\n\n"}
{"id": "40804", "url": "https://cs.wikipedia.org/wiki?curid=40804", "title": "Josef Mysliveček", "text": "Josef Mysliveček\n\nJosef Mysliveček, též \"Joseph Misliweczek\", od 1767 též italský tvar \"Giuseppe Venatorini\", nazývaný také \"\"Il divino boemo\"\" (9. března 1737 Praha – 4. února 1781 Řím), byl český hudební skladatel období pozdního baroka a klasicismu. Druhou polovinu svého života prožil v Itálii, kde se proslavil především svými operami. Kromě dvaceti šesti oper jeho bohatá tvůrčí činnost zahrnuje řadu oratorií a kantát, sinfonií a nástrojových komorních skladeb. V českém prostředí je jeho životní osud spojen s legendou, kterou vytvořil Jakub Arbes ve své próze \"Il divino Boemo\". \n\nJosef Mysliveček byl synem Matěje Myslivečka (1697–1749), bohatého pražského měšťana a mlynáře, člena mlynářského cechu a přísežného mistra, a Anny, rozené Červenkové (1706–1766). Otec hospodařil v rodném Dubovém mlýně v Šáreckém údolí u Prahy a byl dědičným nájemcem mlýna na Novotného lávce čp. 201/II v Praze na Novém Městě, dodnes zvaného \"Myslivečkovský\" (od roku 1936 je v domě Smetanovo muzeum). Josef se narodil jako jednovaječné dvojče s bratrem Jáchymem, pravděpodobně v Sovových mlýnech čp. 503/III, na Kampě. Měli ještě mladší sestru Mariannu, která se stala řeholnicí. Později se rodina přestěhovala do domu U modrého šifu na Starém Městě. V lednu 1749 zemřel otec při tyfové epidemii a matka se znovu provdala za mlynáře Jana Čermáka. \n\nOba bratři absolvovali trivium na staroměstské škole u dominikánů při sv. Jiljí a od roku 1747Akademické gymnázium u jezuitů v Klementinu, kde také od roku 1753 měli pokračovat studiem filozofie a literatury na univerzitě, Josef ale školu před dokončením opustil. V letech 1753–1756 se oba bratři vyučili u Václava Kliky mlynářskému řemeslu, roku 1758 byli přijati do cechu jako tovaryši, roku 1761 byli prohlášeni mistry. Josef, který od útlého věku projevoval velké hudební nadání, se mlynářem stát nechtěl a všechna práva k živnosti přenechal bratrovi. \n\nChtěl se věnovat výhradně hudbě, kterou od dětství slyšel v pražských chrámech nebo při operních představeních v divadle v Kotcích. Základy získal na gymnáziu u jezuitů a také studoval hru na housle. Již jako dvanáctiletý roku 1749 platil za dobrého houslistu. Ve čtyřiadvaceti letech začal studovat hudební kompozici u Františka Václava Habermanna. Potom pokračoval u varhaníka týnského chrámu Josefa Segera a již v roce 1762 napsal svých prvních šest sinfonií, které pojmenoval podle měsíců Januarius až Juni (Leden až Červen). . Trpěl však provincionalismem českých zemí, chtěl získat zkušenosti v cizině a plně zde rozvinout a uplatnit svůj talent. S podporou hraběte Jana Václava Šporka a půjčkou od benediktinů z břevnovského kláštera odjel 5. listopadu 1763 do Itálie. \n\nZprvu se živil jako houslista a studoval hudbu u varhaníka a skladatele Giovanniho Battisty Pescettiho (1704–1766) v Benátkách. Už v roce 1764 byly tiskem vydány v Norimberku jeho tři nástrojové skladby. Ke konci pobytu v Benátkách se zhoršila finanční situace jeho rodiny a Mysliveček se musel zadlužit. Půjčku mu poskytl strahovský premonstrátský klášter. \n\nJako skladatel se prosadil velkým úspěchem své první opery-kantáty \"Zmatek na Parnasu (Il Parnaso confuso)\", uvedené v Parmě v letech 1765. Autorem libreta byl básník Pietro Metastasio, který se stal jeho oblíbeným libretistou. \n\nRoku 1766 následovala závratná kariéra počínaje operou \"Semiramis znovu poznaná\", uvedenou v Bergamu. Na objednávku neapolského vyslance napsal operu \"Bellerofontés,\" která byla s velkým úspěchem slavnostně uvedena roku 1767 ve dvorním divadle\"Teatro San Carlo\" v Neapoli za přítomnosti krále Ferdinanda IV. Hlavní role zpívali německý tenorista Anton Raaff a sopranistka Caterina Gabrielliová, proslavená virtuozitou svého zpěvu a hlasovým rozsahem. Mysliveček pro ni napsal další operní party, v nichž mohla uplatnit svou koloraturní techniku: \"Farnakés (Il Farnace), Triumf Klélie (Il Trionfo di Clelia)\". Jejich blízká spolupráce se stala základem legendy o milostném románku. Mysliveček dokázal upoutat publikum bohatstvím svých melodií, jejich osobitou zpěvností a hloubkou citu. Nejpozději od roku 1765 byl v Itálii nazýván \"Il Boemo\". Někdy také používal italský překlad svého příjmení \"Venatorini\". \n\nV únoru 1768 odjel do Prahy, aby uspořádal majetkové poměry rodiny po úmrtí matky. Zaplatil své dluhy a bratrovi předal rodinnou usedlost. V divadle dirigoval představení \"Bellerofonta\" a přislíbil křižovníkům, že jim zašle k provedení svá oratoria. V letech 1770-1775 byla v Praze uvedena čtyři Myslivečkova oratoria: \"Rodina Tobiášova (La famiglia di Tobia), Adam a Eva, Osvobození Izraele (La Liberazione d’Israele) a Abrahám a Izák (Abramo ed Isacco),\" které je považováno za jedno z jeho nejlepších děl. \n\nPo návratu pokračoval Mysliveček v intenzivní práci. Kromě oper se od roku 1770 začal uplatňovat jako autor řady oratorií. Díky obrovské popularitě mu přicházely nové objednávky z různých měst v Itálii. Sklízel úspěchy v Turíně, Padově, Benátkách, Florencii, Miláně, Pavii a Bologni.V roce 1770 se v Bologni poprvé setkal s mladým Mozartem. Wolfgang Amadeus Mozart a jeho otec Leopold sledovali Myslivečkovu kariéru i dílo už od Wolfgangova dětství. Ten Myslivečkovu tvorbu velmi obdivoval a z jeho skladeb, zejména operních, pak získával zkušenosti pro vlastní skladby. Vzniklo mezi nimi přátelství, které přetrvalo téměř do konce Myslivečkova života. Osobně se setkali ještě 15. května 1771 v Miláně, roku 1773 v Itálii a nemocného Myslivečka navštívil jednou na klinice v Mnichově 11. října 1777. Jeho stav v něm vzbudil zděšení a upřímný zármutek. Leopold Mozart později kritizoval Myslivečkův způsob života a vyslovil obvinění, že si tím přivodil venerickou chorobu. Nepřál si, aby se jeho syn s Myslivečkem nadále stýkal. \n\nV květnu 1771 vykonal Mysliveček zkoušku před komisí filharmonické akademie v Bologni a získal prestižní titul \"accademico filarmonico\", kterého si velmi vážil a vždy jej připojoval ke svému jménu spolu s označením národnosti. Často byl oslovován také prestižním titulem \"Maestro\". Sedmdesátá léta 18. století jsou obdobím Myslivečkova tvůrčího zenitu, během nichž vznikly jeho opery \"Montezuma, Tamerlán, Romulus a Ersilie, Antigona nebo Ezio (Aetius)\". Zakoupil si dům v Římě, ale přes svou slávu se stále potýkal s finančními nesnázemi. \n\nZlom v kariéře a postupný Myslivečkův společenský přinesla léta 1777–1781, kdy se u něj začaly projevovat příznaky údajné venerické choroby (syfilis). Počátkem roku 1777 opustil Itálii a odjel na pozvání bavorského vévody Maxmiliána I. Josefa do Mnichova. Při cestě se převrhl s Myslivečkem kočár, přičemž si zlomil nos. Svědectví o této události, jak ji vylíčil Mysliveček při setkání v Mnichově, je známo z Mozartova dopisu otci. Tvrdil, že do tržné rány dostal v důsledku špatné lékařské péče infekci, a proto strávil rok v tamní  nemocnici. Na jaře 1778 odtamtud vyšel se znetvořeným obličejem, který si chránil páskou. \n\nVrátil se do Itálie, kde s úspěchem dirigoval své opery v Neapoli, Lucce a Benátkách. Nákladná inscenace jeho opery \"Armida\" v Miláně v prosinci 1779 však skončila neúspěchem. Caterina Gabrielliová, která zpívala hlavní roli, to kladla za vinu Myslivečkovi a pro reprízu si objednala árie od jiného skladatele. \n\nMysliveček se uchýlil do Říma, kde pokračoval v tvůrčí práci. V lednu 1779 zde byla uvedena jeho opera \"Medonte\" a 5. dubna roku 1780 byla v Římě uvedena jeho poslední opera \"Antigonos.\" Množily se však i kritické hlasy k jeho práci, bylo mu vyčítáno příliš volné zacházení s Metastasiovými librety. Mysliveček se zcela odmlčel a nedochovaly se prokazatelné doklady z posledního roku jeho života. Žil v ústraní a bez prostředků. Bezprostřední příčina smrti není zcela vyjasněna. Zemřel 4. února 1781. Příznivci jeho hudby, zejména jeho bývalý žák Angličan Edward Barry, mu vystrojili pohřeb v kostele \"San Lorenzo in Lucina\", kde se dochovala také jeho náhrobní deska.\n\nJosefův bratr Jáchym (1737 - 1788) hospodařil v rodinném mlýně v Praze. Sestra Marie Anna (*1741) se stala řeholnicí řádu cisterciaček a pod řeholním jménem \"soror Bernarda\" působila v klášteře Nanebevzetí Panny Marie na Starém Brně. Z téže rodové větve pochází Františka Myslivečková, jež byla v letech 1861–1883 v Praze hospodyní Joachima Barranda (po paní Nerudové, matce Jana Nerudy).\n\nMysliveček složil 26 oper, 10 oratorií, řadu symfonií, koncertů, overtur a množství komorní a chrámové hudby. Byl nazýván „Božským Čechem“ (\"Il divino Boemo\"). Řada děl se nedochovala nebo dosud nebyla objevena. Jeho rukopisy jsou rozšířeny po celé Evropě v různých archivech i v soukromých sbírkách (Rusko, Rakousko, Itálie, Německo, Dánsko, Francie, Belgie, státy bývalé Jugoslávie, Portugalsko, Holandsko, Polsko, Maďarsko).\n\nTěžištěm jeho tvorby jsou hudebně-dramatická díla: opery, oratoria, kantáty a samostatné árie. Myslivečkovy opery jsou typu neapolské opery seria (\"dramma per musica\"), v nichž dominovala vokální složka. Dodržoval klasické schéma opery seria o třech dějstvích, které inovoval osobitou melodikou i novým obsahem. Střídal recitativy s áriemi ve stylu italského belcanta, které dávaly příležitost k uplatnění krásy lidského hlasu a koloraturní techniky zpěvu. Děj vycházel především z antických příběhů. Jeho pozdější díla nabývají charakter tragédie (\"Montezuma\") a hlavním tématem je národní svoboda a lidové povstání (\"Nittetis, Tamerlán, Medonte\"). Svou hudbou dokázal vyjádřit hluboké lidské emoce osob, které se dostaly do složitých situací. Myslivečkova oratoria se vyznačují hlubokým melodickým záběrem a bohatou instrumentací. Patří k jeho vrcholným dílům. Jeho nokturna - třívěté skladby pro dva ženské hlasy a orchestr psané na italské rokokové texty se vyznačují zpěvností, prostým výrazem a hlubokým citem. \n\nMyslivečkova nástrojová hudba směřuje ke klasicismu. Ve svých sinfoniích uplatňoval třívěté schéma a mnohdy je přidával k operám jako předehry. Jeho komorní díla v sonátové formě s lidově znějící melodikou velmi obdivoval Wolfgang Amadeus Mozart. \n\n\n\nOsobnost Josefa Myslivečka se stala tématem literárních, hudebních a výtvarných děl i filmu:\n\n\n"}
{"id": "40806", "url": "https://cs.wikipedia.org/wiki?curid=40806", "title": "Komitologie", "text": "Komitologie\n\nSlovo evropského žargonu Komitologie označuje konzultační postupy v Evropské unii, jež v různých správních a expertních výborech hledají soulad mezi Evropskou komisí a členskými státy při provádění opatření.\n\nVýborům předsedají úředníci Evropské komise, členy jsou většinou ministerští úředníci ze členských států a experti. \n\nExistují tři druhy výborů: \n\nPodle Smlouvy zakládající Evropské společenství, je úkolem Komise implementovat legislativu na úrovni Společenství (článek 202 Smlouvy o založení Evropského společenství, bývalý článek 145). V praxi to znamená, že každý legislativní nástroj určuje míru implementačních pravomocí přiznaných Komisi a způsob, jak je bude používat.\n\nČasto také tento nástroj stanoví, že Komisi bude pomáhat některý z výborů v souladu s procedurou zvanou \"Komitologie\".\n\nVýbory, které představují místo pro diskuse, jsou složené ze zástupců členských států a předsedá jim Komise. Umožňují Komisi vytvořit dialog s národními vládami před tím, než dojde k přijetí implementačních opatření. Komise zaručuje, že výbory odrážejí situaci v každé zemi, které se opatření týkají.\n\nPostupy, které řídí vztahy mezi Komisí a výbory, jsou založeny na modelech stanovených v rozhodnutí Rady (Rozhodnutí o \"komitologii\"). Toto první Rozhodnutí o \"komitologii\" bylo přijato 13. července 1987. Ve snaze zohlednit změny ve Smlouvě - a hlavně novou pozici Parlamentu v rámci procedury spolurozhodování - bylo rozhodnutí z roku 1987 nahrazeno 28. června 1999 novým rozhodnutím Rady. Jeho cílem bylo také odpovědět na stále sílící kritiky, že je systém Společenství příliš složitý a neprůhledný.\n\nNové rozhodnutí zajišťuje, že Parlament má možnost dohlížet na implementaci legislativních nástrojů, přijatých v rámci procedury spolurozhodování. V případech na které se vztahuje tato procedura, může Parlament vyjádřit svůj nesouhlas s navrhovanými opatřeními Komise nebo v některých případech i Radou, která podle názoru Parlamentu zacházejí za implementační pravomoci stanovené v legislativě.\n\nRozhodnutí vyjasňuje kritéria, která může výbor podle svého názoru použít, a zjednodušuje operační procedury. Výbory svá stanoviska zakládají na základě navrhovaných implementačních opatření připravovaných Komisí. Výbory mohou být rozděleny do následujících kategorií:\n\nPoradní výbory: dávají své stanovisko Komisi, která je musí maximálně zohlednit. Tato přímá procedura je všeobecně používána tehdy, pokud nejsou projednávaná témata politicky citlivá. \nŘídící výbory: tam, kde opatření přijatá Komisí nejsou shodná s názorem výboru (přijatý na základě kvalifikované většiny), musí s nimi Komise seznámit Radu, která může kvalifikovanou většinou přijmout jiné rozhodnutí. Tato procedura se používá především při opatřeních týkajících se Společné zemědělské politiky, rybolovu a hlavních programů Společenství. \nŘádné výbory: Komise může přijmout implementační opatření pouze tehdy, obdrží-li souhlas kvalifikované většiny členských států v rámci výboru. V případě absence této podpory je navrhované opatření odkázáno zpět na Radu, která rozhoduje kvalifikovanou většinou. Tato procedura se týká opatření vztahujících se k ochraně zdraví a bezpečnosti občanů, zvířat a rostlin a opatření doplňujících nepodstatná ustanovení základních legislativních nástrojů. \nKomitologie také stanovuje kritéria, která, v závislosti na předmětu diskuse, povedou orgán s legislativní pravomocí při výběru odpovídajícího výboru. To má ulehčit přijímání legislativy v rámci procedury spolurozhodování.\n\nNěkolik změn provedených na základě nového Rozhodnutí o \"komitologii\" zvyšuje průhlednost systému výborů, ze které těží především Parlament a široká veřejnost: dokumenty výborů budou snadněji dostupné pro občany a budou zaregistrovány ve veřejném registru, který bude k dispozici od roku 2001. Základním cílem je zveřejnit na internetu plné texty netajných dokumentů předkládaných Parlamentu. Od roku 2000 Komise publikuje roční zprávy podávající souhrn aktivit výborů během uplynulého roku.\n"}
{"id": "40807", "url": "https://cs.wikipedia.org/wiki?curid=40807", "title": "Nitra", "text": "Nitra\n\nNitra ( , ) je krajské a okresní město na Slovensku. Leží na jihu země, na stejnojmenné řece. V roce 2010 zde žilo přes 78 000 obyvatel a bylo tak pátým největším slovenským městem.\n\nNitra byla centrem nitranského knížectví, jež bylo za knížete Pribiny připojeno k velkomoravské říši. I později si město s nitranským hradem udrželo význam důležitého správního centra.\n\nOblast dnešní Nitry byla nejprve osídlena Kelty, později Germány a nakonec Slovany. V 9. století se zde nacházela bohatě vybavená pohřebiště, v 10. století pak staromaďarské hroby. Archeologický průzkum doložil existenci několika románských církevních staveb. V první třetině 9. století zde sídlil kníže Pribina, město bylo tehdy jedním z center Velkomoravské říše. Od roku 1018 ho drželi Arpádovci, kolem roku 1083 zde bylo obnoveno biskupství. Roku 1248 se Nitra stala královským městem, o čtyřicet let později ale král město i hrad daroval nitranským biskupům. V letech 1633–1634 ji okupovali Turci při svých výbojích. Nejznámější památkou je Nitranský hrad z 11. století, v 15. století přestavěný a upravovaný ještě v době baroka.\n\nAkropole nitranská, kam se umísťuje sídlo knížete Pribiny a Svatopluka, než se stal králem a vládcem celé Moravy. Bývalý Pribinův hrad, v soudobých pramenech nazývaný Nitrava, byl v dalším období sídlem údělného knížectví příslušníků dynastie Mojmírovců.\n\nPočátky výzkumů byly ve znamení hledání zbytků kostela vysvěceného salcburským biskupem Adalramem, a to pod základy mladšího románského chrámu sv. Jimrama později s dodatečně rozšířeným patrociniem i sv. Benedikta a sv. Svorada. Obrat v dosavadních názorech historiků na Nitru přinesly výkopové práce pozdějšího akademika Böhma. Ukázalo se, že románský kostel nemůže být pokračovatelem kostela knížete Pribiny, neboť jeho základy překrývají pohřebiště z 11. století. Počátek systematických výzkumů spadá do roku 1957 a je spojen se jménem Bohuslava Chropovského. Typický velkomoravský inventář se našel, ale v blízkosti kostela sv. Ladislava až z počátku 18. století. Pribinovo hradiště se tedy nacházelo asi 1 km jižně od středověkého hradu. Současné výzkumy vede Gabriel Fusek.\n\nNitranské velkomoravské osídlení je charakterizováno shlukem ostrožních hradisek, která obklopovala centrální ústředí na návrší jižně od nitranského středověkého hradu. Centrální část s pravděpodobným tržištěm, zděnou stavbou pravděpodobně palácového typu a kostelem z 10. století chránilo opevnění tvořené dvojitým zemním valem s palisádou a příkopem. Na hradní výšině je doloženo zatím jen sporadické osídlení.\n\nDůstojnost sídla dotvářel obranný celek opevněných hradisek důležitých zejména s vojensko-strategického hlediska, kontrolujících přístupové cesty k jádru aglomerace. Na Martinském vrchu je doložen kostel z 9. století, pohřebiště a rozvinutá specializovaná řemeslná výroba ve třech osadách mimo obvod valů. Na severozápadní straně to bylo sídliště výrazně zemědělské, na východní straně bydleli hutníci a skláři a na jihozápadě kováři, kameníci, kosťaři a šperkaři. Specializované hrnčířství je typické pro hradisko na Lupce, sklářství zase pro hradisko Borina na Šibeničním vrchu i pro hradisko na Zoboru.\n\nVzhledem k názvu se o lokaci Nitry nikdy nepochybovalo. Jelikož ibn Rustova \"Kniha vzácných drahokamů\" zmiňuje dvě města – město (grad) Nít (Nitra) a Velké (vele-) město (grad), pravděpodobně tedy Nitru a Velehrad, rovnítko mezi nimi můžeme prakticky vyloučit.\n\nNitra je centrem celého kraje, nachází se zde mnoho důležitých institucí, jako např. Slovenská poľnohospodárska univerzita, Univerzita Konštantína Filozofa, Divadlo Andreja Bagara, Slovenské poľnohospodárske múzeum, různé výzkumné ústavy a výstavní areál Agrokomplex. Zastoupeno je zde mnoho odvětví průmyslu, nejvíce ale potravinářský, a to hlavně díky zemědělskému charakteru okolní krajiny.\n\n\n\n\nV Nitře je provozovaná městská doprava, a to společností Arriva. Ačkoliv město mělo ambice na zavedení trolejbusové sítě, po roce 1989 se od tohoto plánu upustilo. V provozu je jen autobusová doprava. Celkem je tedy v provozu 92 autobusů, většinou se jednalo o typ Karosa B 731 a Karosa B 732 a kloubové vozy Ikarus 280. Po jejich vyřazení zejména autobusy SOR dále pak Van Hool AG 300 (13 vozů), Mercedes-Benz (8 vozů), Scania OmniLink (3 vozy), Solaris Urbino 12 (2 vozy), Karosa B 952 (6 vozů), Karosa B 961, Karosa C 943 (obě jsou kloubové záložní vozy, nicméně kvůli nedostatku kloubových vozidel (3/2015) jsou v provozu pravidelně i s vlastními řidiči), Karosa C 934 (1 voz, který je zařazen na specifický turnus a v noci na svoz zaměstnanců Arrivy) a jeden Iveco Crossway. V provozu je celkem 26 linek a sezonní cyklobus do městského parku (1 speciálně upravená Karosa B 732). Noční linky neexistují.\n\nNitra je napojená na rychlostní komunikaci, která ji spojuje s Bratislavou.\n\nŽelezniční trať přes město byla vybudována za Rakouska-Uherska, a tak je směřována od Budapešti údolím řeky Nitra do Prievidze a Nitrianskeho Pravna. Později vybudována trať do Leopoldova, kde navazuje na trať Žilina – Bratislava, až do současnosti nebyla elektrifikována, což brání větším rychlostem vlaků mezi těmito městy. Do města denně jezdí železniční dopravce Arriva a to v rámci linky: Praha-Olomouc-Trenčín-Nitra.\n\n\n\n\n\n\n"}
{"id": "40809", "url": "https://cs.wikipedia.org/wiki?curid=40809", "title": "Kranj", "text": "Kranj\n\nKranj (česky též Kraň, ) je čtvrté největší město a územně-správní jednotka (občina) ve Slovinsku v historické zemi Kraňsku, jehož metropolí původně bylo, než se jí stala Lublaň. Žije zde zhruba 37 000 obyvatel.\n\nPodle archeologických nálezů byla oblast města osídlena již v neolitu. Římané založili osadu na soutoku řek Sávy a Kokry, z čehož vznikl současný název. V 6. století stálo v blízkosti významné germánské osídlení Ostrogótů a později Langobardů.\n\nSlovanské kmeny do oblasti přišly v sedmém století. Kranj se stal kulturním a správním střediskem Kraňska, jehož název byl odvozen právě od tohoto města, a hrad Kieselstein (Kislkamen) byl sídlem kraňských markrabat. (později se centrum Kraňska přesunulo do Lublaně).\n\nZ roku 1256 pochází první zmínka, v níž je Kranj zmiňován jako město. Kranj byl také sídlem soudu. V letech 1268–1276 byl součástí zemí pod vládou českého krále Přemysla Otakara II.. V roce 1348 bylo město bez závažných důsledků zasaženo zemětřesením. Roku 1471 bylo město vypleněno při útoku osmanských Turků. Panství nad městem si vyměňovala hrabata z Celje a Habsburkové. Město se posléze stalo součástí Svaté říše římské.\n\nV šestnáctém století zažilo město rozmach díky rozvoji hornictví v Kraňsku a Korutanech. S poklesem těžby poklesl význam města. \n\nOd roku 1804 bylo město Rakouského císařství a od roku 1867 Rakouska-Uherska, jehož součástí bylo až do roku 1918.\n\nPrůmyslovému rozvoji přispěla po roce 1870 železnice z Lublaně do Tarvisia.\n\nV roce 1900 mělo město dva tisíce obyvatel, z nichž většina byla Slovinců. V roce 1906 získalo díky projektu „nových alpských železnic“ přímý přístup přes tunel Karavanky a Villach do severozápadních částí monarchie a do Německa.\n\nPo první světové válce se Kranj stal součástí Státu Slovinců, Chorvatů a Srbů a následnně Království Srbů, Chorvatů a Slovinců (pozdější Jugoslávie). Meziválečný rozvoj města byl umožněn díky zahraničnímu kapitálu. Za druhé světové války bylo město součástí říšskoněmeckého záboru. V oblasti bojovali proti okupantům partyzáni. Po druhé světové válce se město stalo součástí Jugoslávie a po roce 1991 samostatného Slovinska.\n\nV Kranji prožil poslední roky života slovinský „národní básník“ France Prešeren (1800–1849). Je zde po něm pojmenována řada institucí.\n\n"}
{"id": "40833", "url": "https://cs.wikipedia.org/wiki?curid=40833", "title": "Bukovské rybníčky", "text": "Bukovské rybníčky\n\nBukovské rybníčky je přírodní památka ev. č. 715, lokalita Třešť v okrese Jihlava. Správa AOPK Havlíčkův Brod.\n\nDůvodem ochrany je rašeliniště s významnou květenou.\n"}
{"id": "40840", "url": "https://cs.wikipedia.org/wiki?curid=40840", "title": "Buky na Bouřňáku", "text": "Buky na Bouřňáku\n\nBuky na Bouřňáku jsou přírodní památka ev. č. 663, lokalita Nové Město u Mikulova v okrese Teplice. Správa AOPK Ústí nad Labem. Důvodem ochrany je zbytek staré bučiny s vlajkovými formami korun.\n\n"}
{"id": "40842", "url": "https://cs.wikipedia.org/wiki?curid=40842", "title": "Cisiojan", "text": "Cisiojan\n\nCisiojan byla mnemotechnická pomůcka k zapamatování nepohyblivých svátků v křesťanském kalendáři používaná ve středověku. V Čechách byl používaný od 13. století až do 17. století. Cisiojány měly formu obvykle sylabických dvojveršových básniček pro každý měsíc roku a jednotlivá slova cisiojanu začínala na počáteční slabiky názvů hlavních nepohyblivých svátků křesťanského roku.\n\nCisiojany se užívaly v datovacích formulích k označení dne v roce. Bývalo uvedeno vždy několik slabik za sebou (aby se předešlo nejednoznačnosti). Datum se vztahovalo ke dni označovanému první slabikou.\n\nNejstarší dochovaný cisiojan (psaný ještě v latině) pochází z roku 1246 a vznikl na základě dřívějšího nedochovaného kalendáře olomouckého kostela. \n\nNejstarší dochovaný český cisiojan pochází z roku 1260. Kromě českých a latinských jsou dochovány ještě cisiojány německé.\n\nNa kalendářní desce staroměstského orloje je vepsán staročeský cisiojan.\n\nNázev pochází ze zkráceného označení 1. ledna (Circumcisio – Obřezání Páně, januarius – leden).\n\nLeden\n\nOchtáb dal prvý křest, tu sě nám všem stala chvála i čest; Anton a Šeb s Nětú vrtie Pavlem pod boží přetú.\n\nÚnor\n\nJiž Hrom Blažej Hat šli spolkem do Školy zpievat; Valentin tu běše drže Petr stól Macka učeše.\n\nBřezen\n\nDo Prahy Vaňka nesú, volajíce Řehoře z lesu; Gertrudě šel Ben orat a Maří šel daru dávat.\n\nDuben\n\nPravdě ny Ambrož učí, tomuť jest rád svatý Tiburcí; všichni lidé chválé Jiřie Marka i Vitále.\n\nKvěten\n\nFilip kříž vyhřebl, Jana v Staňkově v oleji pohřebl; máj z fioly vyniká, proto i Urban rád déře lýka.\n\nČerven\n\nBiskup Ersim Bonifác šla v jahody a s nima Vitác; ten přišed s vedra, kúpe Jana Burjanna Petra.\n\nČervenec\n\nČervna ty Prokope pól vyjda sec sěna Marhoř apoštol; žat chodila Manda, cný Jakub ovoce nám dá.\n\nSrpen\n\nPetr vězí tam Domin zří píce Vavřik Klára i Maří; čas běše ten nastal, pan Bartoloměj jal, Jana sťal.\n\nZáří\n\nJilješ oves požal a Mařie rod do nebe kříž dal; šel pisat svatý Mat Mauric msty pie rád Dam Ven Mich Jer.\n\nŘíjen\n\nJeď v říji Francišku tam dal Dionys vlk a lišku; Havel k Luce jel, Uršule pověděl, že Šimon otjel.\n\nListopad\n\nVše svaté každý vídal, také Lud Mar pět Brikcie let znal; znal jest Bětu slon Ce Klimše Kateřinu sňal on.\n\nVše svatí, brzo Lenart, bohu pól Martin dal plášče; potom pak Elizabet, Ce Kliment, Katherina, vsled Ondr.\n\nProsinec\n\nŽaluje Barbě Mikul, Prosinec sě na Lucie rozdul; za pana Tomáše z sěkl rod Štěp Jan Mla Tomě Sil.\n\nDne 6. listopadu bylo sv. Linharta, proto šestá slabika zní „Le“, 10. listopadu se slavilo Přenesení Sv. Ludmily, proto desátá slabika zní „pól“ (zkratka ze staročeského položení = přenesení), 11. listopadu následoval svátek sv. Martina což vyjadřuje 11. slabika „Mar“. Pokračovat lze dále.\n\n\n"}
{"id": "40843", "url": "https://cs.wikipedia.org/wiki?curid=40843", "title": "Dinosauři", "text": "Dinosauři\n\nDinosauři (z řec. δεινός - \"deinos +\" σαῦρος- \"sauros\" = „strašný ještěr“, někdy překládáno „hrozný plaz“) jsou skupina živočichů tradičně řazená mezi plazy, která dominovala živočišné říši na suché zemi přes 134 milionů let v období druhohor (zejména v jurské a křídové periodě, asi před 201 až 66 miliony let). Nicméně dinosauři jsou mnohem podobnější a příbuznější ptákům, a proto není zařazování mezi plazy správné a odborníci je mezi plazy neřadí. Ptáci jsou dle současné systematiky jednou z mnoha dinosauřích skupin. Dinosauři se objevili ve středním nebo na počátku svrchního triasu (po permském vymírání) asi před 250-235 miliony let a vyhynuli (kromě jedné větve – ptáků) před 66,0 miliony let v rámci vymírání na konci křídy. Jejich evoluční radiace byla velmi rychlá.\n\nFosilie nejstarších forem diapsidních plazů, kteří by již mohli být dinosaury v pravém smyslu, pocházejí z doby před asi 245 až 235 miliony let. První dinosauři se pravděpodobně vyvinuli na pevninách jižního superkontinentu Gondwany (téměř s jistotou to bylo na jihu dnešní Jižní Ameriky) a k jejich evolučnímu rozkvětu došlo poprvé v době před asi 234 až 232 miliony let v souvislosti s obdobím výrazného zvýšení vlhkosti klimatu (tzv. Karnský pluviální event). \n\nVeškeré informace o druhohorních dinosaurech dnes máme k dispozici pouze ze zachovaných fosilií. Ptáci jsou ve skutečnosti pokračovatelé evoluční linie plazopánvých dinosaurů (teropodů, což byli obvykle masožraví dinosauři, kteří chodili po dvou a vykazovali ptačí anatomické znaky. Jednalo se například o duté kosti, plicní vaky, esovité krky a často i peří jako tělesný pokryv, jak v posledních dvaceti letech dokázaly intenzivní výzkumy. Podle některých paleontologů (Robert T. Bakker, John Ostrom, Jacques Gauthier atd.) jsou pak ptáci přímo malí, agilní dinosauři (důkazem pro tuto teorii je třeba objev opeřených dinosaurů v oblasti Liao-ning i jinde). Proto navrhli vyčlenit dinosaury úplně ze třídy Reptilia (plazi) a zahrnout je společně s ptáky do nové třídy Dinosauria. Každopádně jde však o monofyletickou skupinu se společným předkem. Dinosauři jsou každopádně přirozenou skupinou vývojově velmi úspěšných obratlovců.\n\nDnes již je však důležitější kladistika nežli přesné určování vnějších taxonových kategorií, proto se touto problematikou zabývá jen málokdo. Za dinosaura je podle definice považován jakýkoliv živočich, který je přímým potomkem posledního společného předka iguanodona a megalosaura (někdy se také pro tento účel „využívá“ známějších rodů \"Tyrannosaurus\" a \"Triceratops\").\n\nDinosauři patří mezi nejúspěšnější skupiny suchozemských obratlovců v dějinách života na Zemi. Zcela dominovali suchozemským ekosystémům v období jury a křídy, tedy celkem asi 134 milionů let. V době jejich existence nedosáhl žádný jiný suchozemský živočich (s výjimkou sladkovodních krokodýlů a ptakoještěrů) rozměrů přesahujících velikost jezevce. Na druhou stranu je však pravdou, že jakkoliv byli dinosauři v druhohorních terestrických ekosystémech významní, nebyli zdaleka jedinými početnými a diverzifikovanými organismy tohoto období. Velmi hojní byli i mnozí další plazi, kostnaté ryby, hmyz apod. Je nicméně pravděpodobné, že pokud by dinosauři na konci křídy před 66 miliony let nevyhynuli, savci by se evolučně rozvíjeli pomaleji a člověk by se možná objevil až mnohem později (pokud vůbec). Přesto jsou dosud dinosauři v mnoha ohledech vnímáni jako symbol čehosi zpátečnického a neschopného změny (například pojem \"politický dinosaurus\"). Takový pohled je však nesprávný a zcela absurdní.\n\nDinosauři patří mezi diapsidní živočichy – mají dva spánkové otvory na upevnění žvýkacích svalů.\nDalším typickým znakem, který odlišuje dinosaury od většiny ostatních plazů, je postavení končetin. Specialitou je tzv. čtvrtý trochanter, sloužící k upnutí mohutných kaudofemorálních svalů. Ty pomáhaly při pohybu zadních končetin, které stahovaly dozadu. U současných plazů jsou končetiny postaveny směrem do stran (např. krokodýli), zatímco dinosauří končetiny směřují přímo pod tělo (jako u savců). Přední končetiny byly obvykle kratší než zadní. Další významný znak je zvláštní stavba zadních končetin. Stehenní kost byla opatřena kulovitou hlavicí, která zapadala do pánevní jamky a umožňovala svislé umístění končetiny. Lýtková kost (\"fibula\") byla na vnější straně mnohem tenčí než holenní kost (\"tibia\") na straně vnitřní. Kyčelní jamka (acetabulum) byla charakteristicky perforovaná.\nDinosauři měli zuby zasazeny v jamkách, podobně jako krokodýli, u plazů vyrůstají zuby přímo z čelistní kosti.\nDinosauří páteř byla tvořena různým počtem obratlů, které byly mnohdy duté a vyplněné vzdušnými vaky (plazopánví). Žebra byla připojena dvěma kloubními hlavicemi.\n\nStejně jako ostatní plazi byli dinosauři vejcorodí (přestože se již objevily teorie o živorodosti některých druhů). Jejich vejce však nebyla kožovitá, ale měla pevnou skořápku inkrustovanou minerálními látkami, podobně jako vejce dnešních ptáků.\n\nVýzkum L. Witmera z roku 2008 prokázal, že většina dinosaurů měla zřejmě odlehčené lebky a ty byly do značné míry vyplněné vzdušnými dutinami. Výzkum z roku 2018 dokládá, že výrazné změny na pánevních kostech některých skupin dinosaurů (například maniraptorů a ptakopánvých) souvisejí zejména s dýchacím systémem a nikoliv s přechodem k herbivorii, jak se mnozí paleontologové domnívali dříve.\n\nKůže byla často pokrytá peřím nebo proto-peřím a ti dinosauři, kteří v evoluci o peří přišli, měli\ntlustou kůži podobně jako dnešní sloni. U některých druhů, zejména velkých býložravců, se vyvinuly mohutné kostěné pláty. Existovali také četní opeření dinosauři, ze kterých se později, někdy během jurského období, vyvinuli praví ptáci. V současnosti známe kolem dvaceti druhů malých dravých teropodů s pernatým integumentem (pokryvem těla), téměř všechny pocházejí z provincie Liao-ning v Číně. Nicméně se nedokonalé proto-peří objevilo i u některých býložravých dinosaurů. Peří známe jak u plazopánvých, ale protopeří i u ptakopánvých. Jelikož nejmladší spoječný předchůdce plazopánvých a ptakopánvých žil ve stejné době jako první dinosauři, je velmi pravděpodobné, že první dinosauři byli opeření, co znamená, že peří je pravděpodobně znakem dinosaurů, podobně jako srst je znakem savců a podobně jako někteří savci ztratili srst, tak někteří dinosauři ztratili peří. Možná se tedy u předka všech dinosaurů objevilo ještě v triasu nebo se u dinosarů peří objevilo několikrát nezávisle na sobě, první verze je však mnohem pravděpodobnější.\n\nAčkoliv současní ptáci jsou přímými potomky teropodních dinosaurů (resp. jsou sami přežívajícími teropodními dinosaury), ani v případě druhotně nelétavých druhů jejich mozky nejsou neurofyziologickým ekvivalentem mozků druhohorních dinosaurů. V současnosti se již paleontologové shodují na závěru, že ptáci vznikli v průběhu jurské periody z opeřených teropodních dinosaurů.\n\nDinosauři ze skupiny Sauropoda představovali největší suchozemské živočichy všech dob. Důvody jejich gigantismu zřejmě souvisejí především s jejich ontogenetickým růstem, způsobem reprodukce a fyziologií. Někteří snad mohli dosáhnout délky až kolem 40 metrů (avšak jedná se o nejisté fosilní objevy), tedy zhruba o 10 metrů více, než dosahují největší velryby!) a hmotnosti až přes 100 tun. Výrazně těžší je pouze jediný žijící druh kytovce – plejtvák obrovský. Zatím největším relativně dobře známým dinosaurem je rod \"Argentinosaurus\", u něhož se předpokládá hmotnost zhruba 70 až 96 tun. Vážil tedy asi tolik, jako 15 dospělých slonů. Podobně velký byl i \"Puertasaurus\". Některé izolované obrovské fosilní kosti naznačují existenci ještě větších dinosaurů (viz např. \"Bruhathkayosaurus\" z Indie, původní materiál však již není k dispozici). K roku 2016 bylo známo asi osm sauropodních rodů, jejichž hmotnost podle odhadů přesahovala 60 metrických tun. Na druhou stranu však existovali i velmi drobní dinosauři (např. dromeosauridi \"Microraptor\" nebo \"Epidendrosaurus\", který je však často řazen k Avialae, tedy již k „ptačím dinosaurům“ do čeledi Scansoriopterygidae, jejíž validita je diskutabilní), kteří dosahovali velikostí jen v řádu desítek centimetrů a stovek gramů. Nejmenším známým druhem teropodního dinosaura je podle moderní systematiky kolibřík kalypta nejmenší (\"Mellisuga helenae\") s průměrnou délkou těla kolem 6 centimetrů a hmotností kolem 2 gramů.\n\nZ důvodu nekompletnosti fosilního materiálu a skutečnosti, že nikdy nenalezneme skutečného rekordmana, nelze brát tabulky rekordů zcela vážně. Jsou zde nicméně indicie (znalost blízkých příbuzných, biomechanické studie), které nám dovolují byť přibližně určit délku, výšku či hmotnost zvířete. Dle těchto indicií by pak k nejdelším dinosaurům mohl patřit severoamerický rod \"Maarapunisaurus fragillimus\" s délkou kolem 32 metrů. K dalším obrům patřily rody \"Bruhathkayosaurus\" s odhadovanou délkou až kolem 44 metrů (u tohoto rodu je však možné, že se jedná o zkamenělý kmen stromu), \"Puertasaurus\" s 35–40 m, \"Argentinosaurus\" s 30–37 m, \"Turiasaurus\" 30–39 m (dosud největší suchozemský živočich, jaký kdy byl na evropském kontinentu nalezen), \"Supersaurus\" s 35 m–?40 m, \"Sauroposeidon\" s 29–34 m (s výškou snad 18 metrů nejvyšší dosud známý dinosaurus), \"„Seismosaurus“\" s 33–35 m, \"Paralititan\" s 26–35 m, \"Antarctosaurus\" s až 40 m nebo \"Argyrosaurus\" s 18–30 m.\n\nNejvětší draví dinosauři (teropodi) představují společně s některými zástupci krokodýlů zároveň největší suchozemské dravce všech dob. Dlouhou dobu držel primát rekordního predátora známý severoamerický \"Tyrannosaurus\", v 90. letech minulého století ho však překonal argentinský obr \"Giganotosaurus\", který měřil na délku kolem 13 metrů a vážil snad až kolem 8 tun. Ani tento teropod však zřejmě nebyl největší, jak potvrzují nedávné nálezy. Dnes je držitelem velikostního primátu mezi teropody \"Spinosaurus\", vědecky popsaný již roku 1915.\n\nK nejdelším teropodům patřil severoafrický rod \"Spinosaurus\", jež se svými 16–18 metry neměl v dospělosti žádného přirozeného nepřítele (nepočítáme-li příslušníky stejného druhu). Šlo však o velmi specializovanou formu dravého dinosaura, uzpůsobenou na lov ryb ve vodním prostředí. V závěsu za ním je pak rod \"Giganotosaurus\" s 13,5–13,7 m, \"Tyrannotitan\" s 13,4 m, \"Deltadromeus\" s 13,3 m, \"Mapusaurus\" s 12,8 m, \"Tyrannosaurus\" s 12,5 m nebo \"Carcharodontosaurus\" s 11,1–13,5 m. Tyto údaje jsou však pouze přibližné a v budoucnu nejspíš dojde k jejich revizi.\n\nZa nejinteligentnější se obecně považuje menší teropod druhu \"Troodon formosus\" ze svrchní křídy USA a Kanady, jehož encefalizační kvocient (EQ – vyjadřující poměrnou velikost mozku k tělu oproti stejně těžkému krokodýlovi) činil až 6,5. \"Troodon\" byl tak zřejmě stejně inteligentní jako dnešní šelmy a někteří ptáci (a mnohem inteligentnější než dnešní plazi). Nedávno byl však změřen objem mozkovny jiného malého svrchnokřídového teropoda druhu \"Bambiraptor feinbergi\" (objeven v roce 1995 v Montaně, USA). Výsledek odpovídá téměř dvojnásobku hodnoty u troodonta (EQ 12,5–13,8). Navíc bylo zjištěno, že tento dinosaurus používal „vratiprst“ a mohl tedy možná manipulovat s předměty (na druhou stranu však šlo ještě o mládě, u kterého je mozkovna relativně větší v poměru k tělu). Porovnáváme-li EQ neptačích dinosaurů s ptáky, vyjde nám většinou hodnota 0,05 až 1,4. Vůbec nejinteligentnějšími dinosaury jsou zřejmě dnešní vrány (konkrétně vrána novokaledonská, která se pozná v zrcadle a používá jednoduché nástroje). Většina dinosaurů (především býložravých) však zřejmě příliš vysoké inteligence nedosahovala. Jinou otázkou je také komunikace dinosaurů, která mohla nabývat mnoha různých podob - vokalizace, zvuk produkovaný chrastěním tělesného \"brnění\", dupáním, máváním opeřenými končetinami a mnoho dalších způsobů dorozumívání.\n\nCelkový vzhled hraje v životě zvířete velkou roli. Je nejen důležitou součástí sexuálního výběru, ale často slouží i jako ochrana proti predátorům, po případě jako maskovací úbor lovců. Dinosauři byli zpočátku představováni jako šedí tvorové bez jakýchkoli výrazných barevných znaků. Nicméně není důvod tento názor považovat za prokazatelný fakt. Stejně jako i dnešní fauna, byli zcela jistě i dinosauři barevnými živočichy. Vzhledem ke skutečnosti, že se nikdy nedozvíme, jakými barvami tito diapsidní plazi oplývali, lze na toto téma pouze spekulovat. Různorodost zbarvení záležela na způsobu života daného druhu. Zvíře žijící v lesích se z důvodu maskování jistě lišilo od tvorů obývajících volná prostranství. Pestrost byla určitě výhodou i během námluv, kdy si samice vybraly jedince, kteří jim nejvíce imponovali. Vzhledem k přítomnosti peří u mnoha druhů dinosaurů je předpoklad zbarvení velmi pravděpodobný. Počátkem roku 2010 bylo vědci oznámeno, že byly objeveny molekuly pigmentů (původních barviv) v primitivním peří neptačích teropodních dinosaurů rodu \"Sinosauropteryx\", \"Anchiornis\", \"Caudipteryx\" a snad i některých dalších. Jedná se o historicky vůbec první příležitost, kdy byla identifikována barva neptačího dinosaura. Dnes již známe barvu u šesti druhů druhohorních teropodů – \"Sinosauropteryx, \"Anchiornis, \"Microraptor\", \"Sinornithosaurus\", \"Archaeopteryx\" a \"Confuciusornis\".\n\nDinosauři byli často společenskými tvory, žijícími trvale ve skupinách. Podobně jako všichni dnešní plazi a ptáci se rozmnožovali výhradně vejci. Četné objevy vajíček i celých hnízd nebo hnízdních kolonií byly od 20. let minulého století postupně učiněny prakticky po celém světě (především Mongolsko, USA, Čína a Argentina). Aktivní rodičovská péče již byla prokázána alespoň u některých druhů dinosaurů. Dinosauří vejce měla pevnou skořápku, často zdobenou různými vystupujícími útvary. Dnes známe dinosauří vejce z více než 200 lokalit po celém světě. Dodnes však neexistuje relevantní metoda k určení pohlaví u těchto vyhynulých tvorů. Pouze v případě některých skupin na toto rozlišení ukazují například různé imponující útvary na lebkách (hadrosauridi, ceratopsidi, pachycefalosauridi). Existují sice domněnky, že například velcí sauropodi mohli rodit živá mláďata (viviparie), ty jsou však dnes již prakticky zcela vyvráceny. O pohlavních orgánech dinosaurů máme zatím jen nepřímé fosilní doklady, proto si v jejich rekonstrukci musíme pomáhat srovnáváním se současnými živočichy (zejména nejbližšími žijícími příbuznými dinosaurů, ptáky a krokodýly). Ukazuje se také, že teropodní dinosauři mohli provozovat jakési námluvní rituály, kdy ryli do země drápy na zadních končetinách. Stopy po těchto aktivitách jsou dnes objevovány na území Spojených států a Číny. Výzkum inkubace u současných plazů ukazuje, že v polárních oblastech nebylo možné udržet dostatečnou teplotu vajíček pouze nahrnutou zeminou či jiným materiálem, ale bylo nezbytné vajíčka zahřívat vlastním tělesným teplem. Rituály hnízdění a inkubace vajec u mnoha druhů dinosaurů byly zřejmě podobné chování současných hnízdících ptáků. Dinosauři svá hnízda pravděpodobně chránili před potravními oportunisty, kteří se na nich chtěli přiživit (ještěři, jiní draví a všežraví dinosauři). Oviraptorosauři nám zanechali také největší známá fosilní vajíčka všech dob, například největší exempláře čínského oodruhu \"Macroelongatoolithus xixianensis\" měří až 61 cm.\n\nJiž od 60. let 20. století je známo, že dinosauři měli rychlý metabolismus, podobný metabolismu dnešních ptáků, nikoliv současných plazů. Je také vysoce pravděpodobné, že minimálně někteří (pravděpodobně všichni teropodi) dinosauři byli teplokrevní a jejich tělesná teplota tak nebyla závislá na teplotě okolního prostředí (podobně jako u dnešních ptáků a savců). To odpovídá novějšímu pojetí dinosaurů coby rychlých a aktivních tvorů, žijících například i v polárních oblastech a migrujících na velké vzdálenosti (pro předpokládané migrace na vzdálenost až několika tisíc kilometrů však dosud chybí přímé fosilní důkazy). O potenciální teplokrevnosti teropodních dinosaurů by mohl svědčit také poměr počtu dravých dinosaurů a jejich kořisti na jednotlivých paleontologických lokalitách. Ten se pohybuje zhruba kolem 2 až 5 %, což odpovídá mnohem lépe teplokrevným savcům než studenokrevným plazům (kde je poměr mnohem vyšší a dosahuje zhruba 15 - 20 %). Objevy fosilií dinosaurů v oblastech, které v době druhohor ležely za polárním kruhem, rovněž poukazují na jejich pravděpodobnou teplokrevnost a vysoký stupeň metabolické výměny. V roce 2014 se však objevila studie, která v dinosaurech spatřuje spíše tzv. mezotermy. Otázka endotermie dinosaurů nicméně zůstává nevyřešena i ve druhém desetiletí 21. století. Podle některých studií se teplokrevnost obješvila spolu s miniaturizací (zmenšováním tělesných rozměrů) u teropodních dinosaurů v průběhu spodní až střední jury (asi před 180 až 170 miliony let) a ptáci ji získali coby odvozený fyziologický znak, zděděný přímo od svých dinosauřích předků.\n\nJisté je, že dinosauři tvořili v období jury a křídy pevninskou megafaunu, charakteristickou fyziologií odlišnou od fyziologie prakticky všech současných živočichů. Mnozí dinosauři měli systém tzv. vzdušných vaků, které se jim rozšiřovaly až do kostních dutin a umožňovaly jim efektivnější dýchání. Tento respirační systém po teropodních dinosaurech zdědili i jejich potomci ptáci. Jazyk dinosaurů byl fixovaný k čelistnímu dnu a nevyčníval z ústní dutiny. Dýchací soustava dinosaurů byla v každém případě vysoce výkonná a zřejmě byla i jedním z hlavních faktorů, který jim zajistil jejich dlouhodobý evoluční úspěch.\n\nVelcí dinosauři měli nepochybně problém s udržováním stále tělesné teploty, zejména pak s přehříváním. Aby jejich mozek fungoval ve stálé ideální teplotě, museli být tito dinosauři vybaveni neurovaskulárním systémem cévních svazků, které jejich mozky ochlazovaly a udržovaly dlouhodobě v optimální teplotě. To platilo přinejmenším pro obří sauropody, teropody i ornitopody.\n\nVíme také, že neptačí dinosauři rostli relativně rychle (dospívali obvykle do 10. roku života) a nedožívali se příliš vysokého věku. Četné objevy patologií na kostech ukazují, že mnozí dinosauři se utkávali v agresivních vnitrodruhových soubojích (například rohatí dinosauři, tyranosauridi apod.). Obecně se dá říci, že dinosauři velmi rychle rostli. U některých hadrosauridů činil rozdíl v hmotnosti u čerstvě vylíhlého mláděte a plně dorostlého dospělce asi 1 ku 16 000, malí dinosauři však díky rapidnímu růstu rychle tento rozdíl doháněli.\n\nDruhohorní dinosauři se obvykle dožívali spíše nižšího věku, například populární teropod druhu \"Tyrannosaurus rex\" pravděpodobně jen vzácně překračoval 30. rok života. Nejstarším doložitelným věkem dinosaura je 55 let, zjištěných díky počtu a tvaru přírůstků na průřezu fosilních kostí afrického sauropoda druhu \"Janenschia robusta\". Tento pozdně jurský dlouhokrký dinosaurus zahynul přibližně v 55 letech věku, u několika dalších sauropodů (\"Mamenchisaurus\", \"Apatosaurus\", \"Camarasaurus\") byl zase zjištěn věk přes 40 let.\n\nČetné známky zranění a nemocí na kostech některých dinosaurů svědčí také o tom, že tito pravěcí tvorové trpěli četnými chorobami včetně nádorových onemocnění. Byly objeveny fosilní otisky těl parazitů, mezi jejichž hostitele nejspíš patřili ptakoještěři a opeření dinosauři (například velké blechy, vši a klíšťata). Velkými parazity dinosaurů byly například jurské a křídové blechy rodu \"Pseudopulex\", dosahující délky i přes 2 centimetry (zhruba desetinásobek velikosti dnešních blech).\n\nCo se týče rychlosti pohybu, většina velkých čtyřnohých dinosaurů zřejmě vysokých rychlostí v běhu nedosahovala. Někteří menší a středně velcí dinosauři však byli schopni dosáhnout pozoruhodné rychlosti kolem 40 km/h, jak ukázaly zkamenělé otisky sérií jejich stop. Vůbec nejrychlejší byli zřejmě tzv. pštrosí dinosauři (ornitomimosauři), schopní v běhu dosáhnout rychlosti kolem 60 km/h.\n\nO anatomii dinosaurů se dozvídáme jen nepřímo, z výzkumu jejich koster a otisků měkkých tkání. Obrovské byly například vnitřní tělesné orgány obřích sauropodů. Podle odhadů vážilo například jen srdce brachiosaurida rodu \"Giraffatitan\" asi 200 kilogramů, zatímco jeho žaludek mohl být těžký až 2500 kilogramů. Srdce pracovalo tempem asi 14 až 17 úderů za minutu a dinosaurus se nadechl přibližně 3,5krát za minutu. V jeho těle bylo podle odhadů také asi 3000 litrů krve, tedy asi 600krát více než u dospělého člověka.\n\nNěkteré vědecké studie se zabývají také zajímavými a obtížně interpretovatelnými tématy, jako je odolnost různých druhů dinosaurů vůči bolesti, reakce na ni a chování spojené s předcházením zranění či s reakcemi na utržené zranění (v rámci jedinců i společenstvev, například dinosauřích hnízdních kolonií, stád apod.). Diskutovanou otázkou je také zvuk, který dinosauři vydávali. Rekonstrukce hlasu dinosaurů byla provedena například u kachnozobého dinosaura rodu \"Parasaurolophus\" a teropoda rodu \"Tyrannosaurus\" (ovšem pouze hypotetická).\n\nTermofyziologii a metabolickou termoregulaci u druhohorních dinosaurů zjišťují vědci i s pomocí geochemického rozboru fosilizovaných vaječných skořápek.\n\nPřevážná většina druhohorních dinosaurů obývala pouze suchozemské ekosystémy, mající charakter pralesů, záplavových nížin a říčních delt, výjimečně snad i polopouští a náhorních plošin (o těch se nám však nedochovalo mnoho informací vzhledem k malé pravděpodobnosti dochování zkamenělin). Někteří dinosauři byli adaptovaní na život v dlouhodobém suchu, jiní zase v polární zimě (jak ukazují objevy z Antarktidy, jihu Austrálie nebo Aljašky). Některé opeřené druhy se dokázaly pohybovat klouzavým letem mezi stromy (například čínský \"Microraptor\"), jiné formy zase byly uzpůsobeny částečnému nebo i dlouhodobému životu ve vodě (například teropodi spinosauridi nebo rody \"Halszkaraptor\" a \"Koreaceratops\").\n\nZajímavé adaptace pro hrabavý způsob života byly objeveny u několika druhů dinosaurů, zejména u malého ornitopoda druhu \"Oryctodromeus cubicularis\" z americké Montany. Tento malý býložravec, žijící v době před 95 miliony let, zřejmě aktivně vyhrabával podzemní nory. Podobné útvary byly objeveny například také v Austrálii. Dosud ale nevíme, kolik druhů dinosaurů a z jakých taxonomických skupin podobnou schopnost vykazovalo.\n\nU býložravých dinosaurů se evoluční úprava čelistního aparátu pro mechanické zpracování potravy rozdělila do dvou základních linií - u jedné vznikl kousací aparát podobný tomu, který známe u savců, a ve druhém případě tomu, který více odpovídá dnešním ptákům (a čelistem přeměněným v zobák).\n\nJaké pachy dinosauři vydávali, je stále velkou otázkou. Pravděpodobně se některé druhy mohly dorozumívat pachy, produkovanými pachovými žlázami v kůži. O tomto aspektu dinosauří biologie však nemáme žádné pevné fosilní doklady.\n\nZkameněliny dinosaurů v podobě fosilních skořápek vajec byly v Mongolsku možná využívány k výrobě náhrdelníků již ke konci období paleolitu. Fosilní kosti dinosaurů již prokazatelně znali také staří Číňané kolem roku 300 n. l., kdy máme první písemný záznam o jejich objevení. Lze však předpokládat, že je místní obyvatelé znali již před mnoha tisíciletími, ačkoliv o jejich pravé podstatě neměli ještě správnou představu. Považovali je proto často za zkamenělé květy nebo otisky stop různých bájných tvorů. V některých oblastech Číny byly (a dosud jsou) tyto fosilie tak četné, že je místní mudrci a lékaři roztloukali na prach a používali údajně jako prostředek na mužskou potenci. V roce 2007 bylo navíc zjištěno, že mnozí venkované takto používají fosílie dinosaurů i v současnosti. Představa o množství zničených cenných pozůstatků pravěku je potom téměř děsivá. \n\nPodobná božstva, založená na objevech dinosauřích zkamenělin, však uctívali například také Tibeťané a Skytové. Staří Číňané věřili, že velké kosti patřily drakům a dali jim jméno \"konglong\" („hrozný drak“). Také původní obyvatelé Severní Ameriky se již před mnoha stovkami (a možná tisíci) let setkávali s fosilními kostmi velkých vymřelých zvířat, včetně kostí dinosaurů (především na severozápadě USA a na západě Kanady). V Evropě byly velké kosti dinosaurů (ale i mamutů, jeskynních medvědů apod.) považovány za pozůstatky zvířat žijících před biblickou potopou. V Portugalsku byly od 13. století stopy sauropodního dinosaura na útesech mysu Cabo Espichel považovány za stopy oslíka, který vezl na hřbetě panenku Marii s malým Ježíšem. Dinosauří stopy byly nicméně dlouhodobě známé a dokonce i nábožensky uctívané již před staletími. To dokládá také příklad z polských Svatokřížských hor, kde byly vedle stop raně jurských dinosaurů (ichnodruh \"Moyenisauropus karaszevskii\") tesány do kamene petroglyfy, které možná měly zobrazovat domnělou podobu jejich původce (a mohly být také místem jakýchsi magických okultních rituálů). Podle některých dobových pramenů (např. tzv. Pseudo-Arostotelés) mohli fosilní dinosauří stopy (označované za stopy mytického Hérakla) znát také obyvatelé území jižní Itálie v dobách klasické antiky již před více než dvěma tisíciletími.\n\nPrvní kvalitní písemná zmínka o dinosauří fosílii však pochází až z raně novověké Anglie a datuje se k roku 1676 (jiný údaj hovoří o roku 1677), jde však zatím jen o zobrazení bez odborného popisu (autorem byl tehdejší ředitel Ashmolean museum Robert Plot a jednalo se o část stehenní kosti teropoda megalosaura). V roce 1763 popsal tuto fosilii anglický přírodovědec Richard Brookes jako \"Scrotum humanum\" (\"šourek lidský\"), a to na základě její povrchní podobnosti s mužskými varlaty.\nPrvním vědeckým názvem, přisouzeným fosilii dinosaura, byl taxon \"Rutellum excavatum\", který použil Plotův nástupce ve funkci ředitele muzea, Edward Lhuyd roku 1699 k popisu zubu sauropoda cetiosaura (o skutečném zvířeti však neměl správnou představu).\n\nPrvním opravdu vědecky popsaným dinosaurem byl tak opět \"Megalosaurus\", popsaný roku 1824, avšak o dinosaury propukl zájem teprve po objevu jiného dinosaura, ornitopoda iguanodona. V květnu roku 1822 nalezl doktor a nadšený paleontolog amatér, Gideon Mantell, v oblasti Tilgate Forest v jihoanglickém hrabství Sussex kus pískovce se zkamenělým zubem. Zub jej nadchl a tak pátral po dalších pozůstatcích záhadného živočicha. Měl štěstí a objevil další fosílie patřící stejnému druhu. Doktor Mantell dospěl k závěru, že se jednalo o obrovitého plaza a co víc, z varu a opotřebování zubů usoudil, že to byl býložravec (býložravý plaz – to byla pro tehdejší biology věc nepředstavitelná).\nNález doktora Mantella nebyl přijat vědci z Geologické společnosti v Londýně. Tvrdili, že se jedná o zub ryby, případně savce z diluvia. Byl dokonce varován profesorem oxfordské univerzity, Williamem Bucklandem, aby netvrdil, že nálezy pocházejí z pískovcových lomů oblasti Tilgate Forest, protože „v žádném případě nemohou být tak staré“.\n\nSám Buckland popsal v roce 1824 z fosilních pozůstatků jež měl k dispozici (část čelisti, pánve, lopatky zadní nohy a několik obratlů) megalosaura (použil pouze rodové jméno). Popsal jej jako obrovitého dravého ještěra, přestože si všiml, že zuby jsou, podobně jako u krokodýlů, zasazeny v jamkách. \"Megalosaurus\" byl bez problémů akceptován vědeckou veřejností (a stal se prvním formálně popsaným dinosaurem).\n\nAle Gideon Mantell svůj boj nevzdával. Vydal se do Londýna, aby nalezené zuby porovnal se zuby v muzejních sbírkách plazů. Nenalezl ovšem nic podobného tomu, co měl v ruce. Shodou náhod se v muzeu potkal se Samuelem Stutchburym, který se zabýval studiem leguánů. Fosilní zub byl nápadně podobný zubům leguána. To byl pro Mantella konečný impuls a tak roku 1825 popsal býložravého plaza pod jménem \"Iguanodon\" („leguání zub“). Tentokrát se mu už dostalo patřičného uznání. V roce 1826 byly mimochodem fosilie dinosaurů objeveny poprvé ve Francii. Do roku 1852 (kdy umírá G. Mantell) bylo známo již devět druhů dinosaurů, kteří se výrazně odlišovali od současných plazů. Proto Sir Richard Owen, první ředitel Britského muzea přírodních věd, navrhl, aby byli zařazeni do samostatné skupiny nazvané Dinosauria („strašný ještěr“). Sám Mantell již zkoumal i stavbu fosilních kostí (konkrétně u vývojově primitivního stegosaura rodu \"Regnosaurus\") a stal se tak jedním ze zakladatelů vědního oboru paleohistologie.\n\nDinosauři se jako skupina dostávají do obecného povědomí laické veřejnosti až po slavných objevech na území Severní Ameriky, především v době tzv. války o kosti, odehrávající se v poslední třetině 19. století. Velkou obrodou prošel pohled na dinosaury v období tzv. Dinosauří renesance, malé vědecké revoluce na přelomu 60. a 70. let 20. století. Ve 21. století jsou již fosilie dinosaurů známé prakticky ze všech kontinentů světa, například i ze zaledněné Antarktidy (například Ostrov Jamese Rosse).\n\nZhruba od poloviny 20. století se rozvíjí jako nový obor paleohistologie, která umožnila nový a přesnější výzkum dinosaurů. V posledních desetiletích dochází k výraznému rozkvětu a zintenzivnění ve výzkumu dinosaurů, a to jak vlivem využívání nových technologií a postupů výzkumu, tak i objevováním nových paleontologických lokalit nebo třeba zapojením většího množství výzkumných kapacit.\n\nV současnosti probíhá tzv. Zlatá éra dinosauří paleontologie, kdy jsou objevovány desítky nových druhů dinosaurů každým rokem a informací o této pravěké skupině živočichů takřka raketovým tempem přibývá. Například jen za rok 2019 bylo popsáno rovných 50 nových druhů druhohorních dinosaurů (z toho 49 nových rodů), tedy zhruba jeden nový druh každý týden.\n\nDinosauři jsou často označování jako pravěcí (vele)ještěři, ale ve skutečnosti mají k ještěrům vývojově i fyziologicky daleko. Dinosauři byli mnohem vyspělejší skupinou živočichů, než jsou zástupci kladu Lepidomorpha. K roku 2010 je známo již přes 700 platných rodů (a kolem 1 500 druhů) dinosaurů, přičemž je jisté, že zdaleka nejde o konečná čísla. Většina odhadů skutečného počtu dinosaurů se v současnosti pohybuje kolem 2 000 až 20 000 druhů. V roce 2006 byla však publikována studie, podle které známe dnes 527 platných rodů a celkem jich existovalo asi 1 844. Tento odhad je však velmi pochybný (nemluvě o zarážející „přesnosti“). Podle odhadů většiny odborníků totiž rozhodně neznáme více než pětinu všech kdysi existujících rodů. Zajímavé jsou počty Američana George Olshevského, který uvádí až 220 000 druhů (nikoli rodů). Olshevsky vychází z toho, že každých 4,5 milionu let se v průměru vymění jedna megafauna s počtem 6 000 druhů. Během 165 milionů let by se tedy vystřídalo celkem asi 220 000 druhů (165 000 000 / 4 500 000 = 37 * 6 000 = 220 000). Jde však jen o spekulace, které se nijak nedají dokázat. Společně s ptáky (kteří patří mezi dinosaury do podřádu Theropoda) roste celkový počet známých rodů na zhruba 10 000 (z toho 9 600 tvoří dnešní ptáci). Další statisíce rodů by pak tvořili fosilní ptáci. Novější studie z roku 2016 uvádí, že celkem mohlo v průběhu druhohor existovat asi 1500 - 2500 druhů neptačích dinosaurů. K červenci roku 2019 jich je známo přibližně 1350. Ukazuje se však, že odhady dinosauří biodiverzity významně snižuje výběrovost objevů, kdy z určitých období a regionů nemáme dostatečně kompletní fosilní záznam. Odhady druhové rozmanitosti dinosaurů však může silně ovlivňovat nejistota ohledně tvarové variace jednotlivých částí kostry. Mnohé domněle odlišné rody a druhy totiž mohou ve skutečnosti představovat jen odlišně disponované (morfologicky variabilní) jedince stejného druhu či rodu.\n\nPodle údajů skotského paleontologa Michaela Bentona bylo k září 2008 popsáno již 1 047 druhů dinosaurů, pouze asi 500 z nich je však považováno za platné (validní) taxony.\n\nRozvoji dinosaurů napomohlo to, že přečkali hromadné vymírání na konci triasu před 201 miliony lety, kdy vymřeli hlavní konkurenti dinosaurů v triasu – „krurotarsánští archosauři“ (archosauři skupiny Crurotarsi).\n\nPodle analýzy z roku 2015 z dosavadních nálezů za posledních 200 let nelze přesněji určit celkový počet druhů dinosaurů, který kdy žil.\n\nVe 21. století je objevováno nejvíce nových druhů dinosaurů v historii. Zhruba za prvních 20 let tohoto století (2000–2019) bylo objeveno více než 63 % všech známých druhů dinosaurů (674 z 1067), ačkoliv k roku 2019 od doby prvního formálního popisu dinosaura (\"Megalosaurus\", 1824) uplynulo již 195 let. Za desetiletí 2010 až 2019 to bylo k červenci 2019 celkem 404 druhů, což představuje téměř 38 % z celkového počtu všech dosud objevených druhů druhohorních dinosaurů.\n\nCelkový počet známých platných druhů dinosaurů činí k červenci 2019 zhruba 1340 až 1350. Státem s nejvíce platnými dinosauřími druhy je Čína s 299 druhy (22,38 %), dále Spojené státy americké s 273 druhy (20,43 %) a na třetím místě Argentina se 140 druhy (10,46 %). Následuje Mongolsko s 91 druhy (6,81 %) a Spojené království s 84 druhy (6,28 %). Kanada má ze svého území popsáno 77 druhů (5,76 %). Další v pořadí je Brazílie s 29 druhy (2,17 %) Jihoafrická republika s 28 druhy (2,10 %) a Indie s 27 druhy (2,02 %). Francie a Španělsko mají shodně 26 druhů, což odpovídá 1,95 %. V rámci kontinentů dominuje Asie se 486 druhy (36,3 %), následuje Severní Amerika s 352 druhy (26,3 %) a dále Evropa s 203 druhy (15,2 %). Jižní Amerika má druhů 175 (13,1 %), Afrika 93 (7,0 %), Austrálie 23 (1,7 %) a Antarktida zatím 6 (0,4 %). V poměru ke své rozloze však má nejvyšší hustotu objevů Evropa, kde tento průměr činí 1 druh na 50 148 km² (z jednotlivých států pak dominuje Velká Británie s 1 druhem na 2887 km²). Naopak v Rusku je to jen 1 druh na víc než 1,4 milionu km² a v Antarktidě dokonce 1 na 2,3 milionu km². V poměru mezi plazopánvými a ptakopánvými dinosaury převažují početně první jmenovaní 828 : 510, což odpovídá poměru 61,88 % ku 38,12 %. Nejvíce bylo popsáno teropodních dinosaurů (466 - 34,8 %), dále sauropodomorfů (362 - 27,1 %), ornitopodů (213 - 15,9 %), rohatých dinosaurů (109 - 8,1 %), ankylosaurů (95 - 7,1 %), stegosaurů (27 - 2,0 %), pachycefalosaurů (22 - 1,6 %) a heterodontosaurů (8 - 0,6 %). Zbylých 38 druhů nelze přesně taxonomicky zařadit, většinou se však jedná o vývojově pokročilé ptakopánvé dinosaury. K začátku června 2019 měla již Čína zhruba rovných 300 platně popsaných druhů dinosaurů a zůstává tak nejbohatší zemí, co se fosilních objevů této skupiny týká.\n\nDnes již převládá kladistické řazení, nicméně na wikipedii přetrvává klasická systematika. Dinosauři jsou zřejmě přirozenou monofyletickou skupinou, sdílející společného předka.\n\nNadřád Dinosauria (= dinosauři; Owen, 1842) zahrnuje dva řády – Saurischia (= plazopánví; Seeley, 1887) a Ornithischia (= ptakopánví; Seeley, 1888). Do těchto dvou řádů jsou dinosauři řazeni na základě stavby pánve.\n\nŘád Saurischia zahrnuje dva podřády – Theropoda, mezi které patří všichni masožraví dinosauři; a Sauropodomorpha, mezi které patří sauropodi (Sauropoda), největší suchozemští živočichové všech dob.\n\nŘád Ornithischia zahrnuje dva podřády – Thyreophora, mezi které patří všichni obrnění dinosauři a Cerapoda, mezi které patří heterodontosauriformové, jejichž vývoj kulminoval pestrou faunou svrchní křídy a ornitopodi, kteří zahrnovali veleúspěšné hadrosauroidy a iguanodontidy.\n\nV roce 2017 publikovala trojice paleontologů nový pohled na systematiku dinosaurů, ze kterého by vyplývalo, že tradiční dělení je zcela nesprávné a ve skutečnosti jsou teropodi blíže příbuzní ptakopánvým dinosaurům, zatímco mezi plazopánvé by již byli řazeni pouze sauropodomorfové a herrerasauridi.\n\nZnamení kříže (†) je použito u taxonů, jejichž jedinci už zcela vymřeli.\n\n\n\n\nMezi unikátní objevy dinosaurů patří především tzv. „dinosauří mumie“, tedy fosilizované pozůstatky neptačích dinosaurů se zachovanými otisky měkkých tkání. Mezi nejproslulejší patří tzv. opeření dinosauři z Číny nebo kachnozobí dinosauři „Leonardo“ (\"Brachylophosaurus\") a „Dakota“ (\"Edmontosaurus\"), u nichž se dochovala i část kůže, svaloviny, vaziva, vnitřních orgánů apod. Ukazuje se, že k zachování podobných struktur přispívá velké množství různých faktorů a biologických i geologických procesů. Možnost dochování původního organického materiálu v dinosauřích fosilních kostech je však dosud zpochybňována (s poukazem na to, že předchozí výsledky mohly být zkresleny objevem recentních organických molekul, náležejících mikrobiomu v kostech). Jednou z cest pro zachování měkkých tkání ve fosilním stavu by přitom mohla být přeměna proteinů do polymerů v oxidativních prostředích. Mnohé případy domnělých \"měkkých tkání\" dinosaurů však mohou být způsobeny přítomností mikrobiálního filmu, tedy bakteriální mikroflóry ve fosiliích.\n\nV průběhu historie bylo objeveno také množství lokalit s hromadnými nálezy koster dinosaurů. Může se jednat o pohřebiště, vzniklá vinou přírodní živelné katastrofy, nebo o náhodná nahromadění koster například v říčních deltách. Podobné objevy pocházejí například z USA, Kanady, Belgie, Švýcarska, Číny i mnoha jiných zemí.\n\nDinosauři byli běžnou součástí druhohorních ekosystémů také na území Evropy. První fosílie přisuzované dinosaurům byly na našem území objeveny již koncem 19. století profesorem Antonínem Fričem. Vesměs se však jedná o pozůstatky jiných tvorů nebo nelze přesně jejich původ rozlišit.\nV roce 2003 byl objeven vůbec první nepochybný český dinosaurus známý podle kosterních pozůstatků na Kutnohorsku (předtím byla u nás objevena pouze fosilní tříprstá stopa malého dravého dinosaura z lomu „U Devíti Křížů“ nedaleko Červeného Kostelce). V roce 2006 byly na stejném místě objeveny další kosti, pravděpodobně články prstů nohy tohoto ornitopodního dinosaura pravděpodobně příbuzného rodu \"Rhabdodon\". Během roku 2007 bylo oznámeno, že se údajně našly další otisky stop malého teropoda, patřící pravděpodobně stejnému druhu jako ta předchozí. V roce 2011 přibyl další objev, stopy ptakopánvého dinosaura ze stejného lomu (pískovcová deska v Pražské botanické zahradě).V roce 2007 se na internetu objevila recesistická zpráva o objevu velkého teropodního dinosaura jménem \"Torvosaurus orliciensis\" v Orlických horách (nedaleko obce Kounov). V roce 2016 pak přibyl další fiktivní rod, ceratopsid \"Hlukyceratops kounoviensis\". V září 2017 publikoval paleontolog Daniel Madzia s kolegy vědeckou studii, ve které stanovil prvního českého dinosaura s oficiálním vědeckým jménem - \"Burianosaurus augustai\" (dříve známého jako \"ornitopod od Kutné Hory\").\n\nOtázka masového vymírání na konci druhohor je téma, ke kterému se vědci často vracejí. Teorií na téma, proč dinosauři vymřeli, je celá řada. Některé jsou podpořeny plnohodnotnými důkazy, jiné jsou spíše úsměvné a zakládají se na spekulacích. K takovým může patřit myšlenka, že za vyhynutí dinosaurů je odpovědná nějaká zvláštní nemoc, téměř pandemie, která vyhubila veliké množství tehdejší fauny. Vědci však zatím nemají žádné důkazy, že by se v minulosti něco takového přihodilo. Byly sice nalezeny pozůstatky nemocných jedinců, kteří na svoji nemoc pravděpodobně zemřeli, avšak často se doba úmrtí neshoduje s dobou vyhynutí zbylých druhů.\n\nDalší, ne příliš populární a uznávanou teorií (či opět raději spekulací), je ta o „samozničení“. Tvrdí, že během dlouhých miliónů let evoluce se dinosauři vyvinuli do takových tvarů, až nebyli schopni dál přežít. Jenže to nijak neodpovídá přírodnímu výběru, dle něhož přežije ten nejsilnější, nejlépe přizpůsobený. Vědci, kteří zastávali/zastávají tuto teorii, poukazují, jakožto důkaz, na skupiny pachycefalosaurů, ankylosaurů, ceratopsidů a jiných, bizarně vyhlížejících živočichů z konce křídového období.\n\nTato teorie se nezdá být příliš pravděpodobná už jen proto, že dinosauři nebyli jedinými tvory, kteří tehdy vymizeli (ptakoještěři, mořští plazi, …), a kteří zdaleka nemuseli vypadat až tak bizarně. Ba naopak je jasné, že tyto „bizarnosti“ byly veledůležitým aspektem pohlavního výběru, což dokazuje skutečnost, že během vývoje docházelo ke zvětšování a vývoji těchto „ozdob“, a nikoli ke ztrátě, popřípadě redukci. Ve stejné době navíc vyhynula i většina dosud rostoucích druhů cykasů. Objevují se také jiné hypotézy, například i taková, že za vyhynutí dinosaurů může nedostatek vitamínu D u dinosauřích embryí. Podobné myšlenky jsou ale velmi nepravděpodobné.\n\nPaleontolog Robert T. Bakker se domnívá, že hlavní příčinou vyhynutí dinosaurů byly pandemie nemocí, které se mezi dinosauřími populacemi rozšířily spolu s tím, jak se na konci křídy vytvořily pevninské mosty mezi východní Asií a Severní Amerikou. Bakker sice uznává i realitu dopadu velkého asteroidu, nevidí v něm však hlavní příčinu vymírání na konci křídy. Tato hypotéza však nevysvětluje vyhynutí mnoha jiných skupin organismů.\n\nSnad nejvíc uznávanou a rozšířenou teorií je ta o katastrofě způsobené dopadem vesmírného tělesa na Zemi. Tato teorie vznikla v osmdesátých letech dvacátého století, kdy dva američtí vědci, a Walter Alvarez a jeho otec Luis Walter Alvarez, poukázali na neobvykle vysoké množství iridia nacházejícího se v sedimentech z rozhraní K-Pg. Podle jejich teorie dopadl na Zemi zhruba před 65 mil. let (některé údaje však hovoří spíše o 66 milionech let) gigantický asteroid o průměru přesahujícím 10 km. Tato teorie měla však jeden drobný „nedostatek“. Pokud by na Zemi spadl asteroid (a způsobil takovou katastrofu), někde by přece musel být nějaký kráter nebo alespoň pozůstatky po něm. Důkaz přišel v devadesátých letech. U mexického poloostrova Yucatán objevili geologové pozůstatky po obrovském kráteru (Chicxulub) o průměru až 200 km, který odpovídal i přibližným geologickým stářím.\n\nJak se ovšem zdá, tak onen vesmírný posel ve formě chicxulubského asteroidu nebyl jediným prorokem brzkého konce nadvlády druhohorních plazů. Výzkumy z Dekánské plošiny v Indii podpořily někdejší domněnky, že na vyhynutí dinosaurů nesou vinu masivní vulkanické výlevy. Deccan Plateau, neboli Dekánská plošina, je geologický masiv vulkanického původu vzniklý zřejmě během pouhých 30 000 let vulkanické aktivity. Francouzka Anne-Lise Chenet se svými kolegy zkoumala tento vulkanický masiv a dospěla k závěru, že na konci křídového období vulkán vychrlil velké množství lávy a prachu, které značně přispělo k zániku dinosaurů. Někteří vědci podporující tuto skutečnost se domnívali, že za ony výlevy byl vlastně odpovědný asteroid. Respektive, že na konci křídy se na zem zřítilo více jeho úlomků, a jeden z nich, Šiva, dopadl na Dekánskou plošinu a odstartoval tak vulkanický proces. Podle dalších teorií mohly vulkanickou činnost mimo místo dopadu způsobit i zemětřesné vlny, způsobené pádem asteroidu. Tuto teorii však Chenet se svým týmem zpochybnila, když zjistili, že vytvoření vrstvy iridia v Chicxulubu nastalo spíše někdy v polovině trvání dekánských výlevů. Přesto je spojitost mezi dopadem planetky Chicxulub a nejsilnější fází dekkánských výlevů poměrně dobře doložena.\n\nTakže viníkem celé katastrofy byla zřejmě řada událostí, které proběhly v relativně krátkém, a jak se zdá, geologicky velice aktivním časovém úseku. Příčin bylo hned několik a šlo o složitější komplex jevů. Objevují se také domněnky, že neptačí dinosauři mohli přežít až desítky tisíc let do paleogénu (obecně však nejsou přijímané). Objevují se také domněnky, že dinosauři jako skupina byli na ústupu již relativně dlouho před hranicí K-Pg.\n\nV roce 2008 byla publikována studie, zpřesňující dosavadní odhady doby vymření dinosaurů (katastrofu K-Pg). Vylepšená datovací metoda argon-argon s odchylkou pouhých 0,25 % určila dobu předělu druhohor a třetihor na 65 950 000 let (± 40 000 let). Ještě novější údaje z roku 2013 a 2014 hovoří o 66,04 až 66,23 milionu let.\n\nObčas se také objevují vědecky nepodložené spekulace o možném dalším vývoji dinosaurů. Podle některých vědců by se někteří teropodní dinosauři změnili v inteligentní bytosti, tvořící kulturu a vlastní civilizaci – tzv. dinosauroidy. Pro tyto spekulace je podkladem relativně velká inteligence dinosaurů čeledí dromaeosauridae a troodontidae, z nichž by se (nebýt oné katastrofy) mohl v dalším vývoji takový dinosauroid vyvinout.\n\nJiž dlouho vědci spekulují o možném přežití dinosaurů do paleocénu (nejstaršího období třetihor). Podle studie z roku 2007 (Fassett \"et al.\") pak skutečně neptačí dinosauři kritickou hranici K-Pg přežili. Alespoň na území dnešního Nového Mexika a Colorada v USA, kde se jejich zkameněliny pravděpodobně nacházely ještě před 64,4 miliony let (a přežili tak minimálně 1,1 milionu let po skončení druhohor). Podle jiných paleontologů však tyto údaje nejsou pravdivé a jedná se o křídové fosílie druhotně uložené již v třetihorním období. Přežití alespoň některých neptačích dinosaurů do paleocénu po dobu alespoň několika set tisíc let je nicméně velmi pravděpodobné. Nálezy z Montany, které měly tomuto scénáři nasvědčovat, ale dnes nejsou obecně uznávány.\n\nDlouho se předpokládalo, že žádní dinosauři nedokázali hrabat nory a dlouhodobě je obývat, což bylo pokládáno za jedno z vysvětlení jejich vyhynutí (zachránit se měli jen savci a plazi schopní „norování“). V roce 2007 však byl objeven malý dinosaurus druhu \"Oryctodromeus cubicularis\", který prokazatelně dokázal hrabat nory. Takových druhů dinosaurů zřejmě i na konci křídy mohlo být více, takže možnost jejich přežití do starších třetihor se tak alespoň v teoretické rovině zvýšila. Podobné objevy přicházejí také z Austrálie, pravděpodobně jde o dílo jiných malých ornitopodů. Na druhou stranu, dinosauři vlastně zcela nevymřeli. Jedna skupina teropodů, ptáci, žijí na Zemi dodnes.\n\nDalší nesmyslnou teorií je, že dinosauři přežili až dodnes jako takoví. Tuto teorii zdánlivě podporují určitá svědectví z Afriky a Jižní Ameriky. Tato teorie není mezi vědci příliš oblíbená a jedná se o spekulaci bez nezvratných důkazů, spadající spíše do oboru kryptozoologie.\n\nPrvní zmínka o dinosaurech v klasické literatuře se týká nikoliv překvapivě teropoda megalosaura. Tento dravý dinosaurus se již v roce 1852 objevil jako element pro dokreslení temné a nepříznivé atmosféry v díle britského spisovatele Charlese Dickense Ponurý dům (v orig. \"Bleak House\", 1852–1853). Dinosauři bývají často zobrazováni také v souvislosti s vesmírem a astronomií.\nDinosauři jsou předmětem zájmu a obliby značného množství lidí. Nejvíce jimi bývají fascinovány děti, u mnohých z nich se dinosauři stanou na delší dobu intenzivním zájem. Psychologové dokonce popisují cosi jako \"dinosauří období\", jakožto vývojovou fázi psychiky mnoha dětí zhruba mezi 2. a 6. rokem věku. První vzedmutí popularity dinosaurů nastalo zřejmě v 50. letech 19. století, kdy byly v Seydenhamu nedaleko Londýna umístěny velmi nepřesné, ale impozantní betonové modely dinosaurů v životní velikosti. Obecný pohled na dinosaury (i na jejich vzezření a ekologii) je stále u většiny populace poněkud zastaralý a nerespektuje nové vědecké poznatky o nich. Setkáváme se tak s nesprávnými údaji v hračkářstvích, filmech, starších nebo dětských knihách, nebo běžných diskuzích (kdy jsou například s dinosaury zaměňováni jiní pravěcí obratlovci jako ptakoještěři, mosasauři, pelykosauři, plesiosauři atd.). Největší posun ve vnímání dinosaurů nastal v 70. letech 20. století, kdy začíná období tzv. dinosauří renesance. Dinosauři se prakticky od počátku dějin kinematografie na počátku 20. století stali její nedílnou součástí a jsou jí stále. Pochopitelný je také komerční potenciál dinosaurů, ať již v podobě prodeje skutečných fosilií (často na černém trhu) nebo například prodej replik koster velkých dinosaurů. Zajímavá je také historie zobrazování dinosaurů (\"paleoart\"), jejíž tradice sahá až do první třetiny 19. století a v níž se udál velmi výrazný posun zejména v posledních desetiletích. Po dlouhou dobu byli dinosauři zobrazováni jako strach nahánějící monstra z legend a mýtů, ve skutečnosti však byl jejich vzhled a chování mnohem podobnější skutečným tvorům ze současnosti (jako jsou velcí ptáci a plazi, případně i savci).\n\nKlonovat dinosaury, jak to bylo zobrazeno v Jurském parku věda zatím nedokáže, a zřejmě tomu tak bude i v budoucnu. V roce 2009 byl však zahájen projekt pod vedením amerického paleontologa Jacka Hornera, který si klade za cíl pozměnit genom současného kuřete. Tím by mělo být možné vytvořit živého kura s dosud zachovanými archaickými znaky dinosauřích předků (ocas, ozubené čelisti apod.). V současnosti jsou také některé fosílie podrobovány výzkumu a pátrání po původních proteinech, které již byly údajně skutečně izolovány. V současnosti se touto problematikou zabývá především americká biochemička Mary Higby Schweitzerová, spolupracující již od 90. let s Jackem Hornerem. O podobě genomu (jeho přibližné délce a struktuře) druhohorních dinosaurů již mají vědci díky porovnávání s genomem ptáků a krokodýlů určitou představu, což však neumožňuje jejich klonování.\n\nNěkteré novější výzkumy přicházejí se závěrem, že v dinosauřích zkamenělinách se původní proteiny nemohly dochovat (ale vyskytují se v nich kolonie recentních mikroorganismů) nebo naopak s tvrzením, že stopy původních organických molekul (a bílkovin, jako je kolagen) se skutečně mohou za určitých podmínek dochovat do současnosti.\n\nHojně se již několik desetiletí spekuluje o tom, zda dinosauři mohli (v případě že by nevyhynuli na konci křídy) vytvořit civilizaci, v mnoha ohledech podobnou té lidské. Objevují se také modely hypotetických inteligentních dinosaurů - tzv. dinosauroidů. Nejslavnější je nejspíš zpodobnění od kanadského paleontologa Dalea Russella a výtvarníka Rona Séguina z roku 1982. Jedná se však pouze o fiktivní ztvárnění \"dinosauřího humanoida\" bez jakéhokoliv vědeckého základu. Podobnou fikcí jsou také úvahy o tom, jak by vypadal svět sdílený dinosaury i lidmi a zda by například některé druhy \"neptačích\" dinosaurů byly v současnosti domestikovatelné.\n\n\n\n\n\n\n\n\n\n"}
{"id": "40844", "url": "https://cs.wikipedia.org/wiki?curid=40844", "title": "Byčinec", "text": "Byčinec\n\nByčinec je přírodní památka ev. č. 1341. Přírodní památka Byčinec se rozkládá na zvlněných, k severozápadu ukloněných svazích hraničního hřebene Moravskoslezských Beskyd, asi 1,2 km severozápadně od kóty Polomka (983 m).\n\nDůvodem ochrany je mokřadní louka s bohatým bylinným porostem.\n\nNa území PP se vyskytuje mnoho vzácných a chráněných druhů rostlin zejména z čeledi vstavačovitých jako je např. prstnatec májový (\"Dactylorhiza majalis\"), prstnatec Fuchsův pravý (\"Dactylorhiza fuchsii subsp. fuchsii\") kruštík bahenní (\"Epipastis palustris\").\n\nPP je významným útočištěm plazů a obojživelníků. Vyskytuje se zde ještěrka obecná (\"Lacerta agilis\"), zmije obecná (\"Vipera berus)\", čolek horský (\"Triturus alpestris\"), čolek obecný (\"Triturus vulgaris\"), skokan hnědý (\"Rana temporari\"a) a kuňka žlutobřichá (\"Bombina variegata\").\n\n"}
{"id": "40849", "url": "https://cs.wikipedia.org/wiki?curid=40849", "title": "Dehtové písky", "text": "Dehtové písky\n\nDehtové písky, také ropné písky nebo živičné písky, jsou směsí jílu, písku, vody a živic (bitumenů). Těží se kvůli živicím, které mohou být zpracovány na ropu.\n\nPřibližné procentuální složení:\n\nNaleziště dehtových písků jsou po celém světě, nejvíce ve Venezuele (Dehtové písky Orinoco) a v provincii Alberta v Kanadě (Athabaské ropné písky). I když se do obvyklých statistik nezařazují, obsahují asi dvakrát více ropy než všechna klasická ropná pole dohromady, ale jak velké procento z nich půjde skutečně vytěžit, je zatím sporné.\n\nPokud se dehtové písky nalézají blízko zemského povrchu, těží se v povrchových dolech. Vytěžený materiál se promíchává s horkou vodou a ropné živice se sbírají z povrchu. Živice jsou mnohem hustší než běžná surová ropa, a aby mohly být transportovány v ropovodech, musí být buď smíchány s lehkou ropou nebo se štěpí pomocí krakování. Na produkci jednoho barelu ropy jsou třeba dvě tuny dehtových písků.\n\nOdhaduje se, že 80 % kanadských dehtových písků je příliš hluboko pod povrchem. Pro hlubinnou těžbu jsou vyvíjeny metody, které vyžadují masivní injektáž horké vodní páry přímo do ložiska, čímž se živice uvolní a mohou být vypumpovány na povrch. Hlavními nevýhodami jsou nutnost mít poblíž vydatný zdroj vody a zdroj energie na produkci páry a také problém s velkým množstvím odpadní vody. Podle kritiků je masová těžba vzhledem k těmto problémům neproveditelná, zastánci těžby tvrdí, že se tyto technologie v budoucnu zefektivní.\n\nVzhledem k tomu, že světové zásoby ropy jsou konečné, budou tyto a jiné nekonvenční zdroje ropy pravděpodobně v budoucnosti hrát větší úlohu než dnes.\n\n"}
{"id": "40850", "url": "https://cs.wikipedia.org/wiki?curid=40850", "title": "SELECT", "text": "SELECT\n\nSQL příkaz SELECT vrací množinu záznamů z jedné a nebo více tabulek.\n\nMíra implementace SQL dotazů se liší u každého SŘBD, proto je třeba mít při psaní konkrétních dotazů na zřeteli konkrétní SŘBD, na kterém bude dotaz prováděn. Bližší informace naleznete v referenčních manuálech.\n\nKlíčové slovo codice_1 (někdy používáno codice_3) z výpisu odstraní záznamy, které se v dané hodnotě pole opakují. Výsledkem pro daný sloupec bude seznam všech hodnot (vyhovující případné podmínce výpisu); každé zastoupené jen jednou. codice_4 s codice_1 vypisuje z logických důvodů většinou jen jedno pole.\n\nDatabázové stroje většinou umožňují pomocí nějakého klíčového slova v SQL omezit počet vybraných řádků na určitou hodnotu.\n\nDatabáze Microsoft Access, MSSQL mají klauzuli codice_6, která se vkládá hned za codice_4…\nDatabáze MySQL, PostgreSQL mají klauzuli codice_9, která kromě maximálního počtu zobrazených řádků umožňuje určit i od jakého místa (ofsetu) z výsledných řádků dotazu (pomyslného celkového výběru) má vracení výsledku začít. Například dotaz\n\nby zobrazil záznamy na 5. až 15. místě.\nJe možné použít\nKonkrétně MySQL navíc podporuje klíčové slovo codice_16 (není součástí žádného SQL standardu), které se umisťuje za codice_4 a způsobí, že databázový stroj si i přes omezení dané klíčovým slovem codice_9 ve výběrovém dotazu uloží celkový počet záznamů splňujících podmínku v klauzuli codice_20 (pokud je zadaná) a ten pak může poslat jako výsledek dotazu:\n\n"}
{"id": "40851", "url": "https://cs.wikipedia.org/wiki?curid=40851", "title": "Kyveta", "text": "Kyveta\n\nKyveta je laboratorní pomůcka, do které se umisťuje kapalný vzorek při měření optických vlastností roztoků.\n\nNejčastěji se používají standardní kyvety s optickou dráhou 1 cm (vzácněji kratší – tzv. ultramikrokyvety pro velmi malé objemy měřených roztoků). Kyvety mohou být vyrobeny z různých materiálů a mohou mít různé provedení.\n\nKyvety z optického skla (zpravidla označované OG = optical glass, G = glass apod.) se hodí pro měření ve viditelné části spektra. Pro měření v UV oblasti je třeba použít kyvet z křemenného skla (Q = quartz, UV). Dostupné jsou i kyvety ze speciálních optických skel (např. OS = Optisches Glas), které lze obvykle použít pro širší část spektra než kyvety z obvyklého optického skla, jsou však levnější, než kyvety křemenné. V infračervené oblasti spektra se pak užívá řada materiálů s různou propustností v dané oblasti spektra a s různými chemickými vlastnostmi užitého materiálu. Pro měření ve vodných roztocích se užívají kyvety z CaF případně BaF. Pro nepolární rozpouštědla pak z KBr, NaCl či KCl.\n\nMěření v kyvetách z různých typů skla je velmi přesné, při správné technice lze stanovit absorbanci vzorku s přesností až na čtyři či pět desetinných míst. Kyvety jsou však relativně drahé – z optického skla stojí řádově stovky až tisíce korun, cena běžné kyvety z křemenného skla se pohybuje kolem čtyř až pěti tisíc korun. Přitom je životnost kyvet omezená, navíc jejich údržba je poměrně pracná. Z těchto důvodů se pro běžná měření používají jednorázové plastové kyvety, jejichž cena bývá jen několik korun, na druhou stranu s nimi lze spolehlivě měřit s přesností jen na dvě až tři desetinná místa (což je však pro většinu aplikací plně vyhovující). Většinou se vyrábějí z polystyrenu (PS) – pro viditelnou část spektra, nebo z polymetylmetakrylátu (PMMA) – i pro část UV oblasti.\n\nStandardní spektrofotometrické kyvety (tzv. \"makrokyvety\") mají dnes vnitřní rozměry 1×1×3 až 4 cm a plní se na objem 3 ml (nebo méně podle uspořádání fotometru a výšky paprsku nade dnem kyvety). Vzhledem k tomu, že se pracuje se stále menšími vzorky, používají se čím dál častěji \"semimikrokyvety\", které mají prostor pro vzorek zúžený a stačí je tak plnit jen asi 0,8 ml vzorku (opět záleží na provedení přístroje). Dostupné jsou i \"mikro- a ultramikrokyvety\", které, někdy již za cenu zkrácení optické délky, mohou pracovat i s podstatně menšími objemy (řádově až mikrolitry). Protože by při použití semimikro-, mikro- a ultramikrokyvet v některých spektrofotometrech podstatná část světla procházela sklem kolem vzorku, což by výrazně zvyšovalo pozadí a zhoršovalo přesnost měření, bývají tyto kyvety tzv. maskované – sklo kolem oblasti se vzorkem je začerněno. Na některých kyvetách bývá uveden tzv. \"faktor kyvety\" – vlastně skutečná optická délka kyvety v cm. V ideálním případě je faktor kyvety roven jedné, může se však lišit v důsledku výrobních nepřesností.\n\nV infračervené spektroskopii se užívá kyvet v podobe dvojic disků, obdélníků či hexagonů atp., které mají optickou dráhu světelného svazku v řádech mikrometrů až stovek mikrometrů. Jejich průměry se různí v závislosti na užitém přístroji, ale většinou jsou větší než 2,5 cm o tloušťce větší 2 mm. Plněný objem se pak velmi různí dle prostoru pro vzorek - od 0,5 µl až po 100 µl.\n\nPro speciální aplikace se používají další typy kyvet, např. průtokové kyvety, které lze připojit např. k chromatografickým přístrojům, temperované kyvety, spektrofotometrické kapiláry apod.\n\n"}
{"id": "40852", "url": "https://cs.wikipedia.org/wiki?curid=40852", "title": "Skupina kentaurů", "text": "Skupina kentaurů\n\nSkupina kentaurů (též zkráceně kentauři) je skupina planetek obíhajících po výstředných drahách mezi drahami planet Jupiter a Neptun; afely drah některých z nich leží ve vzdálenostech až 30 AU. Jsou složeny převážně ze zmrzlých plynů a vodního ledu, připomínají tedy jádra obřích komet. Jejich primitivní povrch je tmavý a barevně neutrální. Mohou se mezi nimi nacházet neaktivní komety.\n\nPředpokládá se, že se jedná o tělesa, původně se nacházející vně dráhy planety Neptun, tj. o transneptunická tělesa (TNO), která se v důsledku gravitačních poruch dostala z Kuiperova pásu do oblasti mezi Neptunem a Jupiterem a gravitačním působením velkých planet byla dočasně v tomto prostoru uvězněna. Dráhy kentaurů jsou nestabilní, protože jsou ovlivňovány blízkými planetami, Jupiterem, Saturnem, Uranem a Neptunem, a proto se v oblasti, kde je dnes nacházíme, nemohou zdržovat po delší dobu. Předpokládá se, že časem jsou tyto objekty buď opět vypuzeny do vnějších částí sluneční soustavy, případně až do mezihvězdného prostoru, nebo naopak vrženy blíže ke Slunci, kde se pak mohou změnit ve velké komety. Proto podle některých teorií jsou předstupněm vzniku tzv. krátkoperiodických komet. Spekuluje se také o tom, že měsíc Phoebe planety Saturn je pravděpodobně zachyceným příslušníkem této skupiny planetek.\n\nPrvním objeveným kentaurem byla planetka (2060) Chiron, objevená americkým astronomem Charlesem. T. Kowalem na Observatoři Mt. Palomar 18. října 1977. Dostala tehdy předběžné označení 1977 UB. Její průměr se odhaduje na 166 km. V době objevu se pohybovala poblíže afelu své dráhy. Později, když se dostala do blízkosti perihelu, začala jevit kometární aktivitu, tj. v jejím bezprostředním okolí se objevila slabá plynová kóma. Proto je dnes řazena též mezi komety a jako takové dostala kromě uvedeného katalogového čísla i kometární označení \"95/P Chiron\". Také u řady dalších objektů této skupiny byla pozorována kometární aktivita. Přitom u nich byla zjištěna rotace, o níž se dříve předpokládalo, že není obvyklá u jader komet.\n\nNejvětším dosud známým objektem mezi kentaury je planetka (10199) Chariklo, jejíž průměr se odhaduje na 302 km. V roce 2014 byl okolo ní objeven dokonce prstenec.\n\nŽádný z kentaurů nebyl dosud z bezprostřední blízkosti snímkován a zkoumán některou z kosmických sond (nepočítáme-li již zmíněný měsíc Phoebe, studovaný sondou Cassini). Jeden z kentaurů, (8405) Asbolus, byl podrobněji pozorován Hubbleovým vesmírným dalekohledem (HST).\n\nK 8. listopadu 2005 patřilo do této skupiny 33 objektů s definitivním označením a 61 s předběžným označením; tedy celkem 94 planetek.\n\nProtože se pohybují zejména v oblasti, kde se nachází i planeta Saturn, byli pojmenováni podle mytických řeckých polobohů druhé generace, mezi něž patřil právě i Saturn, řecky nazývaný Kronos. Je pak pravidlem, že i ostatní objekty nesou jména těchto mytologických postav.\n\n"}
{"id": "40854", "url": "https://cs.wikipedia.org/wiki?curid=40854", "title": "Egyptské pyramidy", "text": "Egyptské pyramidy\n\nEgyptské pyramidy (v egyptštině: pravděpodobně \"mer\") jsou zvláštní stavby typu pyramidy, které byly ve starověkém Egyptě s přestávkami budovány od doby vlády panovníka Džosera ze třetí dynastie až do doby prvního krále 18. dynastie Ahmose I., tedy po dlouhé období přibližně 1500 let, jako hrobky (případně kenotafy) králů a později také některých jejich významných manželek a matek (podle prozatím neprokázané domněnky rakouského egyptologa Petera Jánosiho měla od čtvrté dynastie hrobka královny podobu pyramidy jen tehdy, stal-li se její syn panovníkem). \n\nKaždá z pyramid byla nikoli samostatnou izolovanou stavbou, ale součástí celého rozsáhlého plánu funkčně (především nábožensky) propojených budov; proto je přesnější hovořit ne o pyramidách, ale o pyramidových komplexech. Jejich standardní součástí, vedle pyramidy samotné, byl v ideálním případě údolní chrám, vzestupná cesta, zádušní chrám a tzv. satelitní pyramida. Jednotlivé stavby se nicméně od sebe mohou značně lišit, a to nejen v architektonických jednotlivostech, ale i koncepčně, což zpravidla vypovídá o proměně náboženských představ. V jejich okolí zejména za Staré říše vznikaly rozsáhlé nekropole s hrobkami členů královské rodiny, dvorních hodnostářů a jiných příslušníků společenské elity. V době Nové říše se motiv pyramidy, ovšem bez doprovodných staveb, stal součástí pohřební architektury soukromých hrobek. \n\nKaždá pyramida je součástí celého pyramidového komplexu, ale i tak se stavby mohou od sebe značně lišit podle toho, jaké v té době bylo náboženství. Je mnoho hypotéz o tom, jak Egypťané stavěli pyramidy. Většina z nich tvrdí, že velké kamenné bloky byly měděnými nástroji vytesány do skály, poté přesunuty, hodně často lodí na místo stavby a vyzdviženy do své dnešní pozice. Staří Řekové a badatelé si mysleli, že se stavby neobešly bez velkého množství otroků. Tento tradiční pohled je ale mylný, jelikož, pyramidy byly stavěny desítkami tisíc zručných pracovníků, kteří za svou práci brali plat. Důkazem může být například vesnice dělníků v Dér el-Bahrí.\n\nPodle dochovaných papyrů se kvádry na staveniště dopravovaly po kanálech a pak byly vláčeny.\n\nZa vrcholné období doby stavitelů pyramid je považována vláda 4. dynastie, kdy vznikly nejznámější z pyramid – Chufuova, Rachefova a Menkaureova v Gíze; ty jsou také pokládány za první (a jediný do současnosti zachovaný) z tradičních divů světa. Právě ony a z nich obzvláště pyramida panovníka Chufua (označovaná někdy jako Velká pyramida), v mnoha ohledech jedinečná a odlišující se ostatních staveb tohoto typu, byly nejpozději od středověku předmětem pozornosti autorů nejrůznějších žánrů. \n\nNěkteré pyramidy jsou obrovské, jiné poměrně malé. Badatelé odhadují, že jich je kolem sta. Chufuova pyramida má tři hlavní komory: Královu a Královninu síň a tzv. Velkou Galerii. Je ale možné, že tu může být tajná chodba. Nejznámějšími pyramidami jsou Chufuova a Rachefova, které jsou poblíž Gízy. V minulosti byla Rachefova pyramida obložena bílým vápencem, který způsoboval, že se od ní odrážely jasné sluneční paprsky, což byla na tehdejší dobu skutečně krásná podívaná. Vápenec však bohužel v průběhu století rozebrali Egypťané na jiné stavby v okolí. Chufuova pyramida byla do postavení Eiffelovy věže nejvyšší stavbou na světě. Zabírá povrch takového rozměru jako 13 fotbalových hřišť. Její současná výška je 137,5 metrů. Sfinga, která je před pyramidami, je má hlídat.\n\nVedle tří největších pyramid se nacházejí tři malé tzv. satelitní. Jsou to hrobky manželek faraona Chufua. Z dálky se zdá, že Rachefova pyramida je vyšší než Chufuova. To je ale pouze optický klam, protože Rachefova pyramida je na vyšším místě. Mastaba je nadzemní stavba z cihel, která byla používána jako hrobka vládnoucích vrstev ve starověkém Egyptě. Tvarem připomíná nízký komolý čtyřboký jehlan. Každá pyramida má údolní chrám, kde probíhala mumifikace, vzestupnou cestu a zádušní chrám, kde probíhaly náboženské obřady obnovující síly panovníka (vzestupná cesta je cesta, která stoupala k pyramidě). \n\nNejstarší pyramida je Džoserova , která se nachází v Sákkaře. Největší a nejvyšší je Chufuova. Nejmladší je Ahmoseho pyramida, která se bohužel zřítila, takže nejmladší stojící pyramida je Chendžerova. Dnes nejnižší stojící pyramidou je Menkaureova.\n\nPřesný počet egyptských pyramid není znám: některé jsou doloženy písemnými prameny a nebyly doposud objeveny či identifikovány, jiné už zcela zanikly; badatelé odhadují, že v současné době jich existuje přibližně sto. Do tohoto orientačního počtu jsou zahrnovány jak samotné pyramidy (s výjimkou satelitních), tak stavby, které sice byly jako pyramidy plánovány, ale nakonec byly dokončeny v podobě jiné (např. jako mastaba v případě Raneferefovy hrobky).\n\nKrálovské pyramidové komplexy ve své době měly nejen velký význam náboženský a ideologický, ale také politický a hospodářský. Organizace staveb vyžadovala existenci přísně organizované byrokracie ovládající z jednoho centra všechny zdroje společnosti. Odhaduje se, že na pyramidových projektech mohla být různým způsobem zainteresována až 1/4 nebo 1/5 všech obyvatel země. Po dokončení stavby a v souvislosti se zde provozovaným posmrtným kultem v jejich blízkosti vznikala tzv. pyramidová města, do nichž bylo soustředěno hospodářské a personální zázemí kultu.\n\nVzhledem k tomu, že se zánikem staroegyptské kultury a znalosti hieroglyfického písma se vytratilo i povědomí o  původním účelu pyramid, staly se předmětem spekulací, jejichž cílem bylo tyto stavby začlenit a interpretovat v rámci určitého historického (například biblického) kontextu.\n\nV polovině 19. století vznikl až do současnosti živý zvláštní proud reflektující staroegyptskou kulturu a zejména pyramidy (odtud označení pyramidologie) v duchu hermetismu a esoteriky jako nositele odvěké moudrosti či zvláštních tajemství, která jsou zde „zašifrována“ a která třeba „odhalit“. \n\nV nejnovější době bývají nejrůznějšími způsoby dávány do souvislosti s údajnou existencí mimozemských civilizací nebo s dávnými a současné vědě neznámými lidskými kulturami disponujícími pokročilými technologiemi (např. Atlantida). Společným znakem všech těchto teorií je, že odmítají akceptovat nejen primární účel pyramid jako hrobek, ale i jejich datování egyptologií, takže posouvají dobu jejich vzniku hlouběji do minulosti; všechny tyto představy ovšem stojí mimo rámec vědy a nejsou egyptologií akceptovány.\n\n\n\n"}
{"id": "40856", "url": "https://cs.wikipedia.org/wiki?curid=40856", "title": "Vitus Bering", "text": "Vitus Bering\n\nVitus Jonassen Bering (také, méně správně, \"Behring\") (5. srpna (křest) 1681 Horsens, Dánsko – 19. prosince 1741 Beringův ostrov) byl dánský mořeplavec a navigátor, který se plavil ve službách ruského námořnictva.\n\nDo ruských služeb vstoupil během severní války v roce 1703, sloužil jako důstojník v baltské flotile. V letech 1710–1712 sloužil u azovské flotily v Taganrogu a sloužil tam i v době rusko-turecké války. V roce 1712 byl přeřazen k baltské flotile. Oženil se s Ruskou a v roce 1715 nakrátko navštívil rodné město, kam se již nikdy nevrátil.\n\nV roce 1725 vedl tzv. první kamčatskou výpravu, která měla za úkol zmapovat mořské pobřeží při východním pobřeží Sibiře, prověřit propojení Asie s Amerikou a prozkoumat bezpečnost hranic Ruska na Dálném východě. V únoru 1725 se Bering vydal na cestu přes Sibiř. Roku 1727 se dostal na Kamčatku. Výprava postavila loď \"Sv. Gavriil\", se kterou se vydala 13. července 1728 podél Kamčatky na cestu k severu. Dne 13. srpna 1728 se výprava dostala k nejvýchodnějšímu místu Čukotského poloostrova. Beringově výpravě se podařilo proplout mezi Asií a Amerikou, a dokázat tak, že tyto kontinenty spolu nesouvisí. Tím Bering splnil svůj úkol a vydal se na cestu zpět.\n\nV létě roku 1730 se vrátil do Petrohradu. Během jeho nepřítomnosti zemřelo pět jeho dětí. Přestože při cestě přes Sibiř onemocněl, byl pověřen naplánováním další výpravy, která měla za úkol změřit velikost Sibiře, zjistit přesnou zeměpisnou polohu Japonska, najít severovýchodní průjezd z Evropy do Asie a prozkoumat severní Pacifik.\n\nPočátkem roku 1733 nastoupil Bering tzv. druhou kamčatskou expedici, která zpočátku čítala asi 500 mužů, v Tobolsku byla posílena o 200 vojáků a přibližně 1500 vyhnanců. V červenci 1735 dorazila výprava do Jakutska. Zde byly vypraveny dvě lodě po řece Leně do severního moře, první měla doplout do Pacifiku, druhá na západ do Archangelsku. Ani jedna loď nedosáhla cíle, a proto se uvěřilo, že v severním moři žádný průjezd z Evropy do Asie neexistuje. Severovýchodní cestu objevil až Švéd Nordenskjöld.\n\nDo roku 1737 se výprava s mnoha problémy přesunula po etapách do Ochotsku na březích Ochotského moře. V následujících letech prozkoumali po moři oblast Kamčatky, ostrovy Kurily a severní Japonsko, čímž splnili další tzv. japonskou část expedice.\n\nDne 8. září 1740 vypluli z Ochotska na lodích \"Sv. Petr\", které velel Bering, a \"Sv. Pavel\", které velel Alexej Čirikov. Po přezimování na Kamčatce v přístavu Petropavlovsk, který založil, pokračovali v červenci roku 1741 východním směrem. Za bouře se obě lodi rozdělily. \"Sv. Pavel\" pod vedením Čirikova se po mezipřistání na Aljašce vrátil 17. října 1741 do Petropavlovska. Druhá loď, \"Sv. Petr\", po plavbě podél poloostrova Aljaška a ostrovů Aleuty, při které onemocněla většina posádky kurdějemi, ztroskotala na Komandorských ostrovech. Zde 8. prosince 1741 Vitus Bering zemřel. Ostrov byl pojmenován po něm – Beringův ostrov. Zbytek posádky pod vedením Svena Waxella se dostal 27. srpna 1742 zpět do Petropavlovsku na Kamčatce. Tak po devíti letech skončila tzv. velká americká expedice. Po této výpravě začalo pozvolné ruské osidlování Aljašky.\n\nV roce 1992 našel rusko-dánský tým archeologů na Beringově ostrově pozůstatky Vituse Beringa. Dánsko souhlasilo s tím, aby byl Bering dne 14. září 1992 spolu s pěti členy jeho posádky ještě jednou důstojně pohřben na svém ostrově.\n\n\n"}
{"id": "40857", "url": "https://cs.wikipedia.org/wiki?curid=40857", "title": "Bermudy", "text": "Bermudy\n\nBermudské ostrovy jsou zámořským územím Spojeného království v Atlantiku u jihovýchodního pobřeží Spojených států ve střední části Severoamerické pánve. Bermudy jsou pojmenovány podle svého objevitele Juana Bermúdeze, který je neobydlené objevil roku 1503.\n\nNacházejí se přibližně 1070 km východojihovýchodně od mysu Hatteras v Severní Karolíně u západního okraje Sargasového moře. Bermudy se skládají ze 181 ostrovů a ostrůvků, největším z nich je Main Island, který je označován také jako Bermuda. K dalším velkým patří St. George's Island, St. David's Island a Somerset Island.\n\nOstrovy Bermud tvoří korálový vápenec a vulkanity. Jsou to vrcholové trosky dávno vyhaslých sopek, zdvihajících se ze dna Severoamerické pánve (hluboké více než 5 km). Úbočí sopek bezprostředně pod hladinou obydlují po miliony let korálové kolonie. Hlavním zdrojem pitné vody je déšť, který se svádí z kamenných, bíle natřených střech domů do podzemních nádrží.\n\nBermudy se člení na 9 (farních) obcí a 36 volebních okrsků, s hlavním městem Hamilton. To leží na hlavním ostrově Velká Bermuda v dobře chráněném přírodním přístavu. Zde také sídlí guvernér a vláda. Přestože jsou Bermudy hustě, téměř souvisle osídlené, oficiálně mají ještě jedno město, přístav St. George's na východním konci, kde je i mezinárodní letiště. Město St. George's, ležící na stejnojmenném ostrově, vzniklo jako první anglické sídlo v oblasti bermudského souostroví již v roce 1612 a jeho jádro spolu s historickým opevněním je od roku 2000 zapsáno na seznamu Světového kulturního dědictví UNESCO.\n\nPříjemné, vlhké subtropické klima, v zimě oteplované Golfským proudem, bujné rostlinstvo a nevelká vzdálenost od Spojených států předurčily Bermudy k celoroční turistice a rekreaci.\n\nVýhodné daňové zákony přilákaly na ostrovy množství bank a finančních společností, pojišťoven a investičních fondů, které zde mají svá ústředí. Jejich aktivity řadí Bermudy mezi deset nejbohatších zemí na světě, per capita.\nNa Bermudách byly od roku 1944 do konce 20. století námořní a letecké základny Spojených států, původně byly pronajaté na 99 let.\n\nBermudy se staly první zemí na světě, která zrušila registrované partnerství a nahradilo ho manželství osob stejného pohlaví. Zákon podepsal guvernér John Rankin 7. února 2018.\n\n\n"}
{"id": "40860", "url": "https://cs.wikipedia.org/wiki?curid=40860", "title": "Ropné břidlice", "text": "Ropné břidlice\n\nRopné břidlice je souhrnné označení usazených hornin, které obsahují organický materiál zvaný kerogen. Jeho podíl se pohybuje mezi 10 až 30 %. Kerogen může být přeměněn na ropu pyrolýzou, během níž je ropná břidlice zahřívána na 450–500 °C bez přístupu kyslíku. Odhaduje se, že světová ložiska ropných břidlic jsou co do produkce ropy porovnatelná se zásobami klasické ropy. Ropné břidlice mohou být také přímo spalovány jako málo výhřevné palivo.\n\nEstonsko, Rusko, Brazílie a Čína v současnosti ropné břidlice těží tzv. frakováním, ale jejich produkce klesá z ekonomických a ekologických důvodů.\n\nRopné břidlice vznikly v dávné minulosti ukládáním zbytků rostlin a živočichů a dalších sedimentů na dna jezer a moří. Postupně se vlivem tepla a tlaku přeměnily do dnešní podoby. Teplo a tlak ovšem nebyly tak vysoké jako v podobném procesu, při němž pravděpodobně vznikla ropa.\n\nRopné břidlice se těží v povrchových dolech. Experimentálně jsou vyvíjeny také metody, jak zahříváním oddělit kerogen přímo v nalezišti.\n\nPodle odhadů (rok 2014) se světové zásoby ropných břidlic odhadují na 345 miliard barelů ropy. Největší zásoby se nacházejí v Rusku – 20 %. Následují Spojené státy (15 %) a Chile (9 %). Významné zásoby byly zjištěny i v Argentině, Libyi, Austrálii a dalších zemích.\n\nNejekonomičtější využití je prozatím přímé spalování. Jediná existující elektrárna používající jako palivo ropné břidlice se nachází v Estonsku.\n\nObsah síry může být až 10 %, výhřevnost je mezi 4 a 8 MJ/kg.\n\n\n"}
{"id": "40867", "url": "https://cs.wikipedia.org/wiki?curid=40867", "title": "Rubens Barrichello", "text": "Rubens Barrichello\n\nRubens Gonçalves Barrichello (* 23. květen 1972 v São Paulu, Brazílie) je brazilský jezdec Formule 1 s italskými kořeny. V současné době nejezdí za žádný tým, protože o závodní sedačku ve Williamsu pro rok 2012 ho tým připravil ve prospěch Bruna Senny.\nV letech 2000–2005 byl týmovým kolegou Michaela Schumachera, který se v této době stal pětkrát mistrem světa a nejúspěšnějším jezdcem v historii. Je nejzkušenějším pilotem, protože absolvoval nejvíce závodů v historii Formule 1. Barrichello obdivoval Ayrtona Sennu, který ho považoval za jakéhosi svého žáka.\n\nNarodil se v Sao Paulu, jako syn Rubense Barrichella Juniora. Jeho otec i dědeček se též jmenují Rubens. Narodil se ve stejný den jako jeho otec: 23. května. Jelikož je až třetím Rubensem v pořadí, říkají mu Rubinho (portugalská zdrobnělina pro jméno Rubens), což je také jeho současná přezdívka.\n\nV roce 1997 se oženil se Silvanou Giaffoneovou, bylo to 24. února. Silvana je sestřenicí Brazilského jezdce IRL, Felipe Giaffonea a neteří brazilských šampionů, Alfonsa Giaffonea Filha a Zeca Giaffonea. Tak vznikla asi nejznámější závodnická rodina v Brazílii. Se Silvanou mají 2 syny: Eduarda (n. 2001) a Fernanda (n. 2005).\n\nV mládí byl velice talentovaným jezdcem, vyhrál pětkrát titul na motokárách v Brazílii, poté přešel do Evropy do série Formule Lotus v roce 1990. Hned v prvním roce tuto sérii vyhrál a pro příští rok zaujal místo v Britské Formuli 3, kde porazil mladého Brita, Davida Coultharda. Ve F1 začínal velice brzy, už v 19 letech, nejprve ale ještě odjezdil sérii Formule 3000. Tady sice titul nezískal, vybojoval ale solidní třetí místo, a pro rok 1993 se spojil s týmem Jordan, jezdícím ve Formuli 1.\n\nMěl efektivní start do F1. Ve svém třetím závodě, Grand Prix Evropy, startoval ze dvanáctého místa za deštivých podmínek, ale už po prvním kole byl čtvrtý. Chvíli jel dokonce druhý, pak třetí, nakonec ale nedojel po problémech s palivem. Po celou sezónu ale měl vůz velké problémy, a Rubens dokončil jen 6 závodů z 16. Svým pátým místem z okruhu Suzuka, za které bral 2 body ale porazil své zkušenější týmové kolegy, včetně Eddieho Irvina. V Grand Prix Francie měl ale příležitost k prvním bodům, ale v posledním kole je ztratil a bodoval Michael Andretti.\n\nRok 1994 začal slibným čtvrtým místem v Brazílii a prvními stupni vítězů na okruhu Aida. Po prvních dvou závodech byl druhý v bodování. Ale pak přišlo osudné San Marino, a těžká nehoda Rubense, ve které málem přišel o život. O 2 dny později zemřel jeho učitel Ayrton Senna. I přes tyto tragické události se Rubens nevzdal a pokračoval dále, zajel pole position na okruhu Spa-Francorchamps. V té době byl nejmladším jezdcem, který stanul na pole position. Celkově skončil na skvělém 6. místě a porazil mnoho zvučných jmen.\n\nPodobný rok s týmem Jordan byl i v sezóně 1995, kde Rubens stanul v Montrealu na druhém místě. Na konci sezóny byl celkově jedenáctý.\n\nPro rok 1996 se s příchodem motorů Peugeot čekalo zlepšení. Do týmu také přišel významný sponzor, společnost Benson & Hedges. První závod nezačal špatně, Rubens bojoval celkem vysoko, ale pak jej auto přece jen zradilo a musel odstoupit. Přes očekávání ale Jordan nebyl schopen vyhrát závod. Celkově skončil v bodování osmý. Barrichellův vztah s šéfem týmu Eddiem Jordanem se pomalu zhoršoval a na konci sezóny odešel Rubens do nově vzniklého týmu Stewart.\n\nPro nováčkovský tým to byla obtížná sezóna, a Rubens dokončil pouhé tři závody v celé sezóně, ovšem blýskl se druhým místem v Grand Prix Monaka. To byly ovšem jediné body, a tak byl klasifikován celkově až jako třináctý.\n\nRok 1998 nebyl pro Stewart o moc lepší než ten předchozí, ale Rubens se postupně zlepšoval. Porazil svého stájového kolegu Jana Magnussena, který byl pro nevýrazné výsledky nahrazen Josem Verstappenem. Barrichello ovšem získal jen 4 body a celkově byl dvanáctý.\n\nSezóna 1999 konečně pro tým Stewart přinesla dobré výsledky. V prvním závodě sezóny se Rubens kvalifikoval na pátém místě, a v deštivé kvalifikaci ve Francii získal pole position. A také třikrát stanul na stupních vítězů: v Brazílii, San Marinu a v Grand Prix Evropy, kterou vyhrál jeho týmový kolega, Johnny Herbert. Na kontě Rubense bylo na konci sezóny 21 bodů a celkové 6. místo. To zaujalo šéfa stáje Ferrari, Jeana Todta a tak Barrichello podepsal pro rok 2000 smlouvu s týmem Ferrari.\n\nSvé první vítězství získal Rubens ve svém 123. závodě, na okruhu Hockenheimring, přestože startoval až jako osmnáctý. Stal se tak jezdcem s nejdelším počtem závodů, kdy nevyhrál. Barrichello pokračoval ve skvělých výsledcích a podílel se na dominanci Ferrari na začátku nového tisíciletí. Byly to jeho nejlepší léta v F1. V sezóně 2000 byl celkově čtvrtý, v roce 2001 třetí a v sezóně 2002 dokonce druhý, za týmovým kolegou Michaelem Schumacherem.\n\nZa 3 roky u Ferrari si ale připsal jen 4 vítězství, další musel přenechat Schumacherovi při kontroverzní Grand Prix Rakouska 2002, kde na cílové rovince zpomalil, aby Michael mohl vyhrát. Díky tomuto incidentu byla v roce 2003 zakázána týmová režie.\n\nV sezóně 2004 často dojížděl za Schumacherem, 7× byl druhý, a vyhrál 2 závody: v Itálii a Číně. Završil tak svou nejlepší sezónu v F1, získal celkem 114 bodů a 14 umístění na stupních vítězů.\n\nPřes skvělé auto Ferrari, které měl, nebyl na své domácí Grand Prix Brazílie nikdy příliš úspěšný. Za svou kariéru nedojel 10 ze 14 závodů na domácí trati. Nejlepším výsledkem bylo třetí místo z roku 2004.\n\nBěhem sezóny 2005 začal být kritizován, že se příliš podřizuje Michaelu Schumacherovi, a ničí si tak kariéru, celkově byl v roce 2005 až osmý. V srpnu 2005 bylo oznámeno, že po pěti letech opustil Ferrari a na konci roku se připojil ke stáji Honda.\n\nJeho šťastné číslo je 11, protože právě s tímhle číslem vyhrál svůj první závod na motokárách. Pro sezónu 2006 tak jeho týmový kolega Jenson Button přenechal číslo 11 právě jemu. Jeho číslo mu však zas tak dobré výsledky nepřinesly, pohyboval se sice na špici, ale jeho kolega Button byl výrazně lepší. Jeho vůz prý neseděl jeho jezdeckému stylu, zejména brždění. Po menších úpravách měl být vůz zase o něco lepší. A už v Monaku mohl dojet na stupních vítězů, ale dostal trest projetí boxy za překročení rychlosti v pit lane a musel se spokojit se čtvrtým místem. V tom závodě si vyměnil helmu s jedním ze svých nejlepších přátel, Tony Kanaanem, brazilským jezdcem série IRL, kterého někdy označuje portugalsky jako Anao (což znamená trpaslík). Kanaan jel zase s jeho helmou závod 500 mil Indianapolis.\nNa konci sezóny obsadil celkové 7. místo.\n\nSpolečně a Buttonem byli oznámeni jako jezdecká dvojice Hondy i pro rok 2007, rezervním jezdcem se stal Christian Klien, který nahradil Anthonyho Davidsona, který přestoupil do Super Aguri. Nová specifikace vozu: Honda RA107 byla jistojistě krok vedle. Dvě 10. místa z Monaka a Španělska byli Barrichellovými nejlepšími umístěními. Ve Velké Británii si polepšil na místo deváté. Přesto porážel týmového kolegu Buttona, ten akorát získal při Grand Prix Francie osmé místo a jeden bod. V té době byl bez bodu klasifikován jako devatenáctý. Do konce této neúspěšné sezony, která se stala nejhorší v jeho kariéře, už nedokázal získat žádný bod.\n\n19. července 2007 bylo potvrzeno, že společně Buttonem si spolu zajezdí ještě i v sezóně 2008. V prvním závodě sezóny se kvalifikoval na 10. místě. Závod sice dokončil na 6. místě, ale byl diskvalifikován za ignorování červeného světla na konci boxové uličky. V témže závodě si ještě odpykal penalizaci stop-and-go, poté, co vjel do boxů při výjezdu safety caru. Další závody sice dokončil, nicméně na nebodovaných místech. Grand Prix Turecka 2008 byla pro něj výjimečná. Byl to totiž jeho 257. start v závodě, čímž překonal rekord Riccarda Patreseho, který odjel závodů 256. Prolomení rekordu bylo velimi diskutabilní. Do některých závodů totiž nenastoupil, když jako například v Grand Prix Španělska 2002 musel odstoupit již v zahřívacím kole. V Monaku vybojoval své první body od roku 2006. A hned další přidal v Kanadě. Několik kol dokonce vedl, hlavně díky safety caru, nakonec se ale propadl na 7. příčku. Ve Francii ale na úspěchy nenavázal. Už v kvalifikaci měl problémy a závod nakonec dokončil na 14. místě.\n\nPři Grand Prix Velké Británie se kvalifikoval až na 16. místě a to dokonce porazil týmového kolegu Buttona. To bylo hlavně kvůli dešti, který provázel i závod. Extrémní podmínky mu hrály do karet a on dojel na skvělém 3. místě. Byly to jeho první stupně vítězů od roku 2005.\n\nV šampionátu skončil třetí.\n\nRubens Barrichello podepsal 2. listopadu 2009 smlouvu s Williamsem. V roce 2010 byl jeho týmovým kolegou Nico Hülkenberg. Rubens Barrichello po této sezóně přestoupil do indycar.\n\nTučně – Pole position\n\"Kurzívou\" – Nejrychlejší kolo závodu\n\n\nPro rok 1991 podepsal Barrichello smlouvu s týmem West Surrey Racing v britském Mistrovství Formule 3. Nejvážnějším soupeřem mu byl domácí David Coulthard, který ač získal o jedno vítězství navíc v celkovém hodnocení na Barrichella nestačil.\n\nTým / Vůz\n\n\nVozy / Tým\n\n"}
{"id": "40868", "url": "https://cs.wikipedia.org/wiki?curid=40868", "title": "Monitor (obrazovka)", "text": "Monitor (obrazovka)\n\nMonitor je základní výstupní elektronické zařízení sloužící k zobrazování textových a grafických informací. Je-li připojen k počítači, je propojen s grafickou kartou, avšak může být připojen i k dalším zařízením nebo do nich přímo integrován (PDA), monitor je přímo připojen k videokartě zasílající patřičné informace, které budou na monitoru (jeho obrazovce) zobrazeny. Monitor může být také součástí samostatného počítačového terminálu.\n\nPři práci barevné CRT obrazovky jsou ze tří katod emitovány elektronové svazky, které jsou pomocí jednotlivých mřížek až na stínítko obrazovky. Na zadní stěně stínítka obrazovky jsou naneseny vrstvy tzv. luminoforů (luminofor = látka přeměňující kinetickou energii na energii světelnou). Red (červená), Green (zelená), Blue (modrá) pro aditivní model skládání barev. Vlastní elektronové svazky jsou bezbarvé, ale po dopadu na příslušné luminofory dojde k rozsvícení bodu odpovídající barvy. Těsně před stínítkem obrazovky se nachází maska obrazovky. Je to v podstatě mříž, která má za úkol propustit jen úzký svazek elektronů. Maska obrazovky musí být vyrobena z materiálu, který co nejméně podléhá tepelné roztažnosti a působení magnetického pole. Oba dva tyto jevy by totiž způsobily, že elektronové svazky nedopadnou přesně na svůj luminofor, což by se projevilo nečistotou barev. Elektronové svazky jsou vychylovány pomocí vychylovacích cívek tak, aby postupně opisovaly zleva doprava a shora dolů jednotlivé řádky obrazovky.\n\nNa rozdíl od televizoru není obvykle vybaven vysokofrekvenčním vstupním obvodem (tunerem), takže k němu nelze připojit anténu. Signál je do monitoru přenášen buď analogově nebo digitálně. Monitory můžeme podle používaných technologií rozdělit na několik skupin:\n\n\nVelikost monitoru se obvykle udává jako vzdálenost mezi protilehlými rohy obrazovky. Problém, který u tohoto označení nastává, je, že toto značení velikosti obrazovky nerozlišuje poměr stran monitoru a tudíž při zachování stejné úhlopříčky a jiného poměru stran se dostaneme k odlišné velikosti zobrazované plochy. Například, 21\" monitor s poměrem stran 4:3 zobrazí plochu o velikosti ~1361 cm, širokoúhlá obrazovka 16:9 se stejnou velikostí úhlopříčky, tedy 21\" zobrazí plochu o velikosti ~1212 cm.\n\nDalším neduhem tohoto označení velikosti je nepřesnost při značení skutečné velikosti monitorů. Většina výrobců totiž udává velikost úhlopříčky včetně plochy, kterou skryje plastový rám monitoru, a jelikož je tato plocha hlavně u CRT monitorů veliká i několik centimetrů, výrobce o skrytou plochu uživatele jakoby \"okrádá\", ale ve skutečnosti se tato plocha využívá částečně pro overscan.\n\nRozlišení se udává v bodech neboli pixelech (px) – u LCD se jedná o skutečný počet bodů, pokus o použití jiného než tohoto rozlišení vede k různým deformacím obrazu; u CRT jde o maximální zobrazitelný počet bodů a ten je omezen maximální vstupní frekvencí (MHz)\n\nObnovovací frekvence udává se v jednotkách Hertz (Hz) – jako rozumné ergonomické minimum pro CRT je uváděno 85–120 Hz.\n\nDoba odezvy se udává v jednotkách milisekund (ms) – doba, za kterou se bod na LCD monitoru rozsvítí a zhasne, pro pracovní využití je vyhovující doba 8 ms (obvykle výrobci udávají parametr podobný, ze šedé do šedé barvy, tudíž skutečná odezva je horší)\n\nHistoricky nejstarším v současnosti ještě používaným vstupem je D-sub (15pinový typ DE-15 pro analogový přenos obrazu původně pro VGA), novější DVI (kombinovaný digitální a analogový) nebo nejmodernější HDMI (digitální pro přenos videa ve vysokém rozlišení, zpětně kompatibilní s DVI, ale umožňuje i přenos zvuku). Některé monitory mohou mít také oddělené RGB (analogové) vstupy.\n\nDalšími zajímavými parametry jsou elektrická spotřeba udávaná ve Wattech (W) - u LCD je poloviční až třetinová proti CRT o stejné úhlopříčce, spotřeba ve stavu spánku, rozteč bodů, hloubka monitoru (CRT je podstatně hlubší než LCD), pozorovací úhly, hmotnost a další.\n\nStejně jako u televizoru existuje několik různých technologií používaných k zobrazování obrazových dat:\n\nKlady:\n\nZápory:\n\nKlady:\n\nZápory:\n\n\n\n\n"}
{"id": "40869", "url": "https://cs.wikipedia.org/wiki?curid=40869", "title": "Erebos", "text": "Erebos\n\nErebos (2. pád Ereba, latinsky Erebus, řecky \"Ἔρεβος\") je v řecké mytologii bůh věčné tmy a sama věčná tma. Jeho jménem se nazývá nejhlubší a nejtemnější část podsvětí, kde sídlí Hádés.\n\nJe jedním z prvních bohů. Vznikl z prvopočátečního Chaosu. S temnou nocí Nyktou, která rovněž povstala z Chaosu, zplodili Aithera – boha jasného světla, a Hémeru – bohyni jasného dne. Podle pověsti Erebos a Nyx se svými dětmi nebyli spokojeni a tak Erebos, aby své děti nespatřil, odešel do podsvětí a už odtud nevyšel. Podle jiné verze se do podsvětí dostal kvůli podpoře Titánů v jejich boji proti olympským bohům. \n\nSlovo je spojováno se semitským výrazem pro západ Slunce a přeneseně i zemi na západě (Evropa).\n\n"}
{"id": "40870", "url": "https://cs.wikipedia.org/wiki?curid=40870", "title": "Svět", "text": "Svět\n\nPojem svět označuje celek přírody, věcí, míst a událostí, které jsou nám přístupné skrze smysly, zkušenosti, rozum a emoce. Nejběžnější význam slova odkazuje na planetu Zemi, její obyvatele a její životní prostředí. V širším slova smyslu se slovo vztahuje na vesmír jako celek.\n\nSvět je též důležitý filosofický pojem. V současném filosofickém myšlení se svět nejčastěji chápe jako to, čehož smyslem je být místem k životu. Často se mluví o bytí ve světě (např. Martin Heidegger).\n\nV náboženském myšlení je často zastoupena víra v jiné světy. Častá je zde snaha o únik z tohoto světa (míněn v podstatě svět, ke kterému přistupujeme skrz fyzické smysly), považovaného za svět klamu (např. indický pojem májá či řecké doxa) či duchovního úpadku (různé perské věrouky např. zoroastrismus).\n\n"}
{"id": "40873", "url": "https://cs.wikipedia.org/wiki?curid=40873", "title": "Vše kromě zbraní", "text": "Vše kromě zbraní\n\nVše kromě zbraní (anglicky Everything But Arms (EBA)) je opatření Evropské unie, díky kterému jsou osvobozeny od cla všechny dovozy do EU z nejméně rozvinutých států (Least Developed Countries) s výjimkou zbraní. EBA nabyla účinnost 5. března 2001. Přechodná ustanovení existují u banánů (do ledna 2006), cukru (do července 2009) a rýže (do září 2009). \n\nSnahou je podpořit rozvoj nejchudších států. \n"}
{"id": "40879", "url": "https://cs.wikipedia.org/wiki?curid=40879", "title": "Analýza", "text": "Analýza\n\nAnalýza (z řec. \"ana-lysis\", rozebrání, rozpuštění, rozvázání) může označovat:\n\n\n\n\n\n\n\n"}
{"id": "40880", "url": "https://cs.wikipedia.org/wiki?curid=40880", "title": "Alexander Seik", "text": "Alexander Seik\n\nAlexander Seik (16. září 1824 Mirotice – 2. října 1905 Tábor) byl raný český fotograf, jeden z předních tvůrců chromofotografie a starosta Tábora.\n\nAlexander Seik se narodil 16. září 1824 v Miroticích u Písku. Jako mnoho raných fotografů se nejprve zabýval malováním podobizen, ale už 1. června 1855 začal provozovat v Mladé Vožici živnost fotografickou a stal se tak jedním z prvních českých fotografů vůbec.\n\nV roce 1857 se přestěhoval do Tábora kde si brzy jeho fotografický ateliér v Nádražní ulici v domě č. p. 516 (na místě dnešního hotelu Palcát) získal velkou oblibu. Úspěšně se zabýval jak zhotovováním fotografických vizitek a kolorovaných portrétů větších formátů (nejstarší známé portréty tohoto autora jsou portréty rodičů Augusta Sedláčka datovány do roku 1858 uložené ve sbírkách Prácheňského muzea v Písku), tak v té době nesmírně náročným fotografováním v exteriéru. V roce 1860 prodal městu fotografii Tábora za 26 zlatých, což byla zhruba průměrná měsíční mzda učitele. Do Tábora se sjížděli zákazníci i z okolních měst, a to i z těch, kde fotografický ateliér byl.\n\nRozkvět podniku dokazuje i otevření nového fotografického „salonu“ roku 1865 v domě p. Mrazíka (dnes proti divadlu) s modernějším vybavením. Krok to však nebyl nejšťastnější – po necelých dvou měsících provozu Seik oznámil, že ateliéru se nedostává světla a proto znovu otevře svou původní fotografickou dílnu zcela obnovenou a vkusně vybavenou.\n\nMezinárodní slávy dosáhl Seikův ateliér během pruské invaze v roce 1866, kdy se mnoho pruských vojáků nechalo vyfotografovat a podobizny si zaslat domů, jelikož Seikovy fotografie údajně předčily ty dostupné v Berlíně. Několik těchto podobizen se zachovalo ve sbírkách Husitského muzea v Táboře.\n\nSeik mnohokráte zmiňoval své nejrůznější fotografické vynálezy, jejich podstata však zůstává záhadou. Specialitou jeho ateliéru byla chromofotografie, technika portrétů s plastickým dojmem, kterou si osvojilo jen několik fotografů a patří ke specialitám fotografie ve střední Evropě. Chromofotografie byly několikráte chváleny už v II. ročníku týdeníku Tábor v roce 1865 a pisatel se zmiňuje, že Seik tuto techniku zdokonalil vlastním vynálezem a zbavil je tak „onoho outlého nádechu“. Článek Jakuba Husníka z roku 1869 také zmiňuje, že Seik vynálezem zdokonalil metodu fotografování na „porculán“ a zhotovuje tak zdařilé fotografie.\n\nStále podstatnější byla i Seikova činnost ve společenských kruzích. V roce 1867 se stal členem (a později, roku 1883, i velitelem) sboru ostrostřelců, kterým připravil album s portréty členů. (Toto album je největší známý zachovalý soubor Seikových fotografií uložené ve sbírkách Husitského muzea v Táboře.) V roce 1870 byl poprvé zvolen do obecního zastupitelstva. V roce 1872 se stal členem fotografické společnosti ve Vídni a roku 1873 členem městské rady. Téhož roku mu byl svěřen policejní referát.\n\n„\"Zdejší fotografové, veleznámí pánové Sejk a Schächtl spojili se tyto dny soukromou úmluvou k společné práci, a sice tím způsobem, že oba, každý jinak samostatný o své osobní firmě, společně obstarávati budou všechny fotografické zakázky v městě a okolí na útraty společné, jež v první chvíli krýti bude záloha 200 zl, kterou p. Alex. Sejk do závodu zapůjčil, a podělovati se budou dílem stejným z užitku čistého.\"“\n\nTímto prohlášením otištěném v roce 1878 v týdeníku Český Jih vznikly „Spojené fotografické dílny Alexandra Seika a Ignáce Schächtla“. V tomto období jsou některé fotografie signovány společným logem obou fotografů, jiné zase zvlášť.\n\nIgnácovi Schächtlovi tato spolupráce velmi prospěla a jeho jméno v Táboře vešlo do všeobecného povědomí. Do svého ateliéru si pořídil přístroj na zvětšování fotografií, v té době velmi neobvyklé vybavení. Inzeroval i mikroskopické fotografe zvětšené 1000 až 4000 kráte.\n\nSeik ale pomalu ztrácel zájem o fotografii a věnoval se intenzivněji politice a tak společná činnost pomalu skončila asi v roce 1886, kdy oba salony opět začaly inzerovat zvlášť.\n\nAlexander Seik byl zvolen za starostu Tábora roku 1889. Za deset let jeho starostování Tábor prošel významným vývojem. Byla provedena rekonstrukce Bechyňské brány a děkanského kostela podle návrhu architekta Josefa Mockera. Železniční doprava byla rozšířena směrem na Písek a Jihlavu a tím se Tábor stal podstatnou křižovatkou. Byl postaven společenský dům Střelnice a Seik se zasloužil i o stavbu nové Tabákové továrny (dnes městský úřad a obchodní dům).\n\nSeik zemřel 2. října 1905. V tehdejších novinách se dočteme:\n\n„\"V požehnaném věku kmetském odchází od nás muž, který, ač nebyl rodákem tohoto města, přec jeho slávě, jeho rozkvětu věnoval celý život svůj.\"\n\n\"Vstoupil v řady tichých ale svědomitých pracovníků naší obce, z nichž mnozí, přemnozí nás již dávno navždy opustili, vstoupil v době té, kdy Tábor se probouzel, kdy z omšelých stínů staré slávy sbíral se a mohutněl v město nové, kvetoucí. Pracoval poctivě, tiše a kladl základy k blahu dob pozdějších, a dočkal se ještě v pozdním večeru dlouhého věku svého, že viděl zásvit červánků lepších dob.\"\n\n\"Umírá klidně, obklopen požehnáním své práce, věnované městu, ku kterému přilnul jako k svému rodišti. A město to, které odvděčilo jeho zásluhy a jmenovalo jej svým čestným měšťanem, to město klade věnec vzpomínek na jeho rakev a v dějiny velké své píše jméno jeho v řady nejlepších synů svých, ono loučí se s ním tím bolestným pozdravem:\"\n\n\"Odpočiň v pokoji - památka tvá zůstane v požehnání.\"“\n\n"}
{"id": "40881", "url": "https://cs.wikipedia.org/wiki?curid=40881", "title": "Mezivládní konference", "text": "Mezivládní konference\n\nMezivládní konference, Mezivládní konference EU, anglicky \"Intergovernmental Conference, IGC\", je rozhodovací orgán Evropské unie. Všechna její rozhodnutí musí být jednomyslná.\n\nSmlouvy EU mohou být pozměněny jenom v těch konferencích, na nichž jsou přítomny všechny členské státy. Výsledkem mezivládních konferencí jsou smlouvy, které jsou zaslány členským zemím k ratifikaci. Ratifikace probíhá podle práva jednotlivých zemí.\n"}
{"id": "40882", "url": "https://cs.wikipedia.org/wiki?curid=40882", "title": "Chromofotografie", "text": "Chromofotografie\n\nChromofotografie je technika na pomezí malířství a fotografie používaná v druhé polovině 19. století. Fotografie se vyvolala na dva papíry; první papír se výrazně obarvil; druhý se obarvil jen mírně a zprůhlednil promaštěním. Po umístění obou obrazů přes sebe se vzduchovou mezerou vznikne plastický dojem. Tuto techniku používalo jen několik fotografů většinou ve střední Evropě, mezi nejznámější tvůrce chromofotografie patří Alexander Seik, který je některými zdroji uváděn i jako vynálezce techniky.\n"}
{"id": "40884", "url": "https://cs.wikipedia.org/wiki?curid=40884", "title": "Euskadi Ta Askatasuna", "text": "Euskadi Ta Askatasuna\n\nEuskadi Ta Askatasuna (zkráceně ETA, česky: Baskicko a jeho svoboda) byla ozbrojená baskická nacionalistická a separatistická organizace, která se snažila násilím a teroristickými útoky vytvořit z tohoto území na hranici Španělska a Francie nezávislý socialistický stát.\n\nSkupina existovala v letech 1959–2018 a během této doby si její útoky vyžádaly přibližně 820–850 obětí a několik stovek zraněných.\n\nJméno \"Euskadi Ta Askatasuna\" znamená v baskickém jazyce „Baskický stát a svoboda“. Organizace byla založena v roce 1959 za autoritativního režimu generála Francisca Franca a rychle se vyvinula ze skupiny prosazující tradiční kulturní způsoby v polovojenskou organizaci. Její ideologií byl marxismus-leninismus. Motto této organizace je \"\"Bietan jarrai\"\", což znamená \"Držet se obou\". Toto odkazuje na dva motivy v symbolu ETA - had (symbol tajnosti a vychytralosti), který se ovíjí kolem sekyry (symbol síly).\n\nOrganizace usilovala o:\n\nPodle Španělska i Francie, Evropské unie a Spojených států byla ETA teroristická organizace. Do roku 1975 byla ETA vnímána jako organizace bojující proti autoritativnímu režimu generála Franca.\n\nK teroristickým útokům skupiny patří například:\n\nV roce 2014 organizace oznámila ukončení ozbrojeného boje a rozpuštění svých operačních a logistických struktur. Dne 8. dubna 2017 předala ETA francouzským úřadům polohu svých úkrytů se zbraněmi a začátkem května 2018 oznámila své definitivní rozpuštění. Několik dní před tím požádala veřejnost o odpuštění zla, které ve jménu své věci organizace spáchala.\n\n"}
{"id": "40886", "url": "https://cs.wikipedia.org/wiki?curid=40886", "title": "Velenje", "text": "Velenje\n\nVelenje () je město ve Slovinsku. Se svými 33 000 obyvateli je pátým největším městem v zemi. Leží 60 km severovýchodně od Lublaně v Dolním Štýrsku.\n\nPo druhé světové válce bylo moderní město budováno postupně od 60. let v okolí nedalekého dolu na hnědé uhlí. Obec, která měla po skončení konfliktu okolo 600 domů, se tak rozšířila na více než šest tisíc obyvatel. Rozhodnuto bylo následně o vybudování dalších továren a zprůmyslnění regionu.\n\nPo smrti jugoslávského prezidenta Josipa Tita bylo město přejmenováno na \"Titovo Velenje\". Roku 1991 se vrátilo po vyhlášení slovinské nezávislosti ke svému původnímu jménu.\n\nVe Velenji je hlavní sídlo společnosti Gorenje, proslavené hlavně výrobou kuchyňské techniky.\n\n"}
{"id": "40887", "url": "https://cs.wikipedia.org/wiki?curid=40887", "title": "Popelář", "text": "Popelář\n\nPopelář je osoba zaměstnaná obcí, městem nebo nějakou soukromou komerční firmou, jejíž náplní práce je sběr a odvoz věcí, které jejich majitelé považují za odpad. Popelář se zejména pohybuje v oblastech obytných prostorů, kde se nachází popelnice, jež slouží jako shromaždiště nežádoucích věcí. Popelář pracuje v lidských sídlech, v nichž je zaveden hromadný svoz odpadu (typicky ve městech, v poslední době se tato služba šíří i na venkov). Obsah popelnic a kontejnerů vyprazdňuje do útrob korby speciálního popelářského vozu. K pohybové manipulaci nepojízdných popelnic kruhové podstavy používá efektivní valivé rotační techniky, jež šetří jeho čas i síly.\n\nEtymologicky je slovo \"popelář\" odvozeno od slova \"popel\"; tyto zbytky po spalování tuhých paliv dříve tvořily nejdůležitější část nezpracovatelného odpadu.\n"}
{"id": "40888", "url": "https://cs.wikipedia.org/wiki?curid=40888", "title": "Ignác Šechtl", "text": "Ignác Šechtl\n\nIgnác Šechtl, také známý jako Ignác Schächtl (26. května 1840 Praha-Nové Město – 6. července 1911 Tábor), byl raný český fotograf a průkopník kinematografie.\n\nIgnác Šechtl se narodil 26. května 1840 v Praze v rodině mlynářského mistra. Jeho údělem se měl stát obchod. Krátce pracoval jako písař u zasilatelské firmy Alexandra Kliera v Praze. V roce 1863 však odešel do Kladna, kde se vyučil fotografickému řemeslu a v roce 1865 mu byla opovězena živnost. Z této doby se již zachovalo několik fotografických vizitek uložených v archivu muzea Šechtl Voseček.\n\nV roce 1867 se přestěhoval do Plzně, kde si založil ateliér (již čtvrtý ve městě). Tento rok se dobový tisk zmiňuje o fotografování pomníku sochaře Wiltda, který se i přes velmi nepříznivé počasí zdařil. Jedná o první zmínku Ignácova fotografování v exteriéru.\n\nPozději (roku 1868) se spojil s fotografem Franzem Bergmanem. Mezi oběma fotografy však došlo k rozporu a proto roku 1869 Šechtl odešel i se svou ženou Antonií rozenou Lexovou z města a živil se jako kočovný fotograf. Štěstí zkoušel například v Bukurešti (r. 1871), Nepomuku a Prachaticích. Z této doby se zachovalo několik podstatných fotografií. K unikátům patří fotomontáž vytvořená dvojexpozicí, která zobrazuje Ignáce jako laboranta i retušéra v jednom snímku. Velmi zajímavé jsou fotografie měst, například snímky Prachatic, Jistebnice, Tábora, Žirovnice či technicky neobvyklý panoramatický snímek Blatné.\n\nV roce 1870 se Ignácovi narodila dcera Antonie a čtyři roky na to jeho žena zemřela. Novou životní partnerku našel v Kateřině Šťastné, se kterou se seznámil na svých výletech do Tábora. Kateřina byla totiž hospodyní Josefa Němce, manžela Boženy Němcové. Tak se Šechtl ve svých 36 letech konečně usadil v Táboře, kde roku 1876 oficiálně otevřel fotografický ateliér v domě 333 na Mariánském Náměstí.\n\nV roce 1877 se Ignácovi narodil syn Josef Jindřich a podle rodinné legendy ve stejný den potkal v hospodě obchodního cestujícího Jana Vosečka, který se toho dne stal fotografem a společníkem firmy. Ve sčítacím aparátu figuruje Jan Voseček jako pomocník Šechtla od roku 1880.\n\nIgnác Šechtl vášnivě dokumentoval vývoj města i za cenu ztrátovosti celého počínání. Z let 1876 a 1877 se dochovalo mimo jiné i několik fotografií Táborského náměstí krátce po přestavbě radnice a reportáž z odhalení pomníku Jana Žižky od sochaře Myslbeka.\n\nIgnác Šechtl se stal spoluzakladatelem rybářského spolku a byl oblíbeným divadelním ochotníkem. Lidé se prý smáli už při příchodu Ignáce na scénu. Jeho herecké zkušenosti i smysl pro humor jsou patrné na mnoha jeho fotografiích.\n\n„Zdejší fotografové, veleznámí pánové Sejk a Schächtl spojili se tyto dny soukromou úmluvou k společné práci, a sice tím způsobem, že oba, každý jinak samostatný o své osobní firmě, společně obstarávati budou všechny fotografické zakázky v městě a okolí na útraty společné, jež v první chvíli krýti bude záloha 200 zl, kterou p. Alex. Sejk do závodu zapůjčil, a podělovati se budou dílem stejným z užitku čistého.“\n\nTímto prohlášením otištěném v roce 1878 v týdeníku Český Jih vznikly „Spojené fotografické dílny Alexandra Seika a Ignáce Schächtla“. V tomto období jsou některé fotografie signovány společným logem obou fotografů, jiné zase zvlášť.\n\nŠechtlovi tato spolupráce velmi prospěla a jeho jméno v Táboře vešlo do všeobecného povědomí. Do svého ateliéru si pořídil přístroj na zvětšování fotografií, v té době velmi neobvyklé vybavení. Inzeroval i mikroskopické fotografe zvětšené 1000 až 4000kráte. Od Seika se také zdokonalil v kompozici snímků a spojil je se svým typickým smyslem pro humor a touhou zdůraznit povahu fotografovaného.\n\nSeik ale pomalu ztrácel zájem o fotografii a věnoval se intenzivněji politice a tak společná činnost pomalu skončila asi v roce 1886, kdy oba salony opět začaly inzerovat zvlášť.\n\nRozdělení obou ateliérů zřejmě chod Ignácova podniku výrazně neovlivnilo. Během 80. let se rozšířily „suché“ želatinové negativy, které výrazně zjednodušily fotografování mimo ateliér a tak z této doby se již dochovalo bezpočet fotografií Tábora i významných událostí.\n\nV roce 1888 začal Jan Voseček pracovat v původním Seikově ateliéru a z této doby existují i fotografie signované „Jan Voseček“. V roce 1895 se stává společníkem firmy, která je přejmenována na „Schächtl a Voseček“, později „Šechtl a Voseček“.\n\nV roce 1896 Ignác propadl další novince – kinematografu. Jako první mimo Prahu dostal koncesi na promítání živých obrazů. Už v roce 1896 mělo proběhnout promítání v Plzni, které by bylo první v Čechách. Pro technické problémy se však pravděpodobně poprvé promítalo až v roce 1897 v táborské Střelnici. Ignác Šechtl ale nebyl s jeho technickou kvalitou spokojen a proto odjel do Vídně vyřešit problémy se světlem. Později s kinematografem kočoval, ale jeho počínání bylo výrazně ztrátové a tak kinematograf i filmy prodal kouzelníkovi Ponrepovi.\n\nV roce 1902 měla firma Šechtl Voseček pavilon na velkolepé Krajinské výstavě v Táboře, ze které také vytvořil první velkou do dnešní doby zachovalou reportáž spolu se svým synem Josefem Jindřichem. Následovaly další rozsáhlé reportáže ze stavby bechyňské dráhy, 1903, a ze Sokolských sletů. V roce 1904 se syn Josef Jindřich stal společníkem firmy. V roce 1906 firma otevřela pobočku v Pelhřimově a účastnila se Rakouské výstavy v Londýně. V roce 1907 započala stavba nového ateliéru v místě bývalého Seikova, který se stal největší na českém jihu.\n\nIgnác Šechtl zemřel 6. července 1911. Firma Šechtl a Voseček však existovala až do združstevnění v roce 1953.\n\n"}
{"id": "40890", "url": "https://cs.wikipedia.org/wiki?curid=40890", "title": "Otaniemi", "text": "Otaniemi\n\nOtaniemi \"(Švédsky Otnäs)\" je poloostrov, omývaný vodami Laajalahti, na východě města Espoo asi 10 km od centra Helsinek ve Finsku. Sousedí s Tapiolou, Leppävaarou a Keilaniemi.\n\nOblast je domovem Aaltovy univerzity. Většina budov je navržena architektem Alvarem Aaltem. Většina budov kolejí byla vystavěna k ubytování sportovců na Olympiádě v Helsinkách 1952 a nejnovější pro atletické mistrovství světa v roce 2005. \nNachází se zde také kongresová centra Dipoli a Innopoli nebo víceúčelová sportovní hala Otahalli.\n\nPřes Otaniemi má vést i plánovaná západní trasa Helsinského metra.\n\n"}
{"id": "40891", "url": "https://cs.wikipedia.org/wiki?curid=40891", "title": "Fatah", "text": "Fatah\n\nFatah (arabsky: فتح, \"Fatah\"), doslova „dobytí,“ je obrácená zkratka arabského názvu Harakat al-Tahrír al-Watani al-Filastíníj (: حركة التحرير الوطني الفلسطيني, doslova „Palestinské národně osvobozenecké hnutí“). Fatah je hlavní palestinská politická strana a největší a nejdůležitější frakce Organizace pro osvobození Palestiny (OOP). V palestinské politice se nachází na středo-levé části politického spektra. Jedná se především o nacionální, sekulární socialistickou politickou stranu. Od svého založení udržuje řadu militantních skupin. Jeho hlavní vojenskou částí je al-Assifa. Na rozdíl od svého oponenta, islamistické organizace Hamás, není Fatah samotný zařazen na seznam teroristických organizací žádnou vládou světa. Současným předsedou Fatahu je Farúk Kadúmí.\n\nV parlamentních volbách 25. ledna 2006 strana ztratila většinu v parlamentu ve prospěch Hamásu, rezignovala na všechny vládní pozice a ujala se role hlavní opoziční strany. Podržela si ale moc na Západním břehu Jordánu, což vedlo k rozkolu mezi oběma stranami.\n\nAkronym Fatah je vytvořen z oficiálního arabského názvu: HArakat al-TAhrír al-Watani al-Filastíníj, z kterého vznikne „HATAF,“ což bylo převráceno na „Fatah.“ Slovo Fatah bylo používáno pro islámské expanze v prvním století islámské historie a z toho důvodu je muslimy pozitivně vnímáno. Obrácenou zkratku používá strana proto, že Hataf znamená v arabštině náhlou smrt.\n\nHnutí Fatah, jež obhajovalo palestinskou nacionální ideologii, že Palestina bude osvobozena akcí palestinských Arabů, bylo založeno v roce 1959 členy palestinské diaspory – především vzdělanými lidmi ze států kolem Perského zálivu, kteří byli dříve uprchlíky v Gaze a později odešli studovat do Káhiry nebo Bejrútu. Mezi zakladatele patří Jásir Arafat, který byl v letech 1952-56 předsedou Generální unie palestinských studentů (GUPS) na káhirské univerzitě, dále Salah Chalaf, Chalíl al-Wazir a Chaled Jašruti, který byl v letech 1958-62 předsedou GUPS v Bejrútu.\n\nPrvní teroristický útok provedl Fatah 3. ledna 1965, když se pokusil sabotovat izraelský Národní rozvaděč vody, na kterém byl nedávno zahájen provoz, a díky němuž bylo odebíráno značné množství vody z řeky Jordán, která po většinu svého toku tvoří hranici s Jordánskem. Útok však byl zmařen izraelskými bezpečnostními složkami a jeden z teroristů byl zajat.\n\nFatah se stal dominantní silou v palestinské politice po Šestidenní válce v roce 1967. Byl ranou z milosti předbaasistickému arabskému nacionalismu, což inspirovalo George Habashe z Arabského nacionalistického hnutí (bývalé dominantní palestinské politické strany). V listopadu 1959 uvedl ve vydání podzemního časopisu Fatahu – Filastinuna Nida al-Hajat, že hnutí bylo motivováno statusem palestinských uprchlíků v arabském světě:\nMládež katastrofy (šibab al-nakba) je rozptýlená… život ve stanu se stal mizerný jako smrt… zemřít pro naši milovanou vlast je lepší a čestnější než život, který nás nutí poníženě jíst chléb náš vezdejší nebo jej přijímat jako charitu za cenu naší cti… My, synové katastrofy, již nejsme ochotni žít tento špinavý, ohavný život, ten život, který zničil naši kulturní, morální a politickou existenci a zničil naši lidskou důstojnost.\nOd počátku ozbrojeného boje - jak ukazuje palestinské povstání v letech 1936-1939 nebo palestinští bojovníci pod vedením Abd al-Kadira al-Husajniho - bylo ústřední ideologií Fatahu osvobození Palestiny a palestinský ozbrojený boj.\n\nFatah se v roce 1967 připojil k Organizací pro osvobození Palestiny (OOP). Okamžitě mu bylo přiděleno 33 ze 105 křesel ve výkonném výboru OOP. Zakladatel Fatahu, Jásir Arafat, se stal předsedou OOP v roce 1969 poté, co mu byla tato funkce podstoupena Jahjá Hamúdou. Podle BBC \"„pan Arafat převzal post předsedy výkonného výboru OOP v roce 1969, tedy v roce, kdy Fatah podnikl proti Izraeli na 2432 teroristických útoků.“\"\n\nBěhem roku 1968 byl Fatah a jiné palestinské ozbrojené skupiny cílem hlavních operací Izraelských obranných sil (IOS) v jordánské vesnici Karamé, kde měl Fatah velitelství, a kde se nacházel i středně velký uprchlický tábor. Název vesnice znamenal v arabštině „důstojnost,“ což mělo mezi Araby zvláštní symboliku, zejména po Šestidenní válce v roce 1967. Tato operace byla reakcí na útoky proti Izraeli, včetně raketových útoků Fatahu a jiných palestinských milic, na území Západního břehu. Informace o operaci byly známy dopředu a jordánská vláda (stejně jako množství komandos Fatahu) informovala Arafata o přípravách izraelské operace velkého rozsahu. Po vyslechnutí této informace se mnoho teroristických skupin z města stáhlo. Patřila mezi ně Georgem Habashem nově vytvořená Lidová fronta pro osvobození Palestiny (LFOP) a odštěpenecká organizace Najefa Hawatmeho – Demokratická fronta pro osvobození Palestiny (DFOP). Fatahu bylo doporučeno jordánským divizním velitelem, aby své muže a ústředí přesunul do nedalekých kopců. Nicméně na Arafatův rozkaz členové Fatahu ve městě zůstali a domluvili se s jordánskou armádou, že jim přijde na pomoc, kdyby došlo k těžkým bojům.\n\nV noci z 21. května napadla IOS Karamé obrněnými vozidly a stíhacími letouny. Fatah se však z města, k překvapení izraelské armády, vytlačit nenechal. Když Izrael zintenzivnil útok, přišla Fatahu na pomoc jordánská armáda, načež se Izrael stáhl, aby nedošlo k plné válce mezi oběma státy. Na konci bitvy bylo 150 mrtvých bojovníků Fatahu, 20 jordánských vojáků a 28 izraelských vojáků. Navzdory vyššímu množství ztrát prohlásil Fatah, kvůli rychlému stažení izraelské armády, bitvu o Karamé propagandisticky za své vítězství.\n\nKe konci 60. let došlo ke značnému nárůstu napětí mezi palestinskými Araby a jordánskou vládou. Silně vyzbrojené teroristické skupiny vytvořily v Jordánsku „stát ve státě“ a nakonec dokonce kontrolovaly několik strategických pozic v zemi. Po svém vítězství v bitvě o Karamé začal Fatah a další palestinské milice přebírat kontrolu nad občanským životem v Jordánsku. Palestinci vybudovali zátarasy, veřejně ponižovali jordánské policejní složky, obtěžovali ženy, vybírali nelegální daně – Arafat všechno buď přecházel nebo ignoroval.\n\nV únoru 1970 propukly nepokoje v hlavním městě Ammánu a byl spáchán neúspěšný atentát na krále. Králi Husajnovi došla trpělivost, když LFOP nechala na jednom z jordánských letišť vyhodit do povětří tři unesená letadla. Proto 16. září 1970 vyhlásil v zemi stanné právo. Jordánská armáda zaútočila proti palestinskému velitelství a jordánské tanky ostřelovaly základny militantů. Během této odvety zahynulo na 2000 příslušníků OOP a několik tisíc palestinských civilistů.\n\nSituace měla být uklidněna na setkání hlav arabských států v Káhiře. Nakonec byl předseda OOP a Fatahu Jásir Arafat donucen podepsat dokument o zrušení palestinských guerril v Jordánsku a složení zbraní militantních organizací. Jednotky LFOP a DFOP však tuto dohodu odmítly a společně s Fatahem vyzvaly, prostřednictvím Rádia Bagdád, ke svržení krále Husajna. Na to jordánská armáda obsadila poslední centra palestinských militantů. Většina jich pak prchla do Libanonu, zbylí se vzdali jordánské nebo izraelské armádě. Celkový počet obětí tohoto konfliktu se odhaduje na 5–10 tisíc.\n\nV 60. a 70. letech poskytoval Fatah školení pro širokou skupinu evropských, blízkovýchodních, asijských a afrických militantních, teroristických a povstaleckých skupin a provedl řadu útoků proti izraelským cílům v západní Evropě a na Blízkém východě. K Fatahu se připojila řada skupin, která prováděla únosy civilních letadel a další teroristické útoky. Patří mezi ně například Černé září (stálo za Mnichovským masakrem), Revoluční garda Fatahu Abú Nídala, skupina Abu Musy, LFOP a LFOP-HV. Fatah byl zásobován zbraněmi, výbušninami a byl mu poskytován výcvik Sovětským svazem a některými komunistickými východoevropskými státy. Zbraně dodávala Fatahu také Čína.\n\nPřestože zprvu Arafat a členové Fatah váhali, zda se zúčastnit konfliktu, nakonec v libanonské občanské válce hráli významnou roli. Jednotlivé frakce OOP, jako LFOP, DFOP, Palestinská osvobozenecká fronta a Fatah se nakonec přidaly ke komunistickému násirovskému Libanonskému národnímu hnutí (LNH). Přestože původně existovalo spojenectví mezi syrským prezidentem Hafízem Assadem, ten ve strachu o ztrátu vlivu v Libanonu změnil spojence. Následně do Libanonu vyslal syrskou armádu společně se syrsko-palestinskými organizacemi jako Sa'ikou a LFOP-HV, aby se pod vedením Ahmada Džibríla přidala k radikálním pravicovým křesťanským silám v boji proti OOP a LNH. Hlavní složkou křesťanských milicí byli maronitští falangisté věrní prezidentu Camille Chamounovi.\nV dubnu 1975 zabili Falangisté dvacet šest členů Fatahu cestujících autobusem. V roce 1976 obklíčily křesťanské milice s podporou libanonské armády uprchlický tábor Tel al-Za'atar. OOP a LNH se za to pomstilo útokem na falangistickou pevnost ve městě Damour. Při tomto útoku bylo zabito 350 lidí a mnoho dalších zraněno. Po šesti měsících obležení padl tábor Tel al-Za'atar a při následném masakru bylo zabito několik tisíc palestinských Arabů. Arafat se následně s Abu Džihádem obviňovali, že nezvládli úspěšnou záchrannou operaci.\nKe konci 70. let se vystupňovaly přeshraniční útoky OOP na Izrael. Jeden z největších teroristických útoků, známý jako Masakr na pobřežní silnici, se odehrál 11. března 1978. Skupina asi tuctu příslušníků Fatahu se přepravila na lodi do blízkosti hlavní pobřežní silnice spojující Haifu a Tel Aviv-Jaffu. Tam unesli autobus a povraždili cestující a stříleli na kolem jedoucí vozidla. Při tomto útoku bylo zabito třicet sedm civilistů. V reakci na tento útok zahájily o tři dny později IOS operaci Lítání s cílem převzetí kontroly nad jižním Libanonem až po řeku Lítání. Během operace IOS dosáhla svých cílů a Fatah se stáhl na sever do Bejrútu.\n\nPoté, co se Izrael z Libanonu stáhl, Fatah začal znovu raketami ostřelovat oblast Galileje. To vedlo k první libanonské válce v roce 1982. V krátké době došlo k obklíčení a bombardování Bejrútu IOS. Za cílem ukončení obléhání Bejrútu vyjednaly americká a evropské vlády dohodu zaručující bezpečný odchod Arafata a Fatahu, hlídaný mezinárodními silami, do Tuniska. Navzdory této dohodě však mnoho velitelů a příslušníků Fatahu zůstalo v Libanonu.\n\nV roce 1993 došlo ke zvratu v izraelsko-palestinských vztazích. Jásir Arafat podepsal Mírové smlouvy z Osla a zřekl se terorismu. Došlo rovněž k vzájemnému uznání Izraele a OOP, načež byl Arafatovi dovolen návrat na palestinská teritoria z exilu v Tunisku.\n\n24. dubna 1996 se na mimořádném zasedání sešla Palestinská národní rada a zabývala se otázkou úpravy Palestinské národní charty, která musela být změněna v souladu s Arafatovými Dopisy o vzájemném uznání. Palestinská národní rada deklarovala svůj záměr anulovat ty články Charty, které volají po likvidaci Izraele. Konkrétně se však rozhodlo pouze o tom, že se celá záležitost svěří zvláštnímu výboru. Zrušení článků Charty, které popíraly právo Izraele na existenci, schválila Palestinská národní rada až 14.12.1998 na shromáždění v Gaze při příležitosti návštěvy amerického prezidenta Billa Clintona autonomních palestinských území.\n\nAž do své smrti v roce 2004 byl Arafat předsedou Fatahu a Palestinské národní správy, provizorního tělesa vytvořeného v důsledku dohod z Osla. Po jeho smrti se stal předsedou Fatahu Farúk Kadúmí, který je předsedou dodnes.\n\nOrganizace má status pozorovatele v Socialistické internacionále, mezinárodním uskupení levicových politických stran.\n\nOd roku 2000 je Fatah členem Palestinských národních a islamistických sil, seskupení jenž zahrnuje organizace spadající i nespadající pod OOP, včetně teroristických organizací Hamás a Palestinský islámský džihád.\n\nV prezidentských volbách v roce 2005 podpořil Fatah svého vrcholného politika Mahmúda Abbáse. V roce 2005 Fatah prohrál takřka ve všech volebních obvodech na palestinských územích ve prospěch Hamásu. K právu Izraele na existenci Fatah prohlásil: „Fatah neuznává izraelské právo na existenci, ani jsme nikdy nežádali jiné, aby tak učinili.“\n\nMezi militantní frakce Fatahu patří Fatah Hawks, Tanzim a Brigády mučedníků Al-Aksá. První zmiňovaná organizace hrála klíčovou roli během první intifády. Fatah hrál důležitou roli prostřednictvím Jásira Arafata a zastřešující OOP ve vyjednávání mírového procesu (Mírová dohoda z Osla), které ukončilo první intifádu. Po podepsání těchto mírových dohod (13. září 1993 ve Washingtonu) bylo křídlo Fatah Hawks rozpuštěno. Již za dva roky však Fatah ustanovil nové militantní jednotky Tanzim. Jednotky Tanzim, neoficiálně označovány jako Arafatova armáda, měly být protiváhou palestinským islamistickým skupinám Hamás a Palestinský islámský džihád a zároveň jako útvar schopný zasahovat proti Izraeli. Na rozdíl od jiných teroristických skupin zasahují jednotky Tanzim pouze na území Palestinské autonomie a odmítají sebevražedné atentáty. Izraelské armádě se podařilo v dubnu 2002 zatknout vůdce Tanzimu Marwana al-Barghoutiho a izraelský soud ho následně odsoudil k několika doživotním trestům. Organizace Brigády mučedníků Al-Aksá byla vytvořena po vypuknutí druhé intifády. Brigády mučedníků Al-Aksá organizovaly a spáchaly velký počet teroristických ozbrojených a sebevražedných útoků proti občanům Izraele. Tato odnož Fatahu je na seznamu teroristických organizací.\n\n\n"}
{"id": "40895", "url": "https://cs.wikipedia.org/wiki?curid=40895", "title": "Litina", "text": "Litina\n\nLitina je slitina železa s uhlíkem. Uhlíku obsahuje více než 2,11 % podle binárního diagramu železo-uhlík. Při obsazích uhlíku nižších než 2,11 % se hovoří o ocelích. Má vysokou odolnost vůči tlaku a teplotě a zároveň nízkou pružnost. Litiny, u kterých je uhlík vyloučen ve formě grafitu, jsou tzv. litiny samomazné.\nVýrazem litina se označují také výrobky z litého železa, často umělecky zpracované, např. reliéfní desky kamen a krbů, náhrobky, kříže, dekorativní předměty i šperky.\n\nSlévání litiny je mladší než slévání bronzu. V Číně se litina vyráběla již od 4. století př. n. l., Evropané začali litinu vyrábět až ve 14. století.\n\nLitiny se rozlišují a dělí podle způsobu vyloučení grafitu (uhlíkových krystalů) ze surového železa. Tvar a velikost grafitu je určující pro vlastnosti litin, určuje jejich křehkost a tvrdost. Rozlišit vyloučení grafitu lze pod mikroskopem.\n\nLitina se vyrábí ze surového železa a litinového i ocelového šrotu s koksem a vápencem. Vyrábí se v kuplovně (také kupolní či kupolové peci), tavicí peci válcovitého tvaru při teplotě okolo 1500 °C. Při pomalém ochlazování vzniká šedá litina, při rychlém ochlazování vzniká bílá litina. Mají však nežádoucí vlastnosti a je nutné je dále zpracovávat:\n\nOznačování litin stejně jako ocelí podléhá normalizaci, v ČR se užívá česká technická norma ČSN či evropská norma.\n\nOznačování dle ČSN\n\nZa písmennou značkou normy ČSN se (po mezeře) uvádí šestimístný číselný třídník: první dvojčíslí (00–99) značí třídu norem a je opět odděleno mezerou.\nLitina se dle ČSN značí: 42 xxyy.ab, přičemž:\n\nOznačování dle EN\n\nOznačování litin s přihlédnutím k mechanickým vlastnostem.\nZnačí se: EN-GJxy-xxx-z\n\nNapříklad EN GJS-1000-5 značí litinu s kuličkovým grafitem (tvárná litina) s mezí pevnosti v tahu (Rm) 1000 MPa a tažností (A) 5 %.\nPoznámka k sazbě označení a čísla normy: označení (ČSN, EN, ISO ...) spolu s číslicemi a dalšími znaky tvoří jediný výraz, jediný nerozdělitelný celek. Kromě písmen (verzálek) a číslic jsou součástí výrazu mezery, příp. spojovníky, příp. tečka či dvojtečka. Před spojovníkem, tečkou, dvojtečkou ani za spojovníkem, tečkou a dvojtečkou nikdy není mezera.\n\n\n"}
{"id": "40897", "url": "https://cs.wikipedia.org/wiki?curid=40897", "title": "Babinské louky", "text": "Babinské louky\n\nBabinské louky jsou přírodní památka ev. č. 1662 v obci Malečov na katastrálním území Babiny I a Čeřeniště v okrese Ústí nad Labem. Lokalita se nachází na území CHKO České středohoří a je zároveň zařazena mezi evropsky významné lokality. Chráněné území je ve správě regionálního pracoviště Ústecko AOPK ČR.\n\nPředmětem ochrany je bohatá populace zvonovce liliolistého a dalších vzácných druhů podhorských luk. Do ochrany byly zahrnuty i zbytky místních tzv. orchidejových luk, zmíněných ve vyhlašovací dokumentaci z roku 1993.\n\n"}
{"id": "40900", "url": "https://cs.wikipedia.org/wiki?curid=40900", "title": "Babolský háj", "text": "Babolský háj\n\nBabolský háj je přírodní památka ev. č. 1920, lokalita Babolky – čtvrť města Letovice v okrese Blansko. Správa AOPK Brno. Výměra je 5,05 ha, celková plocha včetně ochranného pásma 17,12 ha\n\nDůvodem ochrany je mokřad s výskytem vzácného kapradníku bažinného (\"Thelypteris palustris\").\n"}
{"id": "40904", "url": "https://cs.wikipedia.org/wiki?curid=40904", "title": "Letní olympijské hry 1952", "text": "Letní olympijské hry 1952\n\nXV. letní olympijské hry 1952 se konaly ve finských Helsinkách. Helsinky měly hostit již olympiádu v roce 1940, ale ta byla zrušena z důvodu druhé světové války. Poprvé se na letních hrách představili sportovci Sovětského svazu, a hned jejich debut ukázal, že se s nimi bude muset v budoucnu počítat.\n\nHry přinesly mnoho pozoruhodných výkonů, famózním výkonem byly čtyři zlaté medaile manželů Emila a Dany Zátopkových: Dana z oštěpu, Emil z „pětky“, „desítky“ a maratonu, ve kterém startoval poprvé v životě. Vytrvalec Emil se stal díky parádním atletickým představením doslova hrdinou finských fanoušků, nazývali jej — Pohádkový Péťa.\n\nHelsinky byly vybrány z konkurence Amsterdamu a amerických měst Los Angeles, Minneapolis, Detroit, Chicago a Filadelfie 21. června 1947 na 40. zasedání Mezinárodního olympijského výboru.\n\n"}
{"id": "40906", "url": "https://cs.wikipedia.org/wiki?curid=40906", "title": "Martti Vainaa &amp; Sallitut aineet", "text": "Martti Vainaa &amp; Sallitut aineet\n\nMartti Vainaa & Sallitut aineet je finské hudební popové uskupení založené roku 2001. \n\nV roce 2003 složili píseň „Pelimies“, jenž se ve Finsku stala hitem léta roku 2005.\n\n\n"}
{"id": "40908", "url": "https://cs.wikipedia.org/wiki?curid=40908", "title": "Srážka", "text": "Srážka\n\nSrážka nebo srážky může být: \n\n\n\n"}
{"id": "40913", "url": "https://cs.wikipedia.org/wiki?curid=40913", "title": "Teslův transformátor", "text": "Teslův transformátor\n\nTeslův transformátor je vysokofrekvenční transformátor vynalezený Nikolou Teslou. Pracuje na rezonančním principu, proto je třeba jeho obvody ladit pro dosažení nejlepšího výkonu. Slouží k získávání velmi vysokých napětí. Teslův transformátor je v podstatě zjednodušená verze tesla coil magnifieru, se kterým Nikola Tesla rád experimentoval.\n\nTransformátor je tvořen dvěma souosými vzduchovými cívkami s různým počtem závitů. Zdrojem primárního vysokofrekvenčního napětí je tlumený jiskrový oscilátor (na principu jiskřiště), napájený např. z vysokonapěťového transformátoru. Na sekundární cívce se běžně dosahuje napětí stovek kilovoltů až jednotek megavoltů (MV), podle stavby transformátoru, jeho uspořádání, vyladění a zdroje primárního napětí. Sekundární napětí uvedené velikosti se projevuje zřetelnými optickými jevy v podobě sršení, výbojů a také světélkováním blízkých (i zcela odpojených) výbojek, zářivek atd.\n\nTesla zamýšlel využít transformátor pro dálkový přenos energie. Vzhledem k obtížím se zpětnou přeměnou vysokofrekvenční energie, složitostí jejího směrování, nízké účinnosti přenosu a velkým ztrátám vlivem vyzařování, silnému rušení veškerého rádiového spektra atd. se tento přenos průmyslově nevyužívá. Dosti je však oblíbené jeho využívání ve formě speciálního efektu - například na některých koncertech.\n\nSekundární vinutí je tvořeno velkým počtem závitů, navinutých tenkým izolovaným vodičem na nevodivém jádře (např. na PVC trubce). Spodní konec je uzemněný, na horní konec se pro zvýšení účinnosti nasazuje přídavná kapacita - toroid (v amatérských podmínkách se užívá i polystyrénový věnec obalený staniolem).\n\nNa spodní části je okolo sekundárního vinutí navinuto několik závitů primárního vinutí z tlustého drátu (s dostatečným odstupem proti probíjení). Toto vinutí s málo závity je připojené ke zdroji vysokofrekvenčního proudu. Díky tomu se okolo primárního vinutí tvoří střídavé magnetické pole, indukující v sekundárním vinutí vysoké napětí. Toto napětí je ještě znásobeno díky rezonanci.\n\nExistuje několik druhů napájení, které se liší napájecím napětím, výkonem, složitostí, účinností a cenou. Mají ale jeden společný cíl: budí v primární cívce střídavé kmity.\n\nJde o klasické zapojení, jaké používal Nikola Tesla. Je jednoduché na stavbu a dá se použít jak na miniaturní modely, tak i na zdroje s velkými výkony.\n\nNejsložitější součástí jiskřišťové TC je zdroj. Od zdroje se očekává, aby dával vysoké napětí – 5 až 20 kV. Může být střídavé s nízkou frekvencí, lepší výsledky poskytuje stejnosměrné. Existuje mnoho různých typů zdrojů, například:\n\nPro vyšší požadované výkony a napětí normální jiskřiště ze šroubů nebo trubek přestává výkonově vyhovovat. Jednak se na něm ztrácí energie – primární obvod kmitá kratší dobu – a jednak se zahřívá. Tomu se předchází pohybem jiskřiště. Jedním z nejčastěji užívaných způsobů „nuceného jiskření“ je použití kotouče z plexiskla, na kterém je na okraji v pravidelných rozestupech několik kovových nýtů. Kotouč je namontovaný na motorek, který s ním otáčí stálou rychlostí (tzv. synchronní motor) a jak nýty procházejí těsně mezi kontakty jiskřiště, přeskakují jiskry, které rychle uhasnou, když se nýt vzdálí.\n\nNa schématu nahoře je celé zapojení. Vlevo je zmíněný MOT z mikrovlnné trouby, ze síťových 230 V tvoří cca 2,5 kV (AC), je možné samozřejmě zapojit dva za sebe, tak získáme napětí 5 kV (trafa ale musí být stejná). V kladné půlvlně prochází napětí vysokonapěťovou diodou a nabíjí kondenzátor, v záporné je pochopitelně odpojené. (V tomto způsobu nabíjení je výhoda, že na výstupu z MOTu stoupá napětí plynule od nuly do 2,5 kV, takže diodou teče mírný nabíjecí proud a zdroj není na začátku nabíjecího cyklu zkratován, jako je tomu většinou u trvale běžících DC zdrojů zvykem.)\n\nToto zapojení funguje jako klasická jiskřišťová TC, s tím rozdílem, že se dá použít i pro obrovské výkony (viz – přes 300 kW). Je možné na točení kotoučem použít i normální asynchronní motor, ale ten spíná v různých nevhodných fázích (kdy napětí na kondenzátoru je často dost malé).\n\nJiskřiště je sice součástka jednoduchá, nastavitelná a prakticky nezničitelná, má ovšem i pár vad: při provozu vytváří dost elektromagnetického šumu na všech možných frekvencích a ozón, a hlavně je ztrátová.\n\nBylo by tedy záhodno nahradit jiskřiště nějakou výkonnou polovodičovou součástkou, která by spínala obvod místo něj.\n\nJako nejlepší kandidát by se mohl zdát tyristor – je to součástka přímo k podobnému účelu stavěná. (Je to víceméně spínač – má tři nožičky, dvě výkonové, jednu řídicí, ze začátku je úplně nevodivý. Když se na řídicí nožičku přivede asi šest voltů, tak najednou úplně (tzv. lavinovitě) sepne a zůstává sepnutý, dokud je na silových nožičkách nějaké napětí. Jeho jedinou nevýhodou tedy je, že se nedá vypnout,pokud napětí neklesne na 0, což by ovšem moc nevadilo.)\n\nTyristor se ale na OLTC použít nedá. Je tomu tak proto, že přece jenom nesepne úplně okamžitě. V primárním obvodu není skoro žádná zátěž a proud dosáhne maxima během pár milióntin sekundy. Za tu dobu se nestačí „lavinovité sepnutí“ rozšířit po celém objemu křemíku, takže proud teče jen úzkým kanálem. Tyristor se může zničit, aniž bychom překročili jeho maximální proud. Takže ačkoli jsou tyristory při stejné ceně několikrát výkonnější spínače než tranzistory, k OLTC je použít nelze.\n\nRychleji spínají tranzistory IGBT.\n\nOLTC se vyznačuje hlavně tímto:\n\nMůžeme to tedy shrnout tak, že OLTC jsou oproti SGTC účinnější, neprská v nich jiskřiště a nejsou tak náročné na zdroj, jsou ovšem i výrazně méně odolné, dražší a nedají se použít na moc vysoké výkony. Moc se nepoužívají.\n\nDalší možností buzení teslova transformátoru je polovodičový oscilátor.\nJednočinný SSTC (Solid State Tesla Coil) je blokující budič, dodávající do primární cívky potřebnou frekvenci. Účinnost jednočinného SSTC není nijak vysoká, řádově desítky procent.\n\nSlayer Exciter - Nejjednodušší samokmitací SSTC postavené z jediného tranzistoru, frekvence se ladí automaticky pomocí vodiče z báze tranzistoru připojeného na spodní kontakt sekundární cívky.\n\nSSTC dělíme dle zapojení koncového stupně na plný most (čtyři tranzistory a spínají proud do primární cívky křížem na střídačku)a polomost(Dva tranzistory spínají na střídačku proti kondenzátorovému děliči). Polomost má tu výhodu, že při kolapsu odejdou pouze dva tranzistory, zatímco u plného mostu všechny čtyři. Z plného mostu vytáhnete samozřejmě delší výboje. Tranzistory se používají buď MOSFET (Třeba IRFP460A), nebo lepší IGBT (Třeba HGTG30N60B3D 600V/30A - ale jeden stojí 250 Kč).\n\nTímto se dostáváme k budiči koncového stupně. Lze použít třeba integrovaný obvod IR2153, který budí koncové tranzistory přímo, ale pouze polomost. Má vestavěný obvod Death Time a frekvenci musíte ručně naladit potenciometrem. Navíc při průrazu koncáků odejde tento obvod někdy také. Testoval jsem jej a následně zavrhnul. Lepší je použití takzvaného GDT (Gate Drive Transformer) - toroidní feritový transformátor galvanicky oddělující budič od koncáků. GDT navíc dle začátků a konců vinutí fázuje správně tranzistory. Pro buzení GDT je nejlepší použít dvojici gatedriverů UCC37321 a UCC37322 od Texas Instruments o které si můžete napsat na stránkách výrobce jako samply zadarmo. Gatedrivery mají i druhý ENABLE vstup, kam lze připojit interrupter a přerušováním buzení tak snížit střední výkon transformátoru. Navíc to i prodlouží výboje. Jako budič gatedriverů můžete zvolit integrovaný obvod 4046 v zapojení potenciometrem laděného oscilátoru. Ladění frekvence je však dosti problematické, proto je lepší použít nějaké zapojení z netu - samokmitající zapojení se zpětnou vazbou z paty sekundární cívky Teslova transformátoru. Na zemnící přívod k sekundáru je jednoduše navlečený toroidní proudový transformátor. Kmity se nahodí připojeným interrupterem, prvními pulzy se nabudí proud v primární cívce, přenese do sekundáru a pomocí zpětné vazby se celý budič automaticky chytne na rezonanci sekundární cívky Teslova transformátoru. Není tedy potřeba nic ladit a vše kmitá, tam kde má.\n\nJeště k napájení - nejsnadnější je použít přímé usměrnění síťového napětí 230V a následně jej vyfiltrovat elektrolytickými kondenzátory. Je však nutné, postarat se o pozvolné nabití elytů a to buď nabíjením přes rezistor, který se následně přemostí spínačem či relátkem, nebo stykačem. Výhodnější je však použití regulačního autotransformátoru - reguláku. Rozsah regulace je pak 0-250V a je možné regulovat délku výbojů.\n\nDRSSTC (Dual Resonant Solid State Tesla Coil) je transformátor spínaný polovodiči - IGBT (Insulated Gate Bipolar Transistor) tranzistory s laděným sekundárem i primárem do rezonance. Výsledkem tohoto řešení jsou maximální výboje, možnost jejich regulace a charakteru (toho se dociluje Interrupterem, který umožňuje snížit střední výkon a tím docílit delší výboje na úkor příkonu). Dále je možno výboje modulovat hudbou pomocí audio interruptoru, čímž je tento typ transformátoru řazen na první místo co se týče výsledného efektu.\n\nProblematika DRSSTC: Mohou být obavy z naladění primáru pomocí sériově řazené kapacity MMC (Multi Mini Capacitors). To je rozdíl od SSTC, kde je do rezonance laděný pouze sekundár. Tady se ladí do rezonance i primár. Postup je následující - při sníženém výkonu se posouvá svorka po primárním vinutí a sleduje se délka výbojů. Cca 2 závity na primáru nehrají příliš velkou roli. Pokud budete podobné zařízení stavět, lze doporučit použít budič od Steva Warda se zpětnou vazbou z primárního obvodu. Dalším problémem je, že ten jednodušší budič neřeší tzv. Dead Time - čas který je potřeba nechat polovodičům, aby došlo k bezpečnému rozepnutí a sepnutí. Jinak tranzistory spínají proti sobě do zkratu, a to má za následek jejich přetěžování. Výsledkem je rozžhavený chladič, přehřátý přívodní kabel, čmoudíky z 10A reguláku (regulační autotransformátor, kterým se reguluje síťové napájecí napětí a tím i délka výbojů - mimo jiné je přes regulák potřeba s citem nabít filtrační elektrolytické kondenzátory - to připojením přímo na 230V není možné) a v neposlední řadě i odpálení IGBT tranzistorů s maximálním kolektorovým proudem 200A. Tranzistory navíc pracují na hranicích své maximální spínací frekvence.\n\nJe to Teslův transformátor, buzený výkonnou elektronkou - vhodná je pentoda, tetroda nebo trioda). U větších elektronek, jako je například GU-81M (ruská vysílací pentoda), se používá k napájení MOT - transformátor z mikrovlnné trouby. Pro VTTC existuje mnoho zapojení, nejčastější je však zapojení flyback. Toto zapojení je založeno na kladné zpětné vazbě ze zpětnovazebního (feedback) vinutí, zpětnou vazbou se obvod rozkmitá netlumenými kmity,kterými je buzeno primární vinutí. Je možno použít i hlasovou modulaci, ale jsou větší nároky na napájení.\n\nTwin TC je druh Teslova transformátoru obsahující dvojici samostatných transformátorů buzených společným jiskřišťovým obvodem. Pokud jsou sekundární vinutí těchto transformátorů navzájem opačně orientované, budou se výboje z toroidů navzájem přitahovat. Dosahuje zpravidla až dvojnásobné účinnosti.\n\nKlasické a elektronkové TC vyžadují napájení vysokým napětím (2 až 10 kV). Existuje řada přístupů, jak je získat:\n\nMOT\n\"Transformátor z mikrovlnné trouby\"\n+ 2 100 V při 0,5 A, výkon okolo 900W\n- poddimenzovaný - nutno použít tlumivku\n\nVN trafo z televize\n+ jednoduchost, bezpečné, snadno sehnatelné (v každé televizi se \"starou\" CRT obrazovkou)\n- Malý výkon, do 500W a při větším hrozí zničení VN trafa, napětí až 30kV, proud je řádově v mA, nutnost budit na vysoké frekvenci (cca 15kHz), využití pro malé TC o malém výkonu.\n\nNST\n\n\"Rozptylové trafo pro neonové reklamní trubice\"\n+ 10kV při 0,3 A, omezení proudu (není potřeba používat tlumivku jako u MOTu), \n- při výkonu cca 1kW může vážit i 30 kg\n\nZVS (Zero Voltage Switch)driver nebo polomost\n\n\"výborná náhrada za NST\"\n+ 10-50kV s usměrněním, výkon různý, podle napájení, zkratuvzdorný jako NST \n+ oproti NST malá hmotnost\n\n"}
{"id": "40920", "url": "https://cs.wikipedia.org/wiki?curid=40920", "title": "Rurik", "text": "Rurik\n\nRurik, (v ruských pramenech \"Рюрик\", \"Rjurik\"), † 878/879, byl legendárním zakladatelem nejstarší ruské panovnické dynastie Rurikovců, švédský Varjag, od roku 862 vládce Novgorodu. Informace o něm pocházejí z jediného zdroje, nejstaršího ruského letopisu, známého pod názvem Pověst dávných let. Skandinávské prameny o něm mlčí.\n\nV pasáži nazvané \"Vyprávění o pozvání knížat\" se v \"Povesti vremennych let\" líčí, jak kmeny, žijící na severu Ruska, vyhnaly za moře Varjagy, kteří od nich vybírali daň. Poté si začaly vládnout samy, ale neměly zákony a začaly mezi sebou bojovat. Proto se rozhodly zvolit si knížete, který by jim vládl a rozhodoval jejich spory. Vydaly se proto za moře k Varjagům a pozvaly je, aby k nim přišli vládnout. „\"I vydali se s nimi tři bratři se svými rody, přišli ke Slovanům. Nejstarší Rurik se usadil v Novgorodu, druhý Sineus v Běloozeru a třetí Truvor v Izborsku. Od těchto Varjagů přešlo jméno - Ruská země… a dva roky zemřeli Sineus a jeho bratr Truvor. Celou zemi ovládl samotný Rurik a počal děliti města mezi své muže – tomu Polock, jinému Rostov, třetímu Běloozero. Varjagové v těchto městech byli cizinci, neboť podobně jako v Novgorodě bylo původní obyvatelstvo slovanské, v Polocku Kriviči, v Rostovu Merové, v Běloozeru Vepsové, v Muromu Muronové, ale Rurik nad nimi všemi vládl.\"“\n\nStarší generace historiků, především tzv. normanisté, považovali Rurika za zakladatele ruského státu a jeho panovnické dynastie. Přestože Pověst dávných let představuje zásadní pramen informací k osobě Rurika, nelze její vyprávění brát doslova, neboť její autor žil dvě stě let po popisovaných událostech. Rekonstruovat, co se skutečně událo, je obtížné nejen kvůli nedostatku informací a pro naprostou absenci soudobých pramenů - problém je navíc zatížen sporem o normanskou teorii.\n\nPřestože někteří historici dospěli k názoru, že Rurik není autentickou historickou postavou (patřil mezi ně i dánský normanista A. Stender-Peterson, který žil v polovině minulého století), dnes se o jeho existenci již nepochybuje. Rurik patřil nepochybně mezi Varjagy, švédské vikingy, kteří přicházeli do východní Evropy za obchodem a k tomuto účelu si budovali podél dlouhých obchodních cest opevněné základny. Mezi nejstarší a nejznámější patřil Stará Ladoga, kde se Rurik původně usadil. Později se Varjagové v některých starých slovanských centrech zmocnili vlády a začali vybírat od místních obyvatel tribut v naturáliích, které byly následně využívány jako zboží v dálkovém obchodu.\n\nZda byl Rurik do Novgorodu skutečně pozván (ovšem ne ze zámoří, ale z nedaleké Ladogy), nelze dokázat. Je možné, že ho sem pozvala jedna ze znepřátelených skupin místních velmožů a poté, co přispěl k jejímnu vítězství, mu nabídla podíl na vládě. Nebo si poté, co zvítězil, moc nad Novgorodem sám uzurpoval. Je však možné i to, že přišel nezván, aby využil místních rozbrojů k vlastnímu prospěchu.\n\nPo Rurikově smrti ovládl severoruská centra podle \"Povesti vremennych let\" další varjažský bojovník Oleg, snad Rurikův příbuzný, který měl vykonávat regentskou vládu za jeho údajného syna Igora.\n\nDNA Rurikovců náleží haploskupině N (přesněji N1c1 typickou pro Švédsko).\n\nPověst dávných let vypráví o Rurikových bratřích zvaných Sineus a Truvor. Současní historici se domnívají, že jde o slovanské zkomoleniny skandinávských výrazů \"Sine hus\" (jeho domácnost) a \"Trú vor\" (naši věrní). \"Rurik, Sineus, en Truvor\" by se tedy podle některých historiků mělo číst jako \"Rurik, sine hus, en tro(gna) vär(ingar)\" (Rurik, jeho dům/příbuzenstvo a praví společníci).\n"}
{"id": "40935", "url": "https://cs.wikipedia.org/wiki?curid=40935", "title": "Černá věž (České Budějovice)", "text": "Černá věž (České Budějovice)\n\nČerná věž je známá stavba ze 16. století v centru Českých Budějovic u katedrály svatého Mikuláše. Dnes je oblíbenou turistickou atrakcí, která je v sezóně zpřístupněna veřejnosti a poskytuje výhled především na centrum města.\n\nRozhodnutí o stavbě věže, která měla sloužit jako strážná a hlásná věž, zvonice a v neposlední řadě jako symbol bohatství města, padlo v roce 1547 a ihned byly zahájeny přípravné práce. Vzhledem k nepříznivým hydrologickým poměrům v podloží musela být půda před položením základů zpevněna dubovými pilotami. Vlastní stavba proběhla v letech 1549-1577. Do roku 1565 ji vedl italský stavitel Hans Spatz, poté Vincenc Vogarelli. V roce 1606 byly na věž dodatečně přidány věžní hodiny. Věž prodělala několik větších i menších rekonstrukcí a oprav, poslední generální rekonstrukce proběhla v letech 1982-1985. V roce 1993 byl u Černé věže obnoven pomník Jana Valeriána Jirsíka.\n\nVěž má čtvercový půdorys o délce strany 11,6 m a je vysoká 71,9 m. Stěny jsou u základů silnější (3,1 metru), se vzrůstající výškou se zužují (ve výši ochozu jsou mají už mírně pod dva metry). Její interiér je rozčleněn na 9 podlaží. V 9. patře věže byl původně byt pro věžného a jeho rodinu. Na jeho úrovni se nachází ochoz, který nese římsu střešní báně. Do výšky pátého patra byla vystavěna v gotickém slohu, od šestého patra po báň pak převládá sloh renesanční.\n\nV 6. a 7. podlaží a v báni věže je umístěno celkem 7 zvonů. Podle stáří jsou to:\n\nStříbrný (tón fis), ulit v roce 1630 Vojtěchem Arnoldem. Míry: spodní průměr 1,02 m; výška 0,9 m. Nápisy na zvonu jsou latinské a německé:\n\nREX GLORIAE // VENI NOBIS CVM PACE // MDCXXX. ADALBERTVS ARNOLD HAT MICH GEGO(SEN).\n\nMARIA // HILF MIR VON NOT // O MARIA\n\nMaria (tón E), ulit roku 1684 Paulem Haagem z Českých Budějovic. Míry: spodní průměr 0,64 m; výška 0,54 m. Latinsko-německý nápis na zvonu:\n\nSANCTA MARIA ORA PRO NOBIS GOS MICH PAVL HAG IN PVDWE AN(N)O 1684\n\nUmíráček (tón A), ulit Silviem Kreuzem z Lince v roce 1705. Míry: spodní průměr 0,45 m; výška 0,35 m. Německé nápisy na zvonu:\n\nMARIA IOSEPH S: BARBARA REIN // SOLLEN ALLEN STERBENDEN GNEDIG VND PARMHERRZIG SEIN // SILVIVS CRVCE GOSS MICH IN PVDWEIS ANNO 1705\n\nPALTH: FRA: MARDETSCHLEGER K: K: M: V: A: ZEIG-WART VND // DES: E: ANNA BAR: ROS: HABEN MICH MACHEN LASSEN ANNO 1705\n\nBumerin (tón A), ulit roku 1723 Silviem Kreuzem z Lince. Míry: spodní průměr 1,82 m; hloubka 1,34 m. Jedná se o největší ze zvonů ve věži, jeho hmotnost je asi 3,5 t. Byl odlit ze stejnojmenného zvonu původně visícího v kostele sv. Mikuláše (asi 4,5 t, odlit 1507). Latinské nápisy na zvonu:\n\nHOC OPVS DEO B: V: MARIAE SS: NICOLAO AVRATIANO DONATO IN HONOREM FABRIPARATVM DEPELLAT LONGE FVLMINA // BELLA LVEM VERVM CARO FACTVM IESVS NAZARENVS REX IVDAEORVM ANNO MDCCXXIII SYLVIVS KREYTZ LINCENSIS ME FVDIT\n\nOktava (tón A), odlit v roce 1723 Silviem Kreuzem z Lince. Míry: spodní průměr 0,91 m; výška 0,75 m. Latinské nápisy na zvonu:\n\n+ SIVIVS CREVZ GOSS MICH IN LINZ ANNO 1723\n\nHONORI // ET // VENERATIONI // DIVIS // CAROLO ELISABETHAE // ET // MARGARETHAE // IN // ANNO ISTO // FVSA\n\nMarta (tón cis), odlit v roce 1723 Silviem Kreuzem z Lince. Míry: spodní průměr 1,45 m; hloubka 1,02 m. Latinské nápisy na zvonu:\n\n+ SANCTE DEVS SANCTE FORTIS SANCTE IMMORTALIS MISERE NOBIS + SYLVIVS KREYZ LINCENSIS ME FVDIT\n\nS. VITVS.\n\n+ QVINTA ET OCTAVA SEPTEMBRIS + DEO VERO LAVS ET GLORIA + CAROLVS SEXTVS TER AVGVSTVS CVM ELEGIA CONIVGE SVA ELISABETHA LEGIA PROLE GRAVIDA CORONANTVR PRAGAE\n\nBudvar (tón E), odlit v roce 1995 Rudolfem Pernerem z Pasova. Míry: spodní průměr 1,2 m; hloubka 0,9 m. Česko-německé nápisy na zvonu:\n\n1895 1995\n\n1265 – 1995 // 730 LET\n\nDEJ BŮH ŠTĚSTÍ (v pivovarnickém znaku)\n\nČESKÉ BUDĚJOVICE // P 1995 // RUDOLF // PERNER // PASSAU\n\nZvon \"Bumerin\" (též lidově \"Pumerin\") původně patřil městu Rudolfovu, avšak při sporu místních horníků s Budějovicemi byl Rudolfovu zabaven místní kostel. Rozhořčení horníci chtěli zachránit alespoň svůj zvon, a tak ho zakopali do země. Později však už to místo nedokázali najít a zvon byl ztracen. O mnoho let později byl zvon vyhrabán zaběhlým vepřem na Sviní louce u obce Lišov. Pasáček vepřů zvon vykopal a daroval jej svému městu. Avšak pro lišovskou věž byl příliš těžký, a tak jej radní prodali Budějovicím. Ti museli vysázet dukáty po celé cestě z Budějovic až do Lišova. Lišovští si za to koupili tři malé zvony a ještě jim zbylo. Protože byl zvon tak drahý, při zvonění z něj prý létají zlaťáky. Spatřit je však může jen člověk zdaleka, neboť symbolizují bohatství města.\n\nO umíráčku se vypravuje, že věžnému se nechtělo stoupat do vyšších pater věže pokaždé, když bylo třeba zvonit zemřelému. Proto si ke zvonové hlavě přivázal dlouhý řemen, který dosahoval až k jeho bytu na věži. Aby měl zvonění snazší, prý mu přitom pomáhá kostlivec, který na zvonu sedí. Kostlivce však mohou spatřit pouze děti, přesto není radno hledět na rozhoupaný umíráček.\n\n\n"}
{"id": "40938", "url": "https://cs.wikipedia.org/wiki?curid=40938", "title": "Ivan Wernisch", "text": "Ivan Wernisch\n\nIvan Wernisch (* 18. června 1942 Praha) je český básník, spisovatel, novinář a překladatel, držitel Ceny Franze Kafky.\n\nMaturoval v roce 1959 na keramické průmyslové škole v Karlových Varech. Již během tohoto studia začal uveřejňovat své básně v časopisech \"Host do domu\" a \"Tvář\". Jelikož se angažoval v procesu spojeném s rokem 1968, stal se v období normalizace zakázaným autorem a jeho díla vycházela pouze samizdatem nebo v exilu. V roce 1999 se stal jedním ze signatářů monarchistického prohlášení \"Na prahu nového milénia\", jehož autorem byl spisovatel Petr Placák. V roce 2012 mu byla za celoživotní dílo udělena Státní cena za literaturu. Z prvního manželství má syna Michala Wernische.\n\nJeho poezie je typická snovostí, kdy autor promítá do veršů zlomky skutečnosti a celkově zanechává v čtenáři pocit snového záznamu. Básně jsou také méně lyrické. Často se v jeho básních objevují neologismy. V 80. letech se jeho dílo vyznačuje přibývajícími tragickými životními zkušenostmi v prostředí rozpadajícího se komunismu, které vyúsťují v existencialismus. Jeho verše do hudební podoby převedl Mikoláš Chadima.\n\nSkupina The Plastic People of the Universe hrála Wernischovy texty zhudebněné Milanem Hlavsou: \"Šel pro krev\", \"Prasinec\", \"Moucha v ranním pivě\", \"Papírový hlavy\" (album \"Hovězí porážka\", nahrávky z let 1982–1984, vyšlo 1992) a \"Ruka\", \"Podél zdi a doleva\" (album \"Půlnoční myš\", nahrávky 1985–1986, vyšlo 1987 ve Velké Británii, 2001 v Čechách) \n\nKromě vlastní tvorby překládá z němčiny, francouzštiny, italštiny, vlámštiny, ruštiny a latiny.\n\nNizozemsky se naučil proto, aby mohl přeložit básně Paula van Ostaijena do češtiny.\n\nJeho knihy vyšly v překladech v Německu, Itálii, Francii, Polsku, na Ukrajině a v USA.\n\n\n\n\n\n\n"}
{"id": "40948", "url": "https://cs.wikipedia.org/wiki?curid=40948", "title": "Köchelův seznam", "text": "Köchelův seznam\n\nKöchelův seznam, někdy také Köchelův katalog, původně německy Köchelverzeichnis (KV) je označení souborného katalogu děl Wolfganga Amadea Mozarta. Katalog sestavil roku 1862 rakouský botanik, muzikolog, spisovatel, skladatel, editor a milovník Mozartovy hudby Ludwig Alois Ferdinand rytíř von Köchel (1800-1877). Podle německé zkratky (z „KöchelVerzeichnis“) se pro něj používá zkratka „KV“, v angličtině pouze „K“. Celý název v němčině zní „Chronologisch-thematisches Verzeichnis sämtlicher Tonwerke Wolfgang Amadé Mozarts“ (\"Chronologicko-tematický seznam všech hudebních děl Wolfganga Amadea Mozarta\"), originální edice obsahovala také krátké notové ukázky, tzv. incipity.\n\nTento katalog není rozčleněn podle druhů skladeb ani podle jejich premiéry. Zčásti zachovává dobu vzniku skladeb, což je ovšem někdy problém, protože některé skladby byly psány v delším časovém úseku a některé byly objeveny dodatečně, pročež datum dokončení skladeb je zachován pouze u těch, které měly premiéru v roce složení. Je však známo přibližné chronologické pořadí kompozice skladeb. U některých skladeb je také pochybnost o vytvoření samotným Mozartem.\n\nPrvní edice seznamu byla vydána v roce 1862, od té doby vzniklo několik dalších edic obsahující opravy, například 3. edici s mnoha korekturami předchozích vytvořil v roce 1937 Alfred Einstein. Mnoho oprav také obsahovala 6. edice (1964), jejíž autory jsou Franz Giegling, Gerd Sievers a Alexander Weinmann. Dosud nejnovější 8. edice je z roku 1983.\n\n\n"}
{"id": "40949", "url": "https://cs.wikipedia.org/wiki?curid=40949", "title": "Zdeněk Urbánek", "text": "Zdeněk Urbánek\n\nZdeněk Urbánek (12. října 1917, Praha – 12. června 2008, Praha) byl český spisovatel, překladatel, vysokoškolský pedagog a disident-signatář Charty 77.\n\nPo maturitě (1936) studoval na filosofické fakultě UK. Po uzavření vysokých škol se stal redaktorem nakladatelství Evropský literární klub. V roce 1945 se stal redaktorem ve \"Svobodném slově\", a poté pracoval na ministerstvu informací. Od roku 1949 pracoval v Československém státním filmu jako lektor a brzy jako dramaturgický tajemník umělecké rady. Od roku 1957 se zabýval především překlady a přispíval do různých časopisů o divadle, po roce 1968 se stal zakázaným spisovatelem. Z toho důvodu jeho překlady v této době vycházely pod jmény jeho přátel. Po roce 1972 přispíval do samizdatových a exilových literárně zaměřených periodik. Po roce 1989 psal do několika novin (např. \"Lidové noviny\") a byl krátce rektorem AMU.\n\nByl dlouholetým přítelem bývalého českého prezidenta Václava Havla. Ten mu v jedné své politické úvaze vysekl poklonu: „Po desetiletí jsem své texty dával před jejich zveřejněním k posouzení svému celoživotnímu příteli spisovateli Zdeňku Urbánkovi. Zdeněk před časem umřel. Bude-li vám to, co jsem tu napsal, připadat naivní, ne-li přímo hloupé, pak vězte, že za to může ten, kdo Zdeňka povolal do ráje a mne nechal ve světě bez Zdeňka.“\n\nStát Izrael mu v listopadu 1992 udělil titul Spravedlivý mezi národy.\n\n\nPřekládal především klasická díla britských (např. James Joyce, William Shakespeare) a amerických autorů (např. Francis Scott Fitzgerald).\n\n"}
{"id": "40950", "url": "https://cs.wikipedia.org/wiki?curid=40950", "title": "Seznam skladeb pro sólové nástroje W. A. Mozarta", "text": "Seznam skladeb pro sólové nástroje W. A. Mozarta\n\nV tomto seznamu jsou obsaženy Mozartovy (1756–1791) skladby pro jednotlivé sólové nástroje, tak jak se nacházejí v Köchelově seznamu.\n\n\n"}
{"id": "40951", "url": "https://cs.wikipedia.org/wiki?curid=40951", "title": "Seznam duet W. A. Mozarta", "text": "Seznam duet W. A. Mozarta\n\nV tomto seznamu jsou dueta, která napsal Wolfgang Amadeus Mozart (1756-1791) podle čísel, tak jak jsou obsažena v Köchelově seznamu.\n\n\n\n"}
{"id": "40952", "url": "https://cs.wikipedia.org/wiki?curid=40952", "title": "Seznam trií W. A. Mozarta", "text": "Seznam trií W. A. Mozarta\n\nSkladby pro trojici nástrojů (tria) W. A. Mozarta (1756-1791) jsou rozsahem míň významnou součástí jeho tvorby. Důležité místo v jeho tvorbě zaujímá několik trií pro klavír, housle a violoncello z pozdější doby.\n\nV tomto seznamu jsou uvedena příslušná díla podle Köchelova seznamu.\n\n"}
{"id": "40953", "url": "https://cs.wikipedia.org/wiki?curid=40953", "title": "Logická operace", "text": "Logická operace\n\nLogická operace je v matematice taková operace s výroky, jejíž výsledkem je opět výrok, jehož pravdivostní hodnota (PRAVDA nebo NEPRAVDA) závisí na pravdivosti výroků a druhu operace.\n\nUnární logickou operací je negace. Binárními operacemi jsou například konjunkce, disjunkce, implikace a ekvivalence.\n\n"}
{"id": "40954", "url": "https://cs.wikipedia.org/wiki?curid=40954", "title": "Seznam kvartet W. A. Mozarta", "text": "Seznam kvartet W. A. Mozarta\n\nKvartetní tvorba (komorní skladby pro čtveřici nástrojů) W. A. Mozarta tvoří jednu z nejvýznamnějších složek jeho tvorby. Některé z kvartetů pak představovaly ve své době doslova revoluci v hudbě (např. Smyčcový kvartet č. 19 – Disonantní), jejichž význam v dějinách hudby přesáhl život skladatele o mnoho desítek let dopředu.\nV tomto seznamu jsou řazena příslušná díla tak, jak jsou uvedena v Köchelově seznamu.\n\n"}
{"id": "40955", "url": "https://cs.wikipedia.org/wiki?curid=40955", "title": "Seznam kvintetů W. A. Mozarta", "text": "Seznam kvintetů W. A. Mozarta\n\nV tomto seznamu jsou obsaženy kvinteta (komorní skladby pro pět nástrojů) W. A. Mozarta (1756-1791) tak, jak jsou obsaženy v Köchelově seznamu.\n\n\n\n"}
{"id": "40956", "url": "https://cs.wikipedia.org/wiki?curid=40956", "title": "Seznam komorních skladeb W. A. Mozarta", "text": "Seznam komorních skladeb W. A. Mozarta\n\nMezi skladbami komorní tvorby Wolfganga Amadea Mozarta (1756–1791) jsou jak díla jednoduchá, skládaná obvykle na objednávku pro domácí muzicírování nebo jako dar hostiteli i díla významná (ne třeba rozsahem, ale zpracováním, např. některá divertimenta). Tak jako snad ve všech oblastech tvorby skladatele, i zde se najde vyslovený „hit“ – Malá noční hudba KV 525, nebo vtípek skladatele na neschopnost některých jeho kolegů např. Hudební žert KV 522.\n\nZde jsou obsažena příslušná díla podle Köchelova seznamu.\n\n\n"}
{"id": "40957", "url": "https://cs.wikipedia.org/wiki?curid=40957", "title": "Seznam orchestrálních děl W. A. Mozarta", "text": "Seznam orchestrálních děl W. A. Mozarta\n\nOrchestrální tvorba W. A. Mozarta (1756-1791) je jedna z nejrozsáhlejších oblastí jeho tvorby. Jeho 40 číslovaných symfonií představuje obrovský hudební kolos reprezentující celý hudební vývoj skladatele. První symfonie napsal už v dětství. Poslední skupina symfonií (symfonie č. 30 - 41) je ukázkou vrcholného umění symfonie, napsal jich 54. Spíše zajímavostí je Mozartova baletní hudba. Velkou část orchestrální tvorby pak představují tance, pochody a serenády, z nichž některé patří k nejlepším ve své oblasti.\n\nV tomto seznamu jsou uvedena příslušná díla podle Köchelova seznamu.\n\n\n\n"}
{"id": "40958", "url": "https://cs.wikipedia.org/wiki?curid=40958", "title": "Seznam koncertů W. A. Mozarta", "text": "Seznam koncertů W. A. Mozarta\n\nKoncertantní tvorba (koncerty a skladby pro sólo nástroje s orchestrem) W. A.Mozarta (1756-1791) představuje asi nejvýznamnější součást jeho díla. Zejména skupina klavírních a houslových koncertů představuje zdroj hudebních nápadů a skladatelských fines, které ovlivňují koncertní hudbu dodnes. Jednotlivé koncerty pak vytvořil i pro jiné nástroje - lesní roh, hoboj, fagot, klarinet a flétnu (kterou údajně neměl příliš v lásce).\n\nZajímavostí jsou i zapsané kadence klavírních koncertů. Kadence koncertu totiž obvykle představuje možnost interpreta předvést v závěru koncertu či věty své improvizační umění na dané téma, a v notopisu se zpravidla nerozepisuje.\nV tomto seznamu jsou uvedena příslušná díla podle Köchelova seznamu.\n\n\n\n"}
{"id": "40960", "url": "https://cs.wikipedia.org/wiki?curid=40960", "title": "Seznam oper a oratorií W. A. Mozarta", "text": "Seznam oper a oratorií W. A. Mozarta\n\nOperní tvorba Wolfganga Amadea Mozarta (1756-1791) představuje jeden z pilířů operní hudby vůbec. Zejména pozdní díla představují v hudebním světě dodnes základní kameny operního vývoje. Neuvěřitelný se vzhledem ke krátkému životu skladatele zdá rozsah jeho operní tvorby. Operní díla skládal již jako mladík, zřejmě však s pomocí svého otce a učitele Leopolda Mozarta. Tato raná díla sice nepřesahují dobu, v níž skladatel tvořil, ale s ohledem na věk a zkušenosti Mozarta jako skladatele jsou přinejmenším zajímavá a plně mohla soupeřit na jevištích s díly mnohem zkušenějších skladatelů.\n\nAsi nejvýznamnějším dílem W. A. Mozarta je opera Don Giovanni, jejíž premiéra se konala v Praze v roce 1787 pod jeho taktovkou. Opera Kouzelná flétna je zajímavou ukázkou inspirace zednářským hnutím, jehož byl Mozart aktivním členem.\n\nNové instrumentace děl G. F. Händela (\"Mesiáš\", \"Acis & Galatea\"), uvedené v seznamu, jsou vyjádřením obdivu skladatele k dílu barokního velikána.\nU některých oper je v závorce uveden název, pod kterým se v Československu nebo Česku opera uváděla nebo doposud uvádí, nebo překlad názvu.\n\n\n\n"}
{"id": "40961", "url": "https://cs.wikipedia.org/wiki?curid=40961", "title": "Seznam árií, písní a sborů W. A. Mozarta", "text": "Seznam árií, písní a sborů W. A. Mozarta\n\nTvorba samostatných árií a písní zaměstnávala Wolfganga Amadea Mozarta (1756-1791) celý život. Některé z nich zkomponoval pro svou známou a oblíbenou pěvkyni Josefínu Duškovou.\n\nNěkteré jeho árie či písně představují takřka malé opery. Ne sice rozsahem, ale dramatičností a hudebním výrazem a zpracováním. V tomto seznamu jsou skladby, tak jak jsou obsaženy v Köchelově seznamu (KV).\n\n\n\n"}
{"id": "40962", "url": "https://cs.wikipedia.org/wiki?curid=40962", "title": "Pravdivostní hodnota", "text": "Pravdivostní hodnota\n\nV klasické logice se používají dvě pravdivostní hodnoty – pravda a nepravda. Hodnota pravda znamená, že výrok je pravdivý.\n\nV algebře tvoří množina (pravda, nepravda) a na ní definované operace Booleovu algebru.\n\nV klasické logice se používají dvě pravdivostní hodnoty pravda (P, latinsky verum, ⊤, případně 1), a nepravda (N, latinsky falsum ⊥, případně 0). Logické spojky konjunkce a disjunkce jsou binární] logické funkce; vzájemně jsou propojeny de Morganovými zákony:\n\nV elektrických obvodech a v počítačích se hodnoty pravda a nepravda reprezentují podle vhodně vybraných elektrických veličin, nejčastěji napětí. Ve standardní logice TTL se používají tyto úrovně napětí:\n\nV jiných typech logických obvodů se používají jiné úrovně napětí, v moderních počítačích se pro snížení příkonu napětí pro logickou jedničku snižuje až k jednomu voltu.\n\nU počítačových sběrnic se používá tak zvaná trojstavová logika. Znamená to pouze, že výstupy obvodů, které nejsou vybrány, jsou ve stavu vysoké impedance, aby neovlivňovaly výstupy právě vybraných obvodů.\n\nFuzzy logika a vícestavová logika používají více hodnot, než je pouze \"pravda\" a \"nepravda\". Výrok tak může být pravdivý, nebo nepravdivý pouze částečně, můžeme také prohlásit, že pravdivost nebo nepravdivost výroků je neznámá.\n"}
{"id": "40963", "url": "https://cs.wikipedia.org/wiki?curid=40963", "title": "Seznam církevních skladeb, mší a motet W. A. Mozarta", "text": "Seznam církevních skladeb, mší a motet W. A. Mozarta\n\nChrámová a duchovní hudba je velmi významnou součástí tvorby W. A. Mozarta. Z řady jeho mší se některé staly velmi oblíbené a dodnes se uvádějí i v koncertní podobě. Jde zejména o Korunovační mši KV 317 a \"Zádušní mši\" (Requiem) KV 626. Toto Mozartovo poslední dílo už autor nestihl dokončit. Dokončil ho jeho žák Franz Xaver Süssmayr (1766–1803).\n\nNěkteré z kánonů uvedených v seznamu mají sice duchovní hudební formu (kánon), ale textový obsah je více než světský (viz kánon s názvem \"Leck mich im Arsch\"). Jde spíše o kuriozitu a štiplavý vtípek skladatele.\n\nNěkterá chrámová díla však patří mezi vrcholná díla hudební literatury vůbec. V tomto seznamu jsou uvedena příslušná díla podle Köchelova seznamu.\n\n\n"}
{"id": "40965", "url": "https://cs.wikipedia.org/wiki?curid=40965", "title": "Seznam kantát W. A. Mozarta", "text": "Seznam kantát W. A. Mozarta\n\nKantátová tvorba W. A. Mozarta nepatří významem ani rozsahem k nejdůležitějším složkám jeho díla. Jde spíš o zajímavé svědectví např. o Mozartově vztahu ke Svobodnému zednářství. Je známo, že byl příznivcem a dokonce členem zednářské lóže. Dne 14. prosince 1784 se stal učněm a dne 7. ledna 1785 pak tovaryšem. Rovněž jeho otec Leopold Mozart a také např.Josef Haydn vstoupil – pod vlivem svého přítele Amadea – dne 11. února 1785 do řádu. Některé ze zde uváděných kantát jsou psány přímo na objednávku zednářů – Zednářská smuteční hudba (Maurerische Trauermusik) KV 477, složená na památku Františka hraběte Esterházyho je Mozartovou nejlepší zednářskou hudbou. Lze říct, že Mozart se stal stálým komponistou zednářské lóže. Zednářství pak ovlivnilo i další Mozartova díla (např. operu Kouzelná flétna).\n\nZajímavé je u Mozarta i vyjádření obdivného vztahu k tvorbě G. F. Händela právě pomocí kantátové tvorby (zde uváděné nové instrumentace dvou Händelových děl). Mozart však instrumentoval i jiná Händelova díla - např. oratoria Mesiáš (Messiah) či Acis a Galatea).\n\nV tomto seznamu jsou uvedena příslušná díla tak, jak jsou obsažena v Köchelově seznamu.\n\n\n"}
{"id": "40974", "url": "https://cs.wikipedia.org/wiki?curid=40974", "title": "Vernamova šifra", "text": "Vernamova šifra\n\nVernamova šifra nebo také jednorázová tabulková šifra (anglicky \"one-time pad\") je jednoduchý šifrovací postup patentovaný v roce 1917 Gilbertem Vernamem. Spočívá v posunu každého znaku zprávy o náhodně zvolený počet míst v abecedě. To se prakticky rovná náhradě zcela náhodným písmenem a na tomto faktu je založen důkaz, že Vernamova šifra je v principu nerozluštitelná.\n\nVezmeme jednotlivá písmena tajné zprávy a každé z nich posuneme o několik pozic v abecedě. Například první písmeno je posunuto o 5 pozic, druhé o 1, třetí o 14, čtvrté o 24, další o 9, 0, 3, 9, 19. Když při posouvání překročíme konec abecedy, pokračujeme od jejího začátku. Ze slova ALDEBARAN tak dostaneme šifrový text FMRCKAUJG. Posloupnost 5, 1, 14, 24, 9, 0, 3, 9, 19 je klíčem k rozluštění zprávy. Kdo ji zná, dokáže snadno posunout písmena opačným směrem a získat původní text. Bez znalosti klíče je luštění odposlechnuté zprávy nemožné.\n\nPorušení kterékoli z následujících podmínek má za následek oslabení šifry, takže by již nebyla nerozluštitelná.\n\nStatistická kryptoanalýza je znemožněna náhodným charakterem šifrového textu. Nelze z něj zjistit žádné informace o četnosti znaků v původní zprávě ani vztahy mezi skupinami znaků apod., protože z každého písmene vznikne jiné zcela náhodně volené písmeno.\n\nAni útok hrubou silou, vůči kterému není odolná prakticky žádná jiná šifra, neuspěje. I kdyby měl útočník k dispozici neomezený výpočetní výkon, kvantové počítače a podobně a mohl systematicky vyzkoušet všechny možné klíče délky formula_1, pak výsledkem snažení bude pouze posloupnost \"všech\" možných zpráv délky formula_1. Nebude schopen mezi nimi nalézt tu správnou, nezíská o ní žádnou informaci. Ani pořadí, v jakém zprávy získal, neřekne útočníkovi nic, neboť za předpokladu náhodné volby klíče je také zcela náhodné.\n\nGilbert Vernam tvrdil, že si je jist, že jeho šifra je nerozluštitelná. S exaktním důkazem ale přišel až \nC. E. Shannon v roce 1949. Důkaz je založen na tom, že náhodný posun v abecedě se rovná nahrazení zcela náhodným písmenem, a šifrovaný text proto nelze odlišit od zcela náhodné posloupnosti. Považujeme-li tajnou zprávu za náhodnou veličinu formula_3 a klíč za náhodnou veličinu formula_4, která má rovnoměrné rozložení a je \"nezávislá\" na formula_3, pak zašifrovaná zpráva je také náhodou veličinou s rovnoměrným rozložením, která je \"nezávislá\" na formula_3. Jinými slovy šifrový text \"neobsahuje žádnou informaci\" o původní zprávě, a proto útočník v principu nemá šanci cokoli zjistit.\n\nDodejme, že Vernamova šifra funguje beze změn nad jakoukoliv množinou znaků, například jen 0 a 1. (To je důležité pro digitální počítače pracující ve dvojkové soustavě.) Posun písmen nad dvouznakovou abecedou je možný pouze o 1 místo nebo 0 míst, klíčem je tedy také posloupnost 0 a 1. Každý bit klíče odpovídá jednomu bitu zprávy a říká, zda se tento bit má při šifrování změnit nebo nechat. Tato jednoduchá operace se dvěma bity se jmenuje XOR (výlučné \"nebo\", angl. \"exclusive or\", značka formula_7). K dešifrování stačí vzít šifrovaný text a provést XOR znovu se stejným klíčem, což se projeví jako posun písmen opačným směrem. Změněné bity se změní zpět, nezměněné zůstanou.\n\nBinární varianta je obzvláště citlivá na opakované použití klíče. Důvodem je následující vlastnost operace XOR: formula_8. Když má tedy útočník v ruce dvě zprávy šifrované týmž klíčem a provede s nimi XOR, dostane XOR dvou původních zpráv a zbaví se veškeré náhodnosti, která spočívala v klíči a která dává šifře její sílu. Statistická kryptoanalýza mu pak už docela lehce umožní zprávy přečíst.\n\nPopsané zacházení s klíčem je v praxi velice obtížné. Dlouhý náhodný klíč si člověk nedokáže zapamatovat, musí být zaznamenán. Jeho generování není jednoduché. Musí být zajištěno, že klíč zná pouze odesilatel a příjemce zprávy a nikdo jiný. Komunikující strany se tedy musí předem dohodnout na dlouhém klíči nějakým bezpečným způsobem a hned po odeslání první zprávy klíč zničit. Abychom mohli bezpečně odeslat třeba 2 MB tajných dat, musíme předem bezpečně odeslat 2 MB dat (klíč). Vernamova šifra se tak i přes svou sílu používala jen výjimečně, například pro krytí \"horké linky\" mezi Moskvou a Washingtonem za studené války. Také někteří špioni tuto šifru využívali. Dnešní historici mají několik zpráv zašifrovaných tímto způsobem a nemají k dispozici klíč. Tajný text v tom případě zůstane skryt navěky.\n\nNové výhledy na řešení problému distribuce klíče dala Vernamově šifře kvantová kryptografie, která matematickou nepodmíněnou bezpečnost Vernamovy šifry doplňuje nepodmíněně bezpečnou fyzikální metodou přenosu informace.\n\n\n"}
{"id": "40983", "url": "https://cs.wikipedia.org/wiki?curid=40983", "title": "Kvintet", "text": "Kvintet\n\nKvinteto je označení pro hudební těleso o pěti prvcích nebo pro skladbu o pěti hlasech, kvintet pak označuje hudební skladbu pro takový počet hlasů.\n\nVokální kvintety jsou nejčastěji psány pro seskupení hlasů soprán, alt, tenor, baryton, bas.\n\nNevokální hudební tělesa bývají správněji označována jako kvinteto.\n\nDechové kvinteto hraje ve složení v obsazení flétna, hoboj, klarinet, lesní roh a fagot. Ač by se mohlo zdát, že dechové kvinteto je složeno pouze z dřevěných nástrojů, zahrnuje také lesní roh. Ten je pro svou vhodnou zvukovou barvu součástí jak dechového, tak žesťového kvinteta. Jedním z prvních autorů dechových kvintetů byl český skladatel Antonín Rejcha (od roku 1811).\n\nKromě lesního rohu tvoří žesťové kvinteto zpravidla dvě trubky, pozoun a tuba (lze se setkat i s obsazeními: 3 trubky, pozoun a tuba nebo 2 trubky, 2 pozouny a tuba; nejběžnější však je příklad výše uvedený.)\n\nKlavírní kvinteto tvoří klavír a smyčcové kvarteto.\n\n"}
{"id": "40986", "url": "https://cs.wikipedia.org/wiki?curid=40986", "title": "Trio", "text": "Trio\n\nTrio se může vztahovat k následujícím článkům:\n\n\n\n"}
{"id": "40993", "url": "https://cs.wikipedia.org/wiki?curid=40993", "title": "Azylová a přistěhovalecká politika EU", "text": "Azylová a přistěhovalecká politika EU\n\nAzylová a přistěhovalecká politika Evropské unie má za cíl koordinovat imigraci ze třetích zemí do členských států Evropské unie. Do systému evropského práva byla poprvé začleněna Maastrichtskou smlouvou jako součást třetího pilíře EU. Přestože tím byl položen základ pro koordinaci azylových politik, členské státy se stále řídily především svými vnitrostátními předpisy a mezinárodními úmluvami.\n\nAmsterdamská smlouva azylovou politiku převedla do prvního pilíře, což mimo jiné znamená, že se v těchto otázkách již nerozhoduje na principu jednomyslnosti. Po ratifikaci Amsterdamské smlouvy dostaly evropské instituce v této oblasti pravomoc k vytváření celoevropských norem, tím se pravidla pro společnou azylovou politiku značně zprůhlednila.\n\nDůležitá je také tzv. Dublinská úmluva: na jejím základě posuzuje jednotlivé žádosti o azyl ten stát EU, který je odpovědný za kontrolu vstupu toho určitého cizince na území Evropské unie. Dublinská úmluva též znemožnila podávání žádosti o azyl ve více zemích EU současně.\n\nCílem představitelů EU je vytvořit jednotný azylový systém platný ve všech státech EU zvláště kvůli propracovanému Schengenskému systému, který umožňuje volný pohyb osob a tím i nelegálních migrantů.\n"}
{"id": "40995", "url": "https://cs.wikipedia.org/wiki?curid=40995", "title": "Sociální politika EU", "text": "Sociální politika EU\n\nSociální politika Evropské unie je součástí prvního pilíře EU. Systémy sociálního zabezpečení jsou v členských zemích Evropské unie značně rozrůzněné: severské země kladou důraz na vysokou odpovědnost státu vůči občanům, naproti tomu Velká Británie je zastáncem liberálního modelu založeného na osobní odpovědnosti.\n\nAmbicemi Evropské unie není sjednocovat tyto rozdílné systémy, ale spíše podporovat cíle, jichž chtějí dosáhnout: vyšší zaměstnanost, rovnější postavení mužů a žen na trhu práce, podpora vzdělávání, rozvoj kvalifikace pracovníků apod. Pro tyto účely byl vytvořen Evropský sociální fond (ESF), z něhož mohou členské státy čerpat finanční prostředky na financování svých programů v sociální oblasti.\n\nMigrační a integrační politika států Evropských společenství se od konce osmdesátých let 20. století celkově dostávala pod rostoucí tlak, ovlivňující organizační funkce národního státu a jeho manévrovací prostory. Tento tlak přicházel zvnějšku, shora, zdola i zevnitř. Zvějšku tu působil proces globalizace, zdola pak regionalizace a dokonce i \"lokalismu\", tlak shora byl způsoben přenesením vládních funkcí na nadnárodní evropskou úroveň a zevnitř působil hned dvojím způsobem. Na jedné straně již zmíněným oslabováním významu státní příslušnosti jako kritéria pro získání nároků na sociální participaci, na druhé straně vytvářením nadnárodních a transkulturních identit.Tento vývoj souvisel s poklesem zájmu o změnu občanství, neboť většiny základních ekonomických a sociálních práv bylo možné při dostatečně dlouhém pobytu v zemi a s patřičně zajištěným pobytovým statusem dosáhnout i bez nového pasu.Svou roli zřejmě hrála i skutečnost, že státy národního blahobytu a sociálního zabezpečení samy ztrácely svůj politický regulační potenciál a pro imigranty proto již nepředstavovaly základní relační a orientační veličinu.\n"}
{"id": "41011", "url": "https://cs.wikipedia.org/wiki?curid=41011", "title": "Považská Bystrica", "text": "Považská Bystrica\n\nPovažská Bystrica je slovenské okresní město v Trenčínském kraji, 25 km jihozápadně od Žiliny na řece Váh. Žije zde  obyvatel.\n\nOkolí Považské Bystrice bylo vzhledem k výhodné poloze při řece Váh osídleno již v pozdní době kamenné. Na území města byly objeveny úlomky 4 500 let staré keramiky bádenské kultury.\n\nDějiny města jsou spojeny s historií zdejšího hradu, který byl poprvé připomínán v roce 1316. První písemná zmínka o městě pochází z roku 1330. Městská práva Považská Bystrica získala v roce 1398. V této době zde vznikl gotický kostel, který později prošel barokní přestavbou. Během husitských válek zničilo Považskou Bystricu husitské vojsko.\n\nV roce 1458 prodal uherský král Matyáš Korvín Považskou Bystrici i s 16 přilehlými vesnicemi Ladislavu Podmanickému. Šlechtický rod Podmanických vlastnil Považskou Bystrici do roku 1558, kdy vymřel po meči.\n\nRoku 1929 zde vznikla pobočka Zbrojovky Brno a město se začalo rychleji rozvíjet. Od roku 1946 se zbrojovka přejmenovala na \"Považské strojárne\" a provoz ukončila v roce 2000. Považská Bystrica se v roce 1948 stala okresním městem.\n\n\n\nHlavní dopravní tepnou vedoucí přes město je slovenská dálnice D1 vystavěná v letech 2008–2010, která vede z Bratislavy do Žiliny a dále pak do Popradu, Prešova a Košic. Vedlejší cesty přes město jsou cesta II/517 do Rajca a Prievidze a cesta II/507 do Púchova. Považskou Bystricí prochází železniční trať Bratislava–Žilina. Trať se navíc u nedalekého města Púchov větví a jedna z tratí pokračuje přes Beskydy na Moravu a město tak má dobré spojení s Českou republikou. Městská hromadná doprava provozuje asi 15 autobusových linek.\n\nPovažská Bystrica se dělí na tyto části:\n\n\n"}
{"id": "41021", "url": "https://cs.wikipedia.org/wiki?curid=41021", "title": "Publius Ovidius Naso", "text": "Publius Ovidius Naso\n\nPublius Ovidius Naso (20. března 43 př. n. l. Sulmona – 17 n. l. / 18 n. l. Tomis, dnešní Constanţa (na pobřeží Černého moře v Rumunsku) byl římský básník.\n\nOvidius pocházel z bohatého rodu, který patřil k jezdeckému stavu. Velmi brzy byl poslán na studia do Říma, kde studoval na přání svého otce právo a rétoriku. V této době se začal projevovat spíše jako básník, proto po ukončení studia odjel do Řecka a po návratu krátce zastával několik nižších úřadů, ale pak se vzdal veřejné práce a věnoval se pouze literatuře. Oženil se s Augustovou příbuznou.\n\nRoku 8 Augustus vydal rozkaz, aby Ovidius opustil Řím a usídlil se v Tomech (malé město v Rumunsku). Své vyhnanství nesl velmi těžce – prosil Augusta (později i Tiberia), aby mu byla udělena milost nebo aby byl poslán do nějakého příznivějšího místa (o to ho prosil nejen v dopisech, ale i ve svých básních). Tyto prosby nebyly vyslyšeny a nebylo mu splněno dokonce ani přání, aby byl pohřben v Římě. Proč byl poslán do vyhnanství, není známo. Soudí se, že se pravděpodobně jednalo o skandál, který v tu dobu vypukl kolem Augustovy vnučky Julie. Prakticky jisté je, že se nejednalo o politický čin, ale o něco v souvislosti s Augustovou rodinou. Často se udává, že svými knihami \"Ars Amatoria\" narušil výchovu mládeže. To možná byla záminka, ale rozhodně ne důvod (tyto knihy byly vydány již 7 let).\n\nOvidius byl velmi nadaný básník, psal lehce a plynule, jeho básně obsahují nečekané obraty a jsou velmi čtivé, proto dosáhl již za svého života značné popularity. Po jeho odchodu do vyhnanství byly jeho knihy staženy z veřejných knihoven po celé říši, ale přesto se dále hrály v divadlech a různí řečníci je předčítali lidu atp. Ovidius zjemnil a i jinak vylepšil nejen daktylský hexametr, ale i pentametr.\n\n\n\n\n\n\n"}
{"id": "41022", "url": "https://cs.wikipedia.org/wiki?curid=41022", "title": "Jean Monnet", "text": "Jean Monnet\n\nJean Omer Marie Gabriel Monnet (9. listopadu 1888, Cognac, Francie – 16. března 1979 poblíž Paříže) byl francouzský politik, diplomat a ekonom. Byl tvůrce Monnetova plánu z roku 1947 na poválečnou obnovu Francie a získání kontroly nad německou produkcí uhlí a oceli, klíčovými válečnými surovinami. Byl zastáncem volného obchodu, atlantické aliance a federalizace Evropy. Je považován za jednoho ze zakladatelů Evropských společenství a tedy i Evropské unie. \n\nVzdělání opustil v 16 letech a věnoval se pak rodinnému podniku v obchodu s koňakem. Jako zástupce firmy působil v Londýně a severní Americe, kde si perfektně osvojil znalost angličtiny a anglosaských poměrů. Své znalosti zúročil za druhé světové války, kdy byl vyslancem britské vlády v USA pro vyjednávání o válečných dodávkách a poradce prezidenta Roosevelta. Prezidenta přesvědčil k masivnímu zbrojení v době, kdy USA (ještě) nebyly ve válce a díky tomu o něm později John Keynes prohlásil, že Monnet se pravděpodobně zasloužil o zkrácení války o jeden rok.\n\nByl hlavním inspirátorem Schumanova plánu z 9. května 1950 a v letech 1952–1955 předsedou Evropského společenství uhlí a oceli (ESUO). \n\n"}
{"id": "41024", "url": "https://cs.wikipedia.org/wiki?curid=41024", "title": "Leppävaara", "text": "Leppävaara\n\nLeppävaara (šv. Alberga, lid. Lepuski) je část města Espoo nacházející se na východě města nedaleko hranic s Helsinkami. \n\n"}
{"id": "41026", "url": "https://cs.wikipedia.org/wiki?curid=41026", "title": "Bodom", "text": "Bodom\n\nBodom (nebo též Bodomské jezero, , ) je jezero, které se nachází v severozápadní části města Espoo nedaleko Helsinek. Je přibližně 1 km široké a 3 km dlouhé.\n\nZápadní pobřeží je zalesněné a na východním se nachází golfové hřiště.\n\nNa jezeře se nacházejí dva zalesněné ostrůvky.\n\nAsi nejznámější je kvůli vraždě, k níž došlo v noci na 4. července 1960.\n\n\n"}
{"id": "41029", "url": "https://cs.wikipedia.org/wiki?curid=41029", "title": "Čočka (optika)", "text": "Čočka (optika)\n\nOptická čočka je optická soustava dvou centrovaných ploch, nejčastěji kulových, popř. jedné kulové a jedné rovinné plochy.\n\nČočka je tvořena z průhledného materiálu. Slouží především v optice, ale také v jiných oborech, pro ovlivnění šíření světla v širším smyslu, tj. viditelného světla, infračerveného a ultrafialového záření.\n\nČočky jsou nejčastěji skleněné, ale k jejich výrobě se běžně používají také plasty. Materiál čočky je charakterizován indexem lomu, který je vždy větší než jedna, a indexem absorpce, který je pro vlnové délky v rozsahu použitelnosti čočky blízký nule.\n\nNejjednodušší popis šíření paprsků čočkou poskytuje geometrická optika.\n\nNejstarší zmínka o čočce pochází ze starověké Indie, mladý Ind vynalezl čočku spojením dvou kamínků. Čočky byly vyráběny už ve starověku.\n\nPaprsek, dopadající na libovolné místo povrchu čočky se uvnitř čočky láme podle Snellova zákona a podle stejného zákona se lomí na protilehlém povrchu. Kromě toho se malá část světla odráží zpět.\nNa je schematické znázornění čočky s indexem lomu formula_1, která je umístěna v okolním prostředí s indexem lomu formula_2. Vzhledem k tomu, že okolním prostředím je obvykle vzduch, lze s dostatečnou přesností předpokládat platnost vztahu formula_3. Osa formula_4 je optická osa čočky, body formula_5 představují předmětové a obrazové ohnisko první lámavé plochy s poloměrem křivosti formula_6 a vrcholem formula_7, a body formula_8 představují předmětové a obrazové ohnisko druhé lámavé plochy s poloměrem křivosti formula_9 a vrcholem v bodě formula_10.\nBody formula_11 a formula_12 představují předmětové a obrazové ohnisko čočky. Předmětová ohnisková vzdálenost čočky je označena formula_13 a její obrazová ohnisková vzdálenost formula_14. Vzdálenost obrazového ohniska první lámavé plochy formula_15 a předmětového ohniska druhé lámavé plochy formula_16 je označována jako optický interval formula_17.\n\nOptickou mohutností se označuje převrácenou hodnotu obrazové ohniskové vzdálenosti čočky, tzn.\n\nV praxi je obvykle tloušťka čočky formula_19 mnohem menší než poloměry křivosti jednotlivých lámavých ploch formula_6 a formula_9, tzn. formula_22 a formula_23. Taková čočka se označuje jako tenká. V opačném případě se mluví o tlusté čočce.\n\nZe znalosti ohniskových vzdáleností obou lámavých ploch, které tvoří čočku, tzn. formula_24, lze odvodit ohniskové vzdálenosti čočky formula_13 a formula_14.\nPokud je prostředí před čočkou i za ní stejné, bude platit\n\nOhniskovou vzdálenost čočky lze vyjádřit také pomocí poloměrů křivosti jednotlivých lámavých ploch formula_6 a formula_9 a indexu lomu čočky formula_1. Získáme tak tzv. zobrazovací rovnici tlusté čočky\nPro tenkou čočku lze tuto zobrazovací rovnici přepsat do tvaru\nPro čočku platí vztahy\nkde formula_36 je příčná velikost předmětu, formula_37 je příčná velikost obrazu, formula_38 je vzdálenost předmětu od čočky a formula_39 je vzdálenost obrazu od čočky.\n\nZobrazovací rovnici čočky lze pomocí těchto vztahů vyjádřit ve tvaru\nPro tenkou čočku lze tento vztah přepsat jako\nJe možno se přesvědčit, že tato rovnice je platná nejen pro spojnou, ale také pro rozptylnou čočku.\n\nZ předchozího vztahu je vidět, že optickou mohutnost můžeme vyjádřit jako\nkde formula_43 označuje tzv. vypuklost čočky.\n\nV některých případech (například v objektivech fotografických přístrojů), je-li potřeba výrazně zmenšit ztráty způsobené odrazem, se povrch čoček pokrývá jednou nebo více vrstvami průhledných dielektrických látek (antireflexní pokrytí). Tím se dosáhne toho, že na jedné vlnové délce nebo v určitém rozsahu vlnových délek světlo prochází čočkou prakticky beze ztrát.\n\nČočky jsou většinou \"kulové\", tj. alespoň jeden jejich povrch je tvořen částí kulové plochy. Ve zvláštních případech se používají čočky jiných tvarů, viz níže.\n\nZákladní dělení čoček vychází z toho, jak působí na prošlý rovnoběžný (kolimovaný) optický svazek. Spojné čočky neboli \"spojky\" mění svazek na sbíhavý, takže paprsky se za nimi protínají v bodě označovaném jako ohnisko. Vzniká tak \"skutečný obraz\" předmětu před čočkou. Naproti tomu rozptylné čočky neboli \"rozptylky\" svazek mění na rozbíhavý, který zdánlivě vychází z ohniska před čočkou – vytvářejí \"zdánlivý obraz\".\n\nSpojky (též spojné čočky, konvexní čočky) jsou vždy uprostřed silnější než na okrajích a mají vždy alespoň jeden vypuklý povrch; dále se dělí na:\n\nRozptylka (též rozptylné čočky, konkávní čočky) jsou naopak uprostřed tenčí než na okrajích a mají jeden povrch dutý. Podle tvaru druhého povrchu se dělí na:\n\nExistují také čočky, které mají jiný tvar povrchu, než je kulová výseč:\n\nPro zobrazování pomocí čoček požíváme chodu tzv. význačných paprsků.\n\nVýznačné paprsky spojky:\n\nVýznačné paprsky rozptylky:\n\nŽádná čočka se nechová ideálně — při zobrazování předmětů vznikají různé vady a deformace. Nejčastějšími vadami čoček jsou\n\nBarevná vada neboli chromatická aberace je vada, která souvisí s tím, že ohnisková vzdálenost čočky závisí na indexu lomu a ten se mění podle barvy použitého světla (tedy podle vlnové délky). Bílé světlo je však složeno z různých vlnových délek a každá jeho složka (tzn. každá barva) se při průchodu čočkou láme trochu jinak. Při průchodu čočkou s barevnou vadou tedy dochází k rozkladu světla.\n\nV důsledku této vady je obrazem bodu bod určité barvy, který je obklopen mezikružími jiných barev.\n\nChromatickou vadu lze alespoň částečně odstranit vhodnou kombinací spojných a rozptylných čoček, což se nazývá achromatizací optické soustavy.\n\nSférická (též kulová nebo otvorová) vada vzniká tehdy, pokud na čočku dopadá široký svazek paprsků, přičemž paraxiální paprsky se za čočkou setkávají v jiném bodě než okrajové paprsky širokého svazku.\n\nVzdálenost formula_44 mezi body, v nichž se setkávají paraxiální a okrajové paprsky, se nazývá sférická aberace.\n\nTato vada způsobuje, že obrazem bodu není bod, ale rozmazaná kruhová ploška.\n\nUrčitého zostření obrazu lze dosáhnout odcloněním okrajových paprsků. Omezováním obrazu však klesá světlost obrazu. Tuto vadu lze také částečně kompenzovat kombinací čoček.\n\nDosáhneme-li odstranění kulové vady pro určitý bod formula_45 ležící na optické ose, není tím automaticky zajištěno odstranění této vady také pro jiný bod formula_46, který leží ve vzdálenosti formula_36 od optické osy. Toho bude dosaženo pouze při splnění tzv. sinové (nebo Abbeovy) podmínky\nkde formula_1 a formula_2 jsou indexy lomu v předmětovém a obrazovém prostoru, formula_36 a formula_37 jsou vzdálenosti bodu formula_45 na optické ose a bodu formula_46 v předmětovém prostoru a bodu jejich obrazů formula_55 a formula_56, a formula_57, formula_58 jsou úhly, které svírají sdružené paprsky s optickou osou. Sinová podmínka má význam především při zobrazování širokých svazků paprsků, kdy je požadováno nejen ostré zobrazení bodu, ale také ostré zobrazení malé plochy kolem bodu.\n\nSinová podmínka zajišťuje správné zobrazení bodů v rovině kolmé k optické ose, nezajišťuje však správné zobrazení bodů odlišných od bodu formula_45, které leží na optické ose. Aby byla soustava bez sférické vady korigována také pro blízké body ležící na optické ose, musí být splněna tzv. Herschelova podmínka\n\nSinová a Herschelova podmínka si vzájemně odporují, proto není možné zobrazit ostře objemovou část prostoru. Tyto podmínky jsou splněny pouze při zrcadlení širokých svazků paprsků na rovinném zrcadle, kdy formula_61, formula_62 a formula_63. V případě velmi úzkých svazků paprsků, tzn. formula_64 a formula_65, přechází sinová a Herschelova podmínka v Helmholtz-Lagrangeovu rovnici\nTato rovnice platí pro zobrazení paraxiálními svazky kolineárních paprsků.\n\nAstigmatická vada (astigmatismus) je vada, kdy při zobrazení roviny kolmé k optické ose dochází k tomu, že body v navzájem kolmých osách se nezobrazí ve stejné vzdálenosti. Astigmatismus také způsobuje rozdílné zobrazení, pokud paprsek dopadá na optickou soustavu kolmo nebo pod úhlem.\n\nVzdálenost mezi body na optické ose, v nichž se protínají paprsky ze vzájemně kolmých os se nazývá astigmatický rozdíl. Úsečky v těchto bodech se nazývají fokály.\n\nAstigmatismus je možné odstranit kombinací čoček. Výsledná soustava čoček, u níž se astigmatismus projevuje jen velmi málo, se nazývá anastigmát.\n\nAstigmatismus se projevuje zejména při zobrazování předmětů, které pozorujeme pod velkým zorným úhlem (např. při fotografování). Naproti tomu u dalekohledů je zorný úhel poměrně malý, takže se u nich astigmatismus neprojevuje.\n\nKoma je vada čočky, kdy na čočku dopadá široký svazek paprsků, který není rovnoběžný s optickou osou. Pokud je dopadající svazek paprsků dostatečně široký, nebude se bod zobrazovat jako úsečka, ale bude v různě vzdálených rovinách od optické soustavy vytvářet složité obrazce, které tvarem připomínají komety. Astigmatismus pro široké paprsky bývá nazýván koma.\n\nKe zkreslení dochází tehdy, je-li zvětšení vnějších částí předmětu odlišné od zvětšení vnitřních částí. Zkreslení lze dobře vidět pomocí tzv. \"rastru\". Pokud jsou vnější části předmětu zvětšeny více, mluvíme o poduškovitém zkreslení, jsou-li naopak zvětšeny méně než vnitřní části, pak se jedná o zkreslení soudkovité. Soustava, u níž nedochází ke zkreslení, se nazývá ortoskopická.\n\nZklenutí (sklenutí) zorného pole je vada, která spočívá ve skutečnosti, že body ležící v rovině kolmé k optické ose se nezobrazují v rovině kolmé k ose, ale na zakřivené ploše. V rovině kolmé k optické ose tak nelze získat obraz, který by byl v celém rozsahu stejně ostrý. Tato vada souvisí s astigmatismem a bývá u anastigmátů odstraněna současně s astigmatismem.\n\n\n\n\n"}
{"id": "41030", "url": "https://cs.wikipedia.org/wiki?curid=41030", "title": "Nové Zámky", "text": "Nové Zámky\n\nNové Zámky (, , ) je slovenské okresní město v Nitranském kraji, 37 km jižně od Nitry a 80 km východně od Bratislavy, na řece Nitra. V roce 2017 zde žilo přes 38 400 obyvatel a bylo tak 15. největším slovenským městem. Roku 2011 zde žilo 64,6 % Slováků a 22,3 % Maďarů.\n\nV letech 1573–1581 zde byla vybudována pevnost, která ve své době patřila k největším a nejdokonalejším. Dnešní město vyrostlo okolo této pevnosti. Osmané se ji pokoušeli během svého tažení v Uhersku šestkrát neúspěšně dobýt, podařilo se jim to v roce 1663. Nové Zámky pak Turci drželi až do roku 1685. V 18. století zde vypuklo mnoho protihabsbuských povstání, stejně jako v celém tehdejším Uhersku.\n\nNové Zámky byly během druhé světové války nejvíce bombardovaným slovenským městem. V tomto období jeho obyvatelstvo zažilo tři velká bombardování anglo-americkými leteckými silami. Dva nálety proběhly 7. a 14. října 1944. Při druhém z nich byla kobercovým bombardováním zničená celá oblast v okolí nádraží a železniční kolonie města. Na území vlakového depa bylo napočítáno 364 bombových kráterů, bylo zničeno 40 lokomotiv s 1 370 naloženými vagóny. Zachovala se jen vodárenská věž. Při těchto bombardováních zahynulo přes 2 400 obyvatel města. Nejtragičtější bylo třetí bombardování 14. března 1945 (dva týdny před osvobozením města), kdy anglo-americké letectvo shodilo na město 700 bomb. Z původních 3 394 domů bylo zničeno 2 023. Většina historických staveb města byla zničena. Při tomto náletu zahynulo 4 000 obyvatel a dalších 6 000 jich zůstalo bez přístřeší. Celkem těmto spojeneckým bombardováním padlo za oběť téměř 6 500 obyvatel města což bylo asi 40 %.\n\nNové Zámky leží ve střední části rovinaté a úrodné Podunajské nížiny na důležité dopravní spojnici mezi Bratislavou a Budapeští. Díky těmto podmínkám zde postupem času vznikl potravinářský a konzervárenský průmysl a také železniční stanice, která odstartovala růst dnešního města – dnes jsou Nové Zámky důležitým železničním uzlem Slovenska.\n\nV Nových Zámcích je železniční uzel, který spojuje trati Bratislava – Štúrovo, Nové Zámky – Prievidza, Železniční trať Nové Zámky – Zvolen, Nové Zámky – Zlaté Moravce a Nové Zámky – Komárom. Projíždí tudy mezinárodní vlaky z České republiky do Maďarska.\n\nHistorický a demografický vývoj obyvatelstva Nových Zámků:\nNárodnostní složení:\n\n\n"}
{"id": "41033", "url": "https://cs.wikipedia.org/wiki?curid=41033", "title": "Seznam mluvčích Charty 77", "text": "Seznam mluvčích Charty 77\n\nSeznam mluvčích Charty 77 řazený abecedně a chronologicky.\n\n"}
{"id": "41038", "url": "https://cs.wikipedia.org/wiki?curid=41038", "title": "Fdisk", "text": "Fdisk\n\nPočítačový program fdisk slouží k vytváření a rušení diskových oddílů na pevném disku (tzv. partitions). Informace o tomto rozdělení jsou ukládány do prvního sektoru pevného disku (s pořadovým číslem 0), který označujeme jako MBR (Master boot record).\n\nSpousta různých systémů DOS (např. MS-DOS, PC DOS, DR-DOS apod.) používají program pro manipulaci s oddíly jménem fdisk. Jméno vzniklo díky IBM, kde pevné disky nazývali „fixed disks“, čímž je odlišovali od disket, které obsahují pružný záznamový kotouč. Program fdisk pro DOS lze použít jen pro vytváření oddílů typu FAT. S příchodem systémů Windows 95, Windows 98 a Windows ME byl rozšířen o podporu oddílů typu FAT32.\n\nPři spuštění fdisku s přepínačem codice_1 bude do Master Boot Recordu (MBR) nacházejícím se v nultém sektoru pevného disku zapsán zavaděč systému MS-DOS (resp. Microsoft Windows).\n\nUkázka obrazovky programu fdisk pro DOS:\n\nV systému GNU/Linux existuje několik různých programů, které slouží k práci s diskovými oddíly. Program fdisk umožňuje pracovat pouze s disky, které používají tabulku rozdělení disku ve formátu MBR. Pro práci s oddíly na discích, které používají nový formát GPT pro velké disky, slouží podobný program gdisk. Kromě těchto programů je k dispozici ještě cfdisk a parted, které oba podporuje i nový formát GPT a umí oddíly i zvětšovat a zmenšovat. V Linuxu je běžné dělení disku na několik oddílů – jeden hlavní (root systém), swap oddíl a často také jeden zvlášť pro jádro systému.\n\n"}
{"id": "41040", "url": "https://cs.wikipedia.org/wiki?curid=41040", "title": "Bečevná", "text": "Bečevná\n\nBečevná je přírodní památka ev. č. 9, lokalita Rokytnice – část města Vsetín v okrese Vsetín. Správa AOPK Ostrava. Důvodem ochrany je bohatá lokalita vstavače bledého (\"Orchis pallens\").\n\nNa území PP roste typická karpatská ostřicová dubohabřina s dominujícím habrem obecným (\"Carpinus betulus\"). Bylinný podrost je chudý, z dalších orchidejí se zde ojediněle vyskytuje také vstavač mužský znamenaný (\"Orchis mascula subsp. signifera\") a hlístník hnízdák (\"Neotia nidus-avis\"). Ze vzácnějších druhů rostlin zde dále roste lilie zlatohlávek (\"Lilium martagon\") a lýkovec jedovatý (\"Daphne mezereum\"). Vyskytuje se zde také kyčelnice žláznatá (\"Dentaria glandulosa\") typická pro oblasti severní a východní Moravy.\n\nÚzemí PP je významným hnízdištěm pro běžné druhy lesních ptáků.\n"}
{"id": "41054", "url": "https://cs.wikipedia.org/wiki?curid=41054", "title": "Koper", "text": "Koper\n\nKoper ( , , ) je město ve Slovinsku na pobřeží Jaderského moře. Žije zde 23 726 obyvatel (2002), s celou občinou, jejímž je sídlem, 49 200 obyvatel. Koper je nejdůležitějším přístavem země.\n\nPrvní stálé osídlení zde vybudovali starověcí Řekové, a to pod názvem \"Aegida\". Osada existovala i za dob Římské říše pod názvy \"Capris\", \"Capre\" nebo \"Caprista\" (názvy se během staletí střídaly). Roku 568 sem uprchli Tersťané z města obléhaného Langobardy. Na počest tehdejšího byzantského císaře Justiniána II. tak bylo přejmenováno na \"Iustinianopolis\". Nakonec se ho ale opět zmocnili Frankové a Langobardi. Roku 932 začalo město obchodovat s Benátkami a v 11. století (v době benátsko – říšskoněmecké války) se postavilo na stranu Svaté říše římské, za což roku 1032 získalo od císaře Svaté říše římské Konráda II. městská práva. Od roku 1278 spadal pod Benátskou republiku, kde zaujal místo jako brána Benátčanů k Istrii, pod názvem \"Caput Histriae\" (hlava Istrie; z tohoto názvu se vyvinulo dnešní italské \"Capodistria\"). Z benátské doby pocházejí také významné památky, např. renesanční Prétorský palác z 15. století.\n\nV letech 1797 až 1918, s výjimkou let 1805 až 1813, byl Koper součástí habsburské monarchie. V té době Koper hospodářsky stagnoval. Po výstavbě železnice Vídeň-Terst se význam města ještě snížil. V průběhu devatenáctého století ve městě vznikly slovinské politické a hospodářské organizace.\n\nV době Rakousko-Uherska patřilo město pod Rakouské přímoří, součást Předlitavska. Po první světové válce připadlo Itálii. Po druhé světové válce bylo město sídlem jugoslávské správy zóny B. Po uzavření Londýnské dohody v roce 1954 připadl Koper Jugoslávii, v té době město opustila většina italské populace a město se začalo měnit v průmyslové centrum. Od roku 1991 je součást samostatného Slovinska.\n\nPřes tyto všechny změny je však stále vícejazyčným městem; mluví se tu slovinsky (74,1 %), chorvatsky (8 %) a italsky (2,2 %).\n\nZ původních dvanácti městských bran se nejlépe zachovala \"Muda\" (Porta della Muda, vrata Muda) z roku 1516. Ústřední městské náměstí nese jméno po maršálu Titovi (\") a nacházejí se na něm další významné památky – Prétorský palác, Lóže, katedrála Nanebevzetí Panny Marie a rotunda sv. Jana Křtitele.\n\nPrétorský palác (\") je nejvýznamnější architektonická památka města. Pochází z 15. století a do roku 1797 složil jako hlavní sídlo místního podesty a guvernéra. Palác prodělal v sedmnáctém století rozsáhlou přestavbu. Po rekonstrukci dokončené v roce 2001 je palác sídlem městských orgánů.\n\nDalší významnou stavbou je palác Lodžie ('; '), jehož nejstarší část pochází z roku 1462. V roce 1698 byla realizována přístavba. V upomínku na morovou ránu z let 1554–1555 se zde nachází terakotová soška Madony. V budově v roce 1846 vznikla první kavárna ve městě.\n\nV místech, kde se nachází další z koperských památek – kostel Nanebevzetí Panny Marie (\"\") – se v minulosti nacházelo několik církevních staveb. První vznikla již v polovině dvanáctého století. Současná podoba kostela pochází z počátku 18. století a jejím autorem je Giorgio Massari.\n\nRománská rotunda sv. Jana Křtitele nacházející se nedaleko kostelu Nanebevzetí Panny Marie je nejstarší církevní památka pobřeží. Původně sloužila jako románské baptisterium.\n\nKoper byl významným obchodním bodem a svým významem konkuroval nedalekému Terstu. První ranou, ze které se vzpamatoval, byl mor, který v sedmnáctém století srazil počet obyvatel na osminu. Obnovená prosperita trvala do roku 1719, kdy se z Terstu a Rijeky staly svobodné přístavy. Pád Benátské republiky znamenal ztrátu dominance na Jadranu. Význam města snížil po otevření železnice z Vídně do Terstu.\n\nKdyž nebyl Terst definitivně připojen k Jugoslávii, resp. ke Slovinsku, bylo rozhodnuto o zbudování nového přístavu. Ten vznikl v roce 1957 právě v Koperu.\n\nKončí zde elektrifikovaná železniční trať z Divače, procházející členitou krasovou oblastí. Na slovinskou dálniční síť je město napojeno pomocí rychlostní silnice H5, která navazuje na dálnici A1.\n\n"}
