{"id": "45710", "url": "https://cs.wikipedia.org/wiki?curid=45710", "title": "Ukijo-e", "text": "Ukijo-e\n\nUkijo-e [a] (japonsky: 浮世絵, (výslovnost: [ɯkʲijoꜜe]); doslovně \"obrazy probíhajícího, pomíjivého života\" nebo deskotisk je typ japonského umění, které prosperovalo od 17. do 19. století. Veškerá produkce umělců tohoto žánru vytvářená ve městech během 17. a 18. století se specializovala na zobrazení krásných žen, kabuki herců, sumó zápasníků, hrdiny a válečníky a slavné krajiny či erotické scény. Umělci těchto městských žánrových škol vytvořili dřevořez, pomocí kterého pak tiskem rozmnožovali vytvořené obrazy. Unikátnost japonského umění vychází jednak z naprosté izolovanosti země a také z dvěstěpadesáti mírových let v období Edo (1600 až 1868).\n\nPro vyrobení tiskového štočku bylo potřeba nejprve najít divokou sakuru a její dřevo nařezat na desky tak, aby řez probíhal po letech. Desky se nechaly vyschnout, poté se vyhladily a napustily. Teprve po této přípravě mohl začít pracovat řezbář, jenž má v japonštině stejné označení jako sochař: \"čókó, horiši\". Řezbář totiž pracoval stejným způsobem jako sochař – neryl do desky jako evropští dřevorytci, ale postupně odřezával dřevo mezi liniemi kresby. Tak připravil desku k tisku z výšky. Návrh budoucího obrázku dostal řezbář od nakladatele. Návrh namaloval \"eši\" na transparentním papíře černou tuší, opravy byly vyznačeny tuší červenou. Každý návrh řezbář nalepil lícem dolů na impregnovanou desku. Poté ostrým rydlem \"kogatana\" vyznačil obrysové kontury. Dřevo mezi takto vyznačenými obrysy odstranili jeho pomocníci hrubším dlátem. Vyučení tomuto preciznímu řemeslu trvalo žákům \"dóbori\" až deset let. Teprve pak dostali žáci možnost vyřezávat jemnější linky, například šatstvo a jeho ornamenty. Tvář a účesy vyřezával mistr \"kaširabori.\" Po dokončení mistr poslal černobílý obtah základního štočku malíři. Malíř na obtahu označil pomocí zkratek rozložení barev. Pro každou barvu se řezal zvláštní štoček. Aby se ušetřilo, byly sakurové desky řezané z obou stran. Také černá barva se mnohdy tiskla nadvakrát. Nejprve se tiskly jemné detaily, například účesy dam, v tmavě šedé barvě. Následně se vyřezal speciální štoček s tisíci jemnými vrypy na detaily řas a účesů. Tam, kde se vyrýval vertikální a horizontální úsek pro zobrazení sítě, moskytiéry či transparentní tkaniny, tam se používal podobný způsob. Pro dosažení přesného soutisku se používaly speciální značky \"hentó\". Tyto lokační značky byly ve tvaru růžku a čárky na každém štočku. Na konci tohoto procesu byl tiskař \"suriši\", který si sám připravoval barevné pigmenty a papíry. Aby se papír po nanesení barvy neroztahoval, byl předem zvlhčován. \n\nJedním z nejúspěšnějších umělců byl japonský grafik Hišikawa Moronobu s monochromatickými výtisky krásných žen. Barevný deskotisk se vyvíjel postupně – nejprve se barva přidávala ručně za zvláštní příplatek. Později, po roce 1740, umělci jako byl Masanobu používali k tisku barevných ploch více dřevěných bloků. Od roku 1760 vedl úspěch umělce Harunobu Suzuki a jeho nišiki-e (\"brokátový obrázek\") k tomu, že se barevný tisk stal standardem, přičemž každý tisk byl tvořen z mnoha bloků. Znalci si cenili portréty krásek a herců vytvořených mistry jako Kijonaga Torii (1752–1815), Kitagawa Utamaro (1753–1806) nebo Tóšúsai Šaraku (1794–1795). V 19. století se proslavila dvojice mistrů, kteří byli známí svými obrázky krajin: odvážný formalista Kacušika Hokusai, jehož obraz \"Vlny u Kanagawy\" – list ze série \"36 pohledů na horu Fudži\", barevný dřevořez z let 1830–1831 je jednou z nejznámějších prací japonského umění. Druhým umělcem byl atmosférický a klidný Utagawa Hirošige (1797–1858), nejznámější svou sérií \"Padesát tři stanic na cestě Tókaidó\". Po smrti těchto dvou mistrů a v důsledku technologické a sociální modernizace, která následovala po rekonstrukci období Meidži v roce 1868, produkce ukijo-e prudce poklesla. Někteří ukijo-e umělci se specializovali na tvorbu nových obrazů, ale většina prací byly deskotisky. Umělci zřídkakdy řezali své vlastní tiskové štočky, spíše byla produkce rozdělena mezi tiskaře, řezbáře a vydavatele, kteří díla financovali, propagovali a distribuovali. Ukijo-e bylo ústředním bodem pro utváření západního vnímání japonského umění koncem 19. století – zejména pro obrázky krajin umělců Hokusai a Hirošige. Japonské umění mělo významný vliv na rané impresionisty, jako jsou Degas, Manet a Monet, stejně jako na postimpresionistické malíře jako například van Gogha nebo na secesní umělce jako byl Toulouse-Lautrec. Dvacáté století vidělo oživení v japonském tisku: žánr \"šin-hanga\" (\"nové tisky\") využil západní zájem o tisky tradičních japonských scén a trend \"sósaku-hanga (tvůrčí tisky)\" propagoval individualistické práce navržené, vyřezané a vytištěné jediným umělcem. Od konce 20. století pokračují tisky v individualistickém stylu, často vyrobené technikami dováženými ze západu. \n\nJaponské umění od období Heian (794–1185) sledovalo dvě hlavní cesty: nativistickou a tradiční \"jamato-e\", zaměřenou na japonská témata, nejlépe známou prací školy Tosa; a \"kara-e\" inspirovanou čínským uměním. Japonské umění nacházelo své patrony v aristokracii, vojenských vládách a náboženských autoritách. Až do 16. století nebyly hlavními tématy malby životy obyčejných lidí, ale práce umělců byla luxusní položkou určenou jen pro vládnoucí samuraje a bohatou obchodní třídu. Teprve později, když střední třída zbohatla, obrázky si objednávali i měšťané, včetně levných monochromatických obrazů krásných žen, divadelních scén a obrázků s výjevy z \"okresů potěšení\", z oblastí, kde existovaly nevěstince povolené vládou. Rozsah produkce těchto \"šikomi-e\" byl původně omezen ruční výrobou, ale po rozšíření dřevotisku se produkce výrazně zvýšila. \n\nPopis obrázků v galerii: \n\nBěhem období občanské války, období Sengoku od konce 15. do počátku 17. století se vyvinula třída ekonomicky i politicky silných obchodníků. Tito \"maši-šú\" (označení pro bohaté měšťany v oblasti Kamigata v období Momojama a raném Edu, kteří se snažili vyrovnat aristokracii) podporovali umění, neboť si mohli dovolit utrácet peníze za obrazy. Jejich podpora vzbudila oživení v klasickém umění v pozdním 16. a raném 17. století. Na počátku 17. století sjednotil zemi Iejasu Tokugawa (1543–1616). Byl jmenován šógunem s nejvyšší mocí nad Japonskem. Za hlavní město své vlády zvolil malou rybářskou osadu Edo, dnešní Tokio. Spolu s ním se sice k moci dostali vojenští diktátoři, ale v zemi po dlouhém období válek zavládl mír. Centralizovaný šógunát ukončil moc maši-šú a rozdělil obyvatelstvo na čtyři společenské třídy, s vládnoucí samurajskou třídou na vrcholu a obchodní třídou na dně. Maši-šú byli sice zbaveni politického vlivu, ale dále těžili s ekonomického rozvoje a jejich rostoucí bohatství jim dovolovalo užívat si volný čas, který trávili často v \"okresech potěšení\" jako byla čtvrť Jošiwara v Edu a také sbíráním uměleckých děl k výzdobě svých domovů, což dříve bylo mimo jejich finanční možnosti. \n\nNejstarší dochované dřevoryty pocházejí z 8. století a vztahují se k buddhismu. Dřevoryt zavedl Hjakumantó Darani (rok 770). Japonská císařovna Kóken nechala tisknout budhistická zaříkadla, vložit je do miniaturních pagod a poručila rozeslat je do deseti buddhistických chrámů, aby ochránily zemi a její vládu. Další dřevoryty se dochovaly z 12. století na vějířích zdobených figurální malbou ve stylu \"jamato-e.\" Obrázky byly na vějíře nejprve předtištěny a poté znovu domalovány. Další dochované památky také souvisejí s buddhismem, nesou už skutečné znaky stylu \"jamato-e\", podle školy Tosa, jenž byla uměleckou školou u císařského dvora. Až do 17. století byl takový deskotisk vyhrazen pouze pro buddhistické pečetě a obrazy či potřeby vysoké aristokracie. Nejstarší tištěné knihy se objevily počátkem 17. století. Knihy ze Saga, zvané \"saga-bon\" vznikaly technikou černobílého dřevořezu. Kaligraf Honami Kóecu a kjótský patricij Soan Suminokura (1571-1632), který byl pověřen obchodem s Čínou, měl tedy možnost seznámit se s čínskými tisky a jejich pohyblivými dřevěnými typy, se rozhodl rozšířit tuto techniku i v Japonsku. Kombinoval tištěný text a obrazy v adaptaci \"Příběhy Ise\" (1608) a dalších literárních dílech. Během období Kan'ei (1624–1643) vycházely ilustrované knihy lidových pohádek, podle převládající barvy tisku nazývané \"knihy zelené a růžové\" zvané \"tanrjoku-bon\", což byly první masově vyráběné knihy vytvářené dřevotiskem. Tištěné \"kanazóši\" byly obrázky ukazující kypící život v novém hlavním městě. Přestavba Edo následující po velkém požáru v roce 1657 byla příležitostí pro modernizaci města a byznys s vydáváním ilustrovaných tištěných knih se rychle rozvíjel.\n\nKolem roku 1661 získávaly na popularitě závěsné svitky \"kakemono-e\", což byl svitek s kaligrafií či malbou určený k zavěšení, používaný od počátku japonského písemnictví v 8. století. Ve 13. století byly oblíbené tušové malby \"suiboku-ga\" a od 17. století obrázky ukijo-e, často s portréty krasavic \"bidžin-e\". Známý je svitek \"Portréty kanbunských krásek\" pocházející z období Kanbun (1661–1673) od neznámého autora. U většiny těchto obrazů není autor znám. Jsou označovány jako počátky ukijo-e. Obrazy Iwasa Matabei (1578–1650) se malbě stylu ukijo-e už velmi podobají. Učenci nesouhlasí s tím, zda je Matabeiova práce sama o sobě už ukijo-e, ale tvrzení, že byl zakladatelem žánru je mezi japonskými učenci celkem běžné. Někdy je tomuto umělci připisován i neautorizovaný obraz \"Hikone screen\". V odezvě na rostoucí požadavky dostupnosti ukijo-e obrazy umělec Moronobu Hišikawa (1618–1694) produkoval v roce 1672 první tisky ukijo-e. Jeho úspěch byl tak velký, že začal svou práci podepisovat – byl první z knižních ilustrátorů, kteří tak učinili. Jako ilustrátor byl velmi plodný, pracoval v široké paletě žánrů a ovlivnil styl zobrazování ženské krásy na mnoho let dopředu. Jeho významným počinem také bylo to, že nevytvářel pouze knižní ilustrace, ale tiskl i jednotlivé listy, které mohly existovat samostatně nebo být součástí série. Škola Moronobu přilákala velké množství stoupenců, stejně jako jeho imitátorů jako byl například Džihé Sugimura. To samo o sobě signalizovalo začátek popularizace nového umění. Umělci Torii Kijonobu I. a Ando Kaigecudó se stali pokračovateli Moronobuova stylu po jeho smrti, ačkoli ani jeden z nich žákem jeho školy nebyl. Zaměřili se na zobrazení lidské postavy – herců divadla kabuki v malbě \"jakuša-e (obrazy herců)\", volné listy zobrazující celé figury herců podle umělecké školy Torii. Ando Kaigecudó a jeho následovníci vytvořili stereotypní typ obrazu ženy, jehož design a pozice postavy se stal standardem. Postarali se také o masovou produkci a popularita jejich tisků vyvolala poptávku po obrazech, které využívali i ostatní umělci. Škola Kaigecudó a její populární \"Kaigecudó krása\" skončila po malířově nuceném exilu, když se v roce 1714 zapletl do skandálu Edžima-Ikušima.\n\nPopis obrázků v galerii: \n\nKjótský rodák Nišikawa Sukenobu (1671–1750) maloval technicky rafinované obrazy kurtizán. V roce 1722 byl považován za mistra erotických portrétů. Je možné, že mnohé práce vytvořil on, přestože obrazy byly v oběhu pod různými jmény autorů. Sukenobu strávil většinu své kariéry v Edo a jeho vliv byl značný také v Kantó. Obrazy umělce Mijagawa Chóšuna (1683–1752) zobrazovaly život 18. století, umělec používal jemné barvy a nevytvářel žádné tisky. Škola Miyagawa, kterou založil na počátku 18. století, se specializovala na romantické malby. Její styl byl rafinovanějším v linii a barvě než škola Kaigetsudó. Chóšun povoloval svým žákům větší uměleckou svobodu. Z této školy vyšel i umělec Kacušika Hokusai.\n\nPro speciální zakázky byla v nejstarších monochromatických tiscích barva přidávána ručně. Poptávka po barvě na počátku 18. století byla uspokojena malbou s \"tan-e,\" pigmentem vyrobeným z červeného olova smíšeného se sírou. Tisklo se ručně, tónovalo se oranžovou a někdy zelenou nebo žlutou barvou. Obliba růžové barvy vedla k typu obrázků \"beni-e\", tzv. \"rumělkových obrázků\", což byly ručně kolorované tisky 17. a počátku 18 století. Později se používal inkoust podobný laku, tak vznikaly obrázky \"uruši-e\". Specialista na tuto techniku z počátku 18. století, kdy se do ručního kolorování přidával i černý lak, byl Okumura Masanobu (přibližně 1683–1783). První vícebarevné tisky \"benizuri-e\" vznikaly ve 40. a 50. letech 18. století. Byly tištěné ze dvou až tří štočků, pro každou barvu se vyřezával zvláštní štoček. Na obrázku převládala růžová. Tam kde rumělka \"beni\" nebyla byla použita, se užívá název \"benigirai-e\" – obrázky bez \"beni\".\n\nPopularita a umění Okumury Masanobu hrála velkou roli v období rychlého technického vývoje tisku od konce 17. do poloviny 18. století. V roce 1707 Masanobu založil obchod a kombinoval prvky předních současných škol v širokém spektru žánrů, i když on sám nepatřil k žádné škole. Jednou z jeho inovací tohoto žánru bylo vložení perspektivního pohledu do ukijo-e, čímž vytvořil styl \"uki-e\" (\"ubíhavé obrázky\", \"obrázky s perspektivou\"), i když s menší důsledností než bylo perspektivní zobrazení užívané v Evropě. Masanobu sám sebe považoval za inovátora.\n\nŽánr ukijo-e dosáhl vrcholu v pozdním 18. století s možností plně barevného tisku, vyvinutého v Edo, kam se vrátila po dlouhé době ekonomické deprese prosperita pod správou Tanuma Okitsugu, hlavního poradce šoguna Tokugawy, jenž zavedl úspěšné ekonomické reformy. Tyto populární barevné tisky se nazývají nišiki-e, či \"brokátové obrazy,\" neboť jejich brilantní barvy se podobaly importovaným čínským \"brokátům Šuchiang\", známým v japonštině jako \"Šokkó nišiki.\" Jako první se objevily drahé kalendáře, potištěné několika štočky na velmi jemném papíru neprůhlednými inkousty. Tyto kalendáře měly počet dnů za každý měsíc skrytý v designu a byly posílány jako osobní pozdravy ke zvláštním příležitostem, například k Novému roku. Kalendáře nesly proto spíše jméno dárce než jméno umělce. Bločky pro tyto tisky byly později znovu použity pro komerční produkci, došlo k vyhlazení jména dárce a jeho nahrazení jménem umělce.\n\nSuzuki Harunobu (1725–1770) patřil mezi první umělce, kteří realizovali expresivní a složité barevné vzory, vytvořené až desítkami samostatných štočků pro zpracování různých barev a polotónů. Jeho zdrženlivé, půvabné tisky vyvolaly vzestup klasicismu waka poezie a malby \"jamato-e\" (obrazy z Jamata, klasický styl japonské malby, užívaný od 9. století, tušová obrysová malba, kolorovaná krycími barvami a zlatem, vyhrazená pro malbu figur pro palácové interiéry). Harunobu byl dominantním a velmi plodným ukijo-e umělcem své doby. Úspěch jeho plně barevného nišiki-e z roku 1765 vedl k prudkému poklesu poptávky po méně barevných \"benizuri-e\" a \"uruši-e\", stejně jako ručně kolorovaných obrázků.\n\nPo Harunobuově smrti v roce 1770 umělec Kacukawa Šunšó (1726–1793) a jeho škola produkoval portréty herců divadla kabuki s větší věrností jejich skutečné podoby než byl idealizovaný pohled Harunobu. Další umělci jako Isoda Korjúsai (1735–1790) a Šigemasa (1739 – 1820) byli prominentními portrétisty žen. Posunuli ukijo-e od dominance Harunobova idealismu k většímu realismu, zaměřili se na současný městský život, módu a zobrazovali současné skutečné kurtizány a gejši. Korjúsai byl pravděpodobně nejplodnější ukijo-e umělec 17. století, vytvořil větší množství obrazů a tiskových sérií než kterýkoli jeho předchůdce. Škola \"Kitao\", kterou Šigemasa založil, byla jednou z dominantních škol posledního desetiletí 18. století.\n\nV roce 1770 Utagawa Tojoharu produkoval množství \"uki-e\" tisků s použitím perspektivy. Převzal tento způsob zobrazení, který unikl jeho předchůdcům, od západních umělců. Tojoharova práce pomohla vložit do žánru ukijo-e obraz krajiny. Do té doby byla krajina pouhým pozadím pro zobrazení postav. V 19. století byl západní styl používání perspektivy japonskou uměleckou kulturou zcela absorbován. Umělci jako Hokusai a Hirošige, kteří se později stali žáky školy \"Utagawa\", kterou Tojoharu založil, používali perspektivu k vytvoření skvělých obrazů krajin. Tato škola se stala jednou z nejvlivnějších a produkovala daleko širší paletu žánrů než kterákoli jiná škola.\n\nPopis obrázků v galerii: \n\nKoncem 18. století přišly těžké ekonomické časy, přesto umění ukijo-e bylo na vrcholu co do množství a kvality. Obzvláště období Kansei (1789 – 1791) přineslo žánru nové zaměření na krásu a harmonii. Během příštího století však nastal umělecký úpadek, došlo k dekadenci a disharmonii. Reformy v období Meidži ukončily ekonomickou stagnaci. V roce 1853 v přístavu Edo zakotvil komodor Matthew Calbraith Perry s požadavkem, aby Japonsko otevřelo své přístavy mezinárodnímu obchodu. Tak se země otevřela Západu. V roce 1780 Kijonaga Torii (1752–1815) a jeho škola \"Torii\" zobrazovala tradiční ukijo-e náměty. Tiskl na velkých listech papíru, často jak multiprint, horizontální diptych nebo triptych. Jeho díla se vyhnula poetickým snovým scénám, jaké tvořil Harunobu a místo toho zvolila realistické zobrazení idealizovaných žen, oblečených podle nejnovější módy a ukazoval je v malebných lokalitách. Tiskl také portréty herců kabuki v realistickém stylu, který zahrnoval i doprovázející hudebníky a sbor. Podle zákona, který vstoupil v platnost v roce 1790 vyžadovaly tisky censorovu schvalovací pečeť, aby mohly být prodávány. Cenzura se v následujících desetiletích ještě zpřísnila a porušovatelé mohli dostat kruté tresty. Od roku 1799 vyžadovaly schválení i předběžné návrhy. Díla umělců kolem školy \"Utagawa\", včetně Utagawa Tojokuni, byla zakazována až do roku 1801 a Kitagawa Utamaro byl v roce 1804 uvězněn za nedovolený tisk politického a vojenského vůdce Tojotomi Hidejoši ze 16. století. Kitagawa Utamaro (asi 1753 – 1806) se proslavil v letech 1790 obrazy \"bijin ókubi-e\" (\"bidžin-e, bidžin-ka\"), obrazy krasavic, vrchol žánru spadá do let 1780 až 1782, specializovali se na něj mistři Utamaro, Kijonaga, Čógi, Eiši a další svými portréty zaměřenými na hlavu a trup, jiní vytvářeli portréty kabuki herců. Utamaro experimentoval s linkou, barvou a technikami tisku, aby zvýraznil jemné rozdíly ve vlastnostech, výrazech a pozadí námětů ze široké škály všech sociálních tříd. Důraz, který kladl na individuální krásu mistr Utamaru byl v ostrém kontrastu se stereotypními, idealizovanými obrazy, které byly tehdy normou. Koncem dekády, obzvláště po smrti jeho patrona Tsutaja Júzaburó v 1797 se Utamarův umělecký vývoj zastavil, kvalita jeho obrazů začala upadat. Utamaro zemřel v roce 1806.\n\nV roce 1794 a se náhle objevil a stejně náhle o deset měsíců zmizel tajemný umělec Tóšúsai Šaraku (1794-1795). Patří mezi nejznámější ukijo-e umělce té doby. Tvořil portréty současných kabuki herců, vnášel vyšší úroveň realismu do svých tisků, zdůrazňoval rozdíly mezi hercem a charakterem, který herec představuje. Expresivní, zkroucené tváře, které maloval, ostře kontrastovaly se zobrazením klidné, masce podobné tváři, které bylo běžnější pro umělce jako Harunobu nebo Utamaro. V roce 1795 Šaraku zmizel a jeho identitu se nepodařilo dodnes objasnit. Utagawa Tojokuni (1769–1825) vytvářel portréty kabuki herců ve stylu městských obyvatel Edo, byl více přístupný, zdůrazňoval dramatické pozice a vyhýbal se Šarakovu tvrdému realismu.\n\nKoncem 18. století byla vysoká úroveň kvality umělců ukijo-e konzistentní. Ale práce umělců jako Utamaro a Šaraku často zastiňuje jiné mistry tohoto období. Jeden z Kijonagových následovníků, Eišii (1756 – 1829), opustil své místo dvorního malíře pro šóguna Tokugawu a rozhodl se zvýšit úroveň ukijo-e. Vnesl do svých portrétů půvabných, štíhlých kurtizán rafinovanou smyslnost a zanechal p sobě řadu žáků. Edo bylo primárním centrem výroby ukijo-e po celé období Edo. Další hlavní centrum se vyvinulo v regionu Kamigata v oblasti Kjoto a Osaka. Jako kontrast tisků z Edo umělci z regionu Kamigata inklinovali spíše k portrétům herců. Styl Kamigata tisků se jen málo lišil od stylu Edo pozdního 18 století. Částečně proto, že umělci se často se pohybovali mezi těmito oblastmi. Barvy obrazů z Kamigata bývají měkčí a pigmenty výraznější. V 19. století bylo mnoho tisků navrženo obdivovateli herců kabuki a dalšími amatéry.\n\nPopis obrázků v galerii: \n\nReformy Tenpó z let 1841–1843 byly řadou ekonomických a politických reforem zavedených v Japonsku v roce 1842 šógunem Tokugawou. Tyto reformy byly snahou o vyřešení vojenských, hospodářských, zemědělských, finančních a náboženských problémů. Reformy se staly předchůdcem reforem zahájených v období Meidži o dvě desetiletí později. Tokugawovy reformy se snažily potlačit vnější projevy luxusu, včetně zobrazení kurtizán a herců. Proto mnoho umělců ukijo-e obrátilo svou pozornost ke krajinomalbě, obrazům přírody, věnovali se obzvláště zobrazování ptáků a květin. Od doby malíře Moronubu byla krajině věnována jen malá pozornost. V té době krajina tvořila důležitý prvek v obrazech Kijonagy a Kacukawy Šunšó. Až do pozdního období Edo nebyla krajinomalba vnímána jako žánr, kromě práce umělců Kacušiky Hokusaie (1760–1849) a Hirošiga Utagawagyho (1797–1858). Západní vnímání pojmu ukijo-e přetrvávalo jako obraz krajiny, třebaže tento styl měl za sebou dlouhou tradici, nejen práce těchto umělců pozdního období. Obraz japonské krajiny se od tradičního zobrazení krajiny v západním umění lišil. Japonský umělec více spoléhal na představivost, kompozici a atmosféru než na přísné dodržování reálné přírody. \n\nHokusai, který sám sebe prohlašoval za \"šíleného malíře\" si užil dlouhé, pestré kariéry. Jeho práce je poznamenána nedostatkem sentimentality obvyklé v ukijo-e a zaměřením na formalismus ovlivněný západním uměním. Mezi jeho úspěchy patří jeho ilustrace románu Takizawa Bakina \"Půlměsíc\", jeho série skicáře s náčrtky \"Hokusai Manga\", obsahující tisíce obrazů a jeho popularizace žánru krajinomalby vydáním série \"Třicet šest pohledů na horu Fuji\", která obsahuje i jeho nejznámější tisk \"Velká vlna u Kanagawy,\" což je jedno z nejslavnějších děl japonského umění. Na rozdíl od práce starších mistrů byly barvy Hokusaie odvážné, plošné a abstraktní a jeho tématem nebyly obrázky ze \"čtvrtí potěšení\", ale životy a prostředí běžných lidí v práci. Další mistři jako Keisai Eisen (1790–1848), Utagawa Kunijoši (1798–1861) nebo Utagawa Kunisada (1786–1865) také následovali Hokusaie vytvářením tisků krajin v letech 1830 a produkovali tisky s odvážnými kompozicemi a pozoruhodnými účinky.\n\nUtagawova škola v tomto období netiskla mnoho mistrů ukijo-e. Plodný Kunisada měl málo soupeřů v tvorbě tradičních portrétních tisků kurtizán a herců. Jeden z těch soupeřů byl Eisen (1790–1848), který byl také zběhlý v krajinomalbě. Snad poslední významný člen tohoto pozdního období, Kunijoši (1797–1861) vyzkoušel svou ruku v různých tématech a stylech, stejně jako mistr Hokusai. Jeho historické scény válečníků v násilném boji byly populární, zejména jeho série hrdinů z čínského románu \"Suikoden\" (1827–1830) a \"Chúšingura\" (1847), patřící k nejznámějším z historických japonských příběhů. Kunijoši byl zběhlý v krajinářských a satirických scénách – tato oblast byla zřídka tématem v diktátorské atmosféře období Edo; že tento umělec se mohl odvážit vypořádat se s takovými tématy, bylo znamením oslabení šógunátu v té době.\n\nVýsadní postavení Hokusaie asi nejvíce ohrožoval malíř Hirošige (1797–1858), který se specializoval na obrazy ptáků, květin a klidné krajiny. Nejznámější jsou jeho série z cest, jako například \"Padesát tři stanic na cestě Tókaidó\" a \"60 zastavení na cestě do Kiso Kaidó\", druhá jmenovaná série byla vytvořena ve spolupráci s umělcem Eisenem. Jeho práce byly realističtější, jemněji kolorované a atmosféričtější než Hokusaiovy; příroda a roční období hrály v jeho obrazech klíčovou roli: mlha, déšť, sníh a měsíční svit byly prominentními součástmi jeho obrazů. Jeho následovníky byly Hirošigeho adoptovaný syn Hirošige II. a zeť Hirošige III. Jejich kariéra pokračovala i v období Meidži.\n\nPopis obrázků v galerii: \n\nPo smrti Hokusaie a Hirošigeho a následné restauraci císařství Meidži v roce 1868, umění ukijo-e ztratilo nejen na kvalitě, ale ubylo i množství prací. Rychlé otevření Západu v tomto období způsobilo, že používání dřevotisku se zdálo užitečné pouze pro žurnalistiku. Malbě také začala konkurovat fotografie. Umělci pracující v čistém ukijo-e se stali vzácnými a s chutí se odvrátili od žánru, který byl považován za symbol staré éry. Malíři sice pokračovali v produkci příležitostných pozoruhodných děl, ale zdálo se, že další pokračování tradice bylo kolem roku 1890 odsouzeno k zániku. V polovině 19. století začaly syntetické pigmenty dovážené z Německa nahrazovat tradiční japonská přírodní barviva. Mnoho tisků z této éry rozsáhle využívalo zářivě červené barvy a bylo nazýváno \"aka-e\" (\"červené obrázky\"). Umělci jako Jošitoši (1839–1892) v šedesátých letech 19. století malovali hrůzné scény vražd a strašidel, monster a nadpřirozených bytostí, či legendárních japonských a čínských hrdinů. Jeho \"Sto aspektů Měsíce\" (1885–1892) zobrazuje různé fantastické, ale i světské motivy s motivem Měsíce. Malíř Kobajaši Kijočika (1847–1915) je známý svými tisky, které dokumentující rychlou modernizaci Tokia, například zavedení železnic a také zobrazení japonských válek s Čínou a s Ruskem. Malíř školy Kanó Tojohara Čikanobu (1838–1912) se v 70. letech 19. století k tiskům vrátil, zaměřil se zejména na císařskou rodinu, nobilitu a scény západního vlivu na japonský život v období Meidži.\n\nKromě nizozemských obchodníků, kteří obchodovali s Japonskem od počátku období Edo, věnovali západní obchodníci v první polovině 19. století jen malou pozornost japonskému umění a když už to udělali, zřídka odlišovali japonské umění od ostatního východního umění. Švédský přírodovědec Carl Peter Thunberg strávil rok jako holandský obchodník v městě Dedžima poblíž Nagasaki, tradičním středisku holandského obchodu. Byl jedním z prvních západních sběratelů japonských tisků. Export ukijo-e pak pomalu rostl a počátkem 19. století sbírka holandského obchodníka Isaaca Titsingha přitáhla pozornost znalců umění v Paříži. \n\nV roce 1853 do japonského přístavu vplul se svým konvojem americký komodor Matthew C. Perry. Donutil Japonsko k uzavření obchodních smluv mezi Japonskem a Západem, nazvané Ansejské dohody, které po dvou stoletích izolace otevřely Japonsko vnějšímu světu. Ukijo-e tisky byly mezi položkami, které komodor přivezl do Spojených států. Obrázky se objevovaly v Paříži přinejmenším od roku 1830 a roce 1850 už těchto tisků bylo mnoho. Názory na toto umění byly smíšené, dokonce i když byly chváleny, byla umělecká úroveň ukijo-e obecně považována za horší než úroveň západních děl, která zdůrazňovala mistrovství naturalistického pohledu a anatomie. Japonské umění na sebe upozornilo na Světové výstavě v Paříži v roce 1867 a mezi lety 1870 a 1880 se stala ve Francii a Anglii módní. Tisky Hokusaie a Hirošigeho hrály významnou roli ve formování západního vnímání japonského umění. V době, kdy Západ začal toto umění objevovat, sami Japonci považovali tisky ukijo-e za předmět běžné masové spotřeby a nevěřili v jejich trvalou hodnotu. \n\nOpakem byli přední evropští znalci a propagátoři ukijo-e a japonského umění včetně spisovatele Edmonda de Goncourta či uměleckého kritika Philippa Burtyho. Burty razil od roku 1872 termín japonismus. Obchodů prodávající japonské zboží přibývalo, včetně těch Édouarda Desoyeho v roce 1862 a obchodníka s uměním Siegfrieda Binga. Od roku 1888 do roku 1891 vydával Bing časopis \"Artistic Japan (Japonské umění)\" v angličtině, francouzštině a němčině. V roce 1890 byl kurátorem výstavy tisků ukijo-e v École des Beaux-Arts, které se kromě jiných umělců zúčastnil také Mary Stevenson Cassatt.\n\nAmeričan Ernest Fenollosa byl jedním z prvních západních oddaných obdivovatelů japonské kultury a pro jeho podporu udělal hodně - byl prvním kurátorem inaugurační výstavy tisků Hokusaie a dalších japonských umělců v Muzeu výtvarného umění v Bostonu a v roce 1898 byl kurátorem první ukijo-e výstavy v Tokiu. Stoupající popularita ukijo-e na západě koncem 19. století zvýšila ceny tisků nad prostředky většiny sběratelů - někteří, například Edgar Degas, vyměňovali za japonské tisky své vlastní obrazy. Tadamasa Hajaši byl prominentním a respektovaným pařížským obchodníkem, jehož tokijská kancelář byla zodpovědná za vyhodnocování a export velkého množství tisků ukijo-e na západ a to v takovém množství, že ho japonští kritici později obvinili z odčerpávání národních pokladů Japonska. Odliv uměleckých děl zpočátku zůstal v Japonsku bez povšimnutí, neboť domácí umělci se spíše věnovali klasickým malířským technikám západu. \n\nJaponské umění a zvláště ukijo-e tisky, ovlivňovalo západní umění od dob raného impresionismu. Raní malíři včlenili japonská témata a kompoziční techniky do svých prací již v 60. letech 19. století: vzorované tapety a koberce v obrazech Maneta byly inspirovány ukijo-e s jejich vzorovanými kimony, Whistler zaměřil svou pozornost na pomíjivé elementy přírody jako v krajinomalbě ukijo-e. Van Gogh byl vášnivý sběratel a maloval kopie tisků Hirošigeho a Eisena olejovými barvami. Degas a Cassattová líčili prchavé, každodenní momenty v kompozicích a perspektivách ovlivněných japonským uměním. Plochá perspektiva a nemodulované barvy ukijo-e ovlivnil grafické designéry a tvůrce plakátů. Litografie Toulouse-Lautreca ukázaly jeho zájem o ukijo-e nejen v použití plošných barev a nastíněných formách, ale také v jejich tématech: umělci a prostitutky. Velkou část těchto svých prací podepisoval Toulouse-Lautrec iniciálami v kruhu, napodobujíc pečetě na japonských tiscích. Další umělci té doby, kteří byli ovlivněni ukijo-e: Monet, La Farge, Paul Gauguin, dále členové umělecké skupiny \"Les Nabis\", aktivní v Paříži v letech 1888 až 1900, jako byl Pierre Bonnard a Édouard Vuillard. Francouzského skladatele Claude Debussyho inspirovaly tisky Hokusaie a Hirošigeho k napsání skladby\" La mer\" (1905). Básníci imagisté jako Amy Lowellová a Ezra Pound v deskotiscích ukijo-e nacházeli inspiraci; Lowellová v roce 1919 publikovala knihu poezie nazvanou \"Pictures of Floating World\" o orientálních tématech a orientálním stylu.\n\nPopis obrázků v galerii: \n\nOd 2. poloviny 19. století nacházelo japonské umění odezvu také v Čechách. Na zdejší umělce nejvíce zapůsobili kromě Hirošiga také Hokusai a Ogata Kórin. Podrobně se tomuto procesu, projevujícímku se nejen v malířství, ale i v uměleckém řemesle a architektuře, věnovala ve své monografii Markéta Hánová. Nejvýraznějším představitelem japonismu v Čechách byl malíř Emil Orlík, kterého jeho zájem zavedl až do Japonska. Pod vlivem japonských výtvarníků vytvářel barevné lepty v prvním desetiletí 20. století Vojtěch Preissig. Japonizující motivy ve větší či menší míře nalezneme i v tvorbě malířů T. F. Šimona, Maxe Švabinského (obraz \"Rajky\", 1904), Josefa Váchala nebo pohádkových ilustracích Artuše Schreinera.\n\nKolem roku 1905 se populárním žánrem staly skicy z cest, s tím jak vláda Meidži podporovala cestování občanů, kteří tak měli lépe poznat svoji zemi. V roce 1915 vydavatel Šózaburó Watanabe zavedl termín \"šin-hanga\" (\"nové tisky\"), kterým označoval styl jím vydávaných tisků s tradičními japonskými náměty, určených pro cizince a Japonce vyšších vrstev. Mezi významné umělce této doby patřil například Goyó Hašiguči, označovaný za \"Utamara období Taišó\" pro jeho způsob zobrazení žen; Śinsui Itó, který přinesl modernější pojetí do zobrazování žen a Hasui Kawase, novátorský krajinomalíř. Watanabe také publikoval díla nejaponských umělců, první úspěch slavil v roce 1916 souborem tisků s japonskými a indickými náměty od anglického malíře Charlese W. Bartletta (1860–1940). Watanabeho úspěch následovali další vydavatelé. Někteří umělci stylu \"šin-hanga\", jako byli malíři Goyó a Hiroši Jošida, dokonce začali své práce publikovat sami. \n\nUmělci hnutí \"sósaku-hanga\" (\"kreativní tisky\") převzali kontrolu nad všemi kroky tiskařského procesu od návrhu, přes vyřezání štočků až po tisk. Kanae Jamamoto (1882–1946), který studoval na Tokijské univerzitě múzických umění, je považován za průkopníka tohoto přístupu. V roce 1904 vytvořil obraz \"Rybář\" s použitím dřevotisku, techniky považované japonským uměleckým establishmentem za nemoderní, zastaralou a nevhodnou pro komerční produkci. Založení Sdružení japonských dřevořezbářských umělců v roce 1918 představuje začátek stylu \"sósaku-hanga\" jako hnutí. Hnutí podporovalo individualitu umělců a jako takové neprosazovalo žádná dominantní témata ani styly. Témata se pohybovala od zcela abstraktních děl Kóširóa Ončiho (1891–1955), až ke zcela tradičnímu pojetí zobrazení japonských scén Uničiho Hiracuky (1895–1997). Tito umělci tvořili tisky, jejichž cílem nebylo oslovit masové publikum, nýbrž vytvořit umělecké dílo a nemínili se nechat omezovat tradičním stylem ukijo-e. \n\nTisky z konce 20. a počátku 21. století vycházely z dřívějších hnutí, zejména \"sósaku-hanga\", s jeho důrazem na individuální vyjádření. V tiskařských technikách se tradiční japonský dřevotisk spojil se západními postupy jako sítotisk, lept, mezzotinta a další.\n\nPopis obrázků v galerii: \n\nJaponští ranní ukijo-e umělci vnášeli do svého umění sofistikované znalosti, principy a školu klasické čínské malby. Tito umělci postupně zavrhli zjevný čínský vliv a vyvinuli vlastní nativní styl japonský. Práce těchto raných umělců ukijo-e byly označovány jako \"Primitivní umění\" v tom smyslu, že tisk jako médium byl pro ně novou výzvou, které přizpůsobili staletí starou techniku, ale jejich návrhy obrazu nejsou považovány za \"primitivní\". Mnoho ukijo-e umělců studovalo pod mistry Kanó školy a dalších malířských škol. Definujícím znakem většiny tisků ukijo-e je dobře definovaná, tučná, rovná čára. Nejstarší tisky byly monochromatické a linie byly jediným tištěným prvkem; i s příchodem barvy tato charakteristika dominovala. V ukijo-e kompozicích jsou formy uspořádány do ploch s obrázky typicky v jediné rovině hloubky. Pozornost byla věnována vertikálním a horizontálním vztahům, stejně jako detailům, jako jsou linie, tvary a vzory, příkladem jsou například oděvy. Kompozice byly často asymetrické a pohled byl často ukazován z neobvyklých úhlů, například shora. Prvky obrazu byly často oříznuty, svým složením vyvolávaly pocit spontánosti. V barevných výtiscích jsou kontury většiny barevných oblastí ostře definovány, obvykle lineárním způsobem. Estetika ploch barevných oblastí kontrastuje s modulovanými barvami očekávanými podle západních tradic a s dalšími tradicemi v japonském umění, oblíbenými u prominentní vyšší třídy. Příkladem jsou monochromatické malby ve stylu \"zenga\", což je styl japonské kaligrafie a malby, provedené černým inkoustem pomocí speciálních štětců nebo v tónových barvách školy Kanó. V mnoha případech je kaligrafie i malba na obraze společně. Kaligrafie vypráví báseň nebo učí nějaký prvek pravé cesty zenu. Malba štětcem je charakteristicky jednoduchá, tučná a abstraktní.\n\nBarevné, ostentativní a složité vzorce, obavy z měnící se módy a napjaté, dynamické pozice a kompozice v ukijo-e jsou v pozoruhodném kontrastu s mnoha koncepty v tradiční japonské estetice. Prominentní mezi nimi, wabi-sabi favorizuje jednoduchost, asymetrii a nedokonalost, s důkazem na ubíhající čas; a \"šibui\" hodnoty subtilnosti, pokory a zdrženlivosti. Ukijo-e se tak dostává do menšího rozporu s estetickými koncepty jako je pikantnost, urbanistický styl a \"iki\" (specifický estetický ideál). Zobrazuje neobvyklý přístup ke grafické perspektivě, který se může jevit jako nedostatečně rozvinutý ve srovnání s evropskými malbami stejného období. Geometrická perspektiva v západním stylu byla v Japonsku známa - nejvýrazněji ji praktikovali malíři krátce trvající školy malby \"Akita ranga\" v 70. letech 19. století - stejně jako čínské metody pro vytvoření pocitu hloubky pomocí homogeních a paralelních linií. Techniky se někdy objevily společně v dílech ukijo-e v geometrické perspektivě poskytující iluzi hloubky v pozadí a výraznější čínskou perspektivu v popředí. Tyto techniky byly s největší pravděpodobností vyvinuty nejprve podle čínských obrazů západního stylu, spíše než přímo ze západních děl. Dlouho poté, co se s těmito technikami japonští umělci seznámili, nadále je harmonizovali s tradičními metodami podle svých kompozičních a expresivních potřeb. Jiný způsob, jak ukázat hloubku, bylo použití čínské kompoziční metody používané v buddhistických obrazech, kde je velká forma umístěna v popředí, menší uprostřed a nejmenší v pozadí; toto může být viděno v Hokusaiově obraze \"Velká vlna\" s velkou lodí v popředí, menší za ní a malou horou Fudži v pozadí. Tendencí raného ukijo-e bylo představovat krásu tak, jak to nazval historik umění Midori Wakakura: \"serpentine posture (hadovitý postoj)\", který zobrazuje těla subjektů stojících za sebou nepřirozeně zkroucené. Historik umění Motoaki Kóno předpokládal, že to mělo své kořeny v tradičním tanci; Haruo Suwa s tímto názorem nesouhlasil, tvrdil, že pózy byly uměleckou licencí umělců ukijo-e. Tak tomu bylo i v případě, kdy byly na jiné části kompozice aplikovány realistické perspektivní techniky.\n\nTypickými subjekty byly ženské krásky (\"bijin-ga\"), divadelní herci kabuki (\"yakuša-e\") a krajiny. Znázorněné ženy byly nejčastěji kurtizány a gejši, které podporovaly zábavu v tzv. \"okresech potěšení\". Detaily, kde umělci zobrazovali módu a účesy kurtizán umožňují datovat tisky s určitou spolehlivostí. Menší pozornost byla věnována přesnosti ženských fyzických rysů, tváře jsou stereotypní, těla jsou v jedné generaci vysoká a štíhlá a drobná v jiné. Portréty osobností byly velmi žádané, obzvláště portréty herců kabuki a zápasníků sumo, dvou z nejpopulárnějších zábav této éry. Zatímco pro mnoho obyvatel Západu bylo zobrazení krajiny určující definicí pro tisky ukijo-e, v historii ukijo-e se krajinomalba rozvíjela relativně pozdě.\n\nTisky ukijo-e byly původně určeny pro knižní ilustrace - mnoho z nejranějších jednostránkových Moronobuových tisků bylo určeno pro knihy, které měl malíř ilustrovat. \"E-hon\" knihy - japonský termín pro obrázkové knihy - byly populární a byly důležitou předlohou pro ukijo-e umělce. V pozdním období Hokusai vytvořil tisky \"Sto pohledů na horu Fudži\" a \"Hokusai Manga\". Tradiční japonská náboženství nepovažují sex nebo pornografii za morální korupci v judaisticko-křesťanském smyslu, a dokud měnící se morálka období Meidži nevedla k jeho potlačení, pro šóguny byly erotické tisky hlavním žánrem. Zatímco režim Tokugawy podrobil Japonsko přísným cenzurním zákonům, pornografie nebyla považována za trestný čin a obecně se setkávala se souhlasem cenzorů. Mnoho z těchto tisků dokazovalo vysokou úroveň kresby a často i humor v jejich explicitním zobrazení scén z ložnic, voyeurství a nadměrné anatomie. Podobně jako u zobrazení kurtizán, i tyto obrazy byly úzce spjaty se zábavami v \"okresech potěšení\". Téměř každý ukijo-e mistr produkoval \"šunga\" (japonský termín pro erotické umění) na stále stejném místě. Záznamy o úrovni společenské přijatelnosti tisků \"šunga\" nemáme, ale profesor dějin umění a specialista na rané moderní Japonsko Timon Screech předpokládá, že téměř jistě existovalo nějaké znepokojení nad touto záležitostí a že úroveň přijatelnosti byla přehnaná pozdnějšími sběrateli, obzvláště pak sběrateli západními. Scény z přírody byly důležitou součástí asijského umění v průběhu historie. Umělci pečlivě studovali správné formy a anatomii rostlin a živočichů, i když zobrazování lidské anatomie zůstalo spíše fantazijní až do moderní doby. Ukijo-e přírodní tisky jsou volány \"kachó-e\", který se překládá jako \"obrazy květin a ptáků\", ačkoli žánr nezobrazoval jen květiny nebo ptáky a květiny a ptáci se ne vždy nutně objevovali na obraze spolu. Založení \"kachó-e\" jako žánru je přičítáno Hokusaiovi pro jeho detailní, přesné zobrazení přírody.\n\nReformy období Tenpó ze 40. let 19. století potlačily zobrazování herců a kurtizán. Kromě krajin a kachó-e se proto umělci obrátili k zobrazení historických scén, jako jsou starověcí bojovníci nebo scény z legend, literatury a náboženství. Příběh z 11. století \"The Tale of Genji (Příběh o Genjim) \" a ze 13. století \"Tale of the Heike\" byli zdrojem umělecké inspirace japonskou historií i pro ukijo-e. Známí bojovníci a šermíři jako Mijamoto Musaši (1584 - 1645) se stali častými subjekty, stejně tak jako zobrazení různých monster, nadpřirozena a hrdinů japonské a čínské mytologie. Od 17. do 19. století se Japonsko izolovalo od zbytku světa. Obchod, primárně soustředěný na Holandsko a Čínu, byl omezen na ostrov Dedžima blízko Nagasaki. Mimořádné obrazy zvané \"Nagasaki-e\" byly prodávány turistům z ciziny výměnou za jejich zboží. Po uzavření dohod z roku 1859 se přístav Jokohama stal jednou ze vstupních bran západních obchodníků do Japonska. Zvláště po roce 1858 do roku 1862 se tisky \"Yokohama-e\" s různými úrovněmi reality a fantazie staly dokumenty ukazujícími rostoucí komunitu obyvatel západního světa, se kterými nyní Japonci přicházeli do styku. Zvláště populární byly triptychy scén ze Západu a západní technologie. Speciálními tisky byly tisky \"surimono\", luxusní limitované edice určené pro vzdělance a literární znalce, obvyklou součástí designu byl pětiřádkový verš \"kyóka\" ke zvláštní příležitosti (nový rok) či \"uchiwa-e\", obrázky tištěné na obdélníkových listech rýžového papíru \"waši\", ořezány podél okrajů a vlepeny na kostru z bambusu.\n\nPopis obrázků v galerii: \n\nUkijo-e umělci často dělali obojí, jak tisky tak obrazy; někteří se specializovali na jeden nebo druhý žánr. V kontrastu s předchozími tradicemi, ukijo-e malíři dávali přednost jasným, ostrým barvám, často ohraničeným konturami s inkoustem \"sumi\" (sumi ink), s účinkem podobným tiskové linii. Nelimitováni technickými omezeními tisku, malíři měli k dispozici širší škálu technik, pigmentů a povrchů. Umělci vyráběli pigmenty z minerálních nebo organických látek, jako je světlice, mušle, olovo a minerál cinabar, později používali syntetická barviva dovážená ze Západu, jako je pařížská zeleň či pruská modř na hedvábné nebo papírové \"kakemono\", \"makimono\", nebo skládací zástěny \"byóbu\".\n\nPopis obrázků v galerii: \n\nUkijo-e tisky byla práce týmů řemeslníků na několika úrovních. Práce byla rozdělena do čtyř skupin: vydavatel, který pověřil návrháře, měl na starosti propagaci a distribuci hotového díla, umělec, který vytvořil návrh, řezbář, který vyřezal štoček pro tisk a tiskárna, která vytvořila konečný tisk. Na hotový tisk byly obvykle připsány pouze jména umělců a vydavatelů. Tisky ukijo-e ohromovaly znalce spíše kvalitou ručního papíru než samotným mechanickým tiskem jako na Západě. Umělec vytvořil kresbu na tenkém papíru, který byl nalepen na blok třešňového dřeva. Potíral se olejem, dokud horní vrstvy papíru nemohly být stáhnuty a zanechaly průsvitnou vrstvu papíru, která sloužila jako vodítko pro umístění vyřezaného bločku. Blok řezačky odstřihl nečerné plochy obrazu a zanechal vyvýšené oblasti, které byly napuštěny olejem, aby otisk zůstal. Původní kresba byla v tomto procesu zničena. Tisky byly zhotoveny z bloků lícem nahoru, takže tiskárna mohla měnit tlak pro vytvoření různých efektů a sledovat, jak papír absorbuje vodu na bázi sumi inkoustu, aplikovanou rychle v rovnoměrných horizontálních zdvizích. Mezi triky tiskárny patřilo reliéfní zobrazení obrazu, kterého bylo dosaženo lisováním neuzavřeného dřevěného bloku na papír, aby se dosáhlo efektů, jako jsou struktury oděvních vzorů nebo rybářských sítí. Mezi další účinky patřilo leštění; otřením achátem, aby se rozjasnily barvy, lakování; přetisk; poprášení kovem nebo slídou; a spreje napodobující padající sníh. \n\nUkijo-e tisk byl komerční uměleckou formou a vydavatel hrál důležitou roli. Vydavatelské prostředí bylo vysoce konkurenční, z celého období je známo více než tisíc vydavatelů. Mezi roky 1840 a 1850 bylo asi 250 distributorů jen v samotném Edu, poté klesl na asi 200. Počet poklesl po otevření se Japonska, asi 40 jich zůstalo do 20. století. Vydavatelé vlastnili dřevěné vyřezané bločky a autorská práva a od pozdního 18. století si vynutili svá autorská práva přes \"Picture Book\" a \"Print Publishers Guil\" (\"Spolek vydavatelů tisků\"). Tisky, které byly opakovaně vydávány byly obzvláště ziskové, neboť vydavatel mohl dřevořez použít znovu bez nákladů na jeho výrobu. Dřevěné bločky byly také obchodovány nebo prodávány jiným vydavatelům nebo zastavárnám. Vydavatelé byli obvykle také prodejci a běžně prodávali své zboží ve vlastních obchodech. Kromě umělecké pečeti vydavatelé označovali tisky vlastními pečetěmi - buď jednoduchým logem, jiní měli logo dosti komplikované, s adresou nebo dalšími informacemi. \n\nNávrháři tisku prošli učňovským obdobím dříve než jim bylo uděleno právo produkovat své vlastní tisky, které by mohli podepsat svým jménem. Očekávalo se, že mladí designéři pokryjí část nebo všechny náklady na vyřezání dřevěných bločků. Jak umělci získali slávu, vydavatelé obvykle tyto náklady pokryli a umělci mohli požadovat vyšší poplatky.\n\nV pre-moderním Japonsku lidé mohli během svého života měnit své jméno. Osobní jméno z dětství - \"yómyó\" - mohlo být odlišné od jejich osobního jména \"zokumyó\" v dospělosti. Jméno umělce se skládalo z příjmení umělce \"gasei \" následovaného osobním jménem \"azana\". Gasei bylo nejčastěji přebíráno ze školy, do které umělec patřil, jako například Utagawa nebo Torii, a \"azana\" bylo převzato podle čínského zvyku z mistrovského uměleckého jména - například mnoho studentů Tojokuni (豊 国) převzalo \"kuni\" (国) od jména Tojokuni, stejně tak i Kunisada (国 貞) a Kunijoši (国 芳). Jména umělců podepsaných na jejich dílech tak mohou být zdrojem zmatku, protože umělci občas měnili jméno během své kariéry. Extrémním příkladem toho byl Hokusai, který během své sedmdesátileté kariéry používal přes sto jmen. Výtisky byly masově uváděny na trh a v polovině 19. století mohl jít celkový objem tisků do tisíců. Maloobchodníci a cestující je prodávali za ceny dostupné pro prosperující městské obyvatelstvo. V některých případech byl tisk kimona inzerován pod jménem umělce. Od druhé poloviny 17. století byly tisky často prodávány jako součást série, každý tisk byl opatřený razítkem s názvem série a číslem tisku v té sérii. To se ukázalo jako úspěšná marketingová technika, protože sběratelé koupili každý nový tisk v sérii, aby jejich sbírky byly kompletní. V 19. století množství tisků takových sérií, jako například Hirošigův cyklus \"Padesát tři stanic na cestě Tókaidó\", šlo do desítek kusů.\n\nZatímco barevný tisk v Japonsku pochází z let 1640, na tisky ukijo-e byl používán pouze černý inkoust. Barva byla někdy přidána ručně, pomocí červeného inkoustu v \"tan-e\" tiscích, nebo později pomocí růžového světlicového inkoustu v tiscích \"beni-e\". Barevný tisk se používal pro knižní ilustrace od roku 1720 a pro jednotlivé listy od roku 1740. Pro každou barvu se použil tisk s bločkem speciálně určeným pro tuto barvu. Raný barevný tisk byl omezen na růžovou a zelenou; techniky rozšířené v následujících dvou desetiletích umožnily až pět barev. Kolem roku 1760 se objevil plně barevný tisk uplatňovaný u nišiki-e tisků. za použití deseti i více štočků. Aby byly bločky pro každou barvu správně zarovnány, byly na jednom rohu a na sousední straně umístěny registrační značky zvané \"kentó\".Tiskárny nejprve používaly barvy z přírodních barviv, z minerálních nebo rostlinných zdrojů. Barvy měly průsvitnou kvalitu, která umožňovala míchání různých barev z primárních červených, modrých a žlutých pigmentů. V 18. století se stala zvláště populární pruská modř, používaná zejména v krajinách Hokusai a Hirošige, jako byl \"bokaši\" tisk – technika používaná v japonském tisku, která dosahuje variace v sytosti jedné nebo více barev ručně použitím gradace inkoustu na navlhčený dřevěný tiskový blok namísto rovnoměrného barvení bločku. Tato ruční aplikace musela být opakována pro každý list papíru, který byl potištěn. Někde tiskárna dosahovala gradace barev mícháním jedné barvy do druhé. Levnější a konzistentnější syntetická anilinová barviva přišla ze Západu v roce 1864. Barvy byly tvrdší a jasnější než tradiční pigmenty. Vláda Meidži podporovala jejich použití jako součást širší politiky přibližování Japonska západu.\n\nSoučasné záznamy umělců ukijo-e jsou vzácné. Nejvýznamnější je \"Ukiyo-e Ruikó\" (\"Různé myšlenky o Ukijo-e\"), sbírka komentářů a životopisů umělců, kterou sestavil Óta Nanpo. První verze pochází asi z roku 1790. Dílo existuje v mnoha vydáních s četnými úpravami. Je známo více než 120 variant \"Ukijo-e Ruikó\". Před druhou světovou válkou převládající pohled na ukijo-e zdůrazňoval centralitu tisků; tento pohled je připisován malíři Moronobu. Po válce se přemýšlelo o důležitosti obrazů ukijo-e a přímých souvislostech s obrazy \"Jamato-e\" ze 17. století; tento pohled vidí jako původce žánru malíře Matabei. Toto hledisko bylo obzvláště favorizováno mezi japonskými výzkumníky třicátých let 20. století, ale militaristická vláda tento názor potlačovala, důvodem bylo zdůrazňování rozdílu mezi svitky \"Jamato-e\", spojovanými s dvorem a tisky spojené s někdy anti-autoritářskou třídou obchodníků.\n\nPrvní komplexní historické a kritické práce o ukijo-e pocházely ze Západu. Ernest Fenollosa byl profesorem filozofie na Imperial University v Tokiu od roku 1878 a zároveň byl komisařem výtvarných umění pro japonskou vládu z roku 1886. Jeho spis \"Masters of Ukioye\" z roku 1896 byl prvním komplexním přehledem a připravil způsob přístupu k historii pro většinu pozdějších prací. Začínal s malířem Matabei s primitivní malbou, ta se vyvinula v pozdním 18. století ve zlatý věk, pak následoval pokles úrovně s příchodem Utamary, po něm pak následovalo krátké oživení s umělcem Hokusai a Hirošigeho krajinami. Laurence Binyon, kurátor orientálních tisků a kreseb v Britském muzeu, napsal v roce 1908 spis \"Painting in the Far East (Malířství na dálném východě)\", který byl podobný práci Fenollosy, ale uvedl umělce Utamaro a Šaraku mezi mistry. Arthur Davison Ficke stavěl na pracích Fenollosy a Binyona s více komplexními údaji a v roce 1915 uvedl spis \"Chats on Japanese Prints\" (\"Rozhovor o japonských tiscích\"). V roce 1954 James A. Michener vydal práci \"The Floating World\", kde široce uvedl chronologii ranějších prací, upustil od klasifikace podle období a uvedl starší umělce ne jako primitivy, ale jako dokonalé mistry vycházející z předchozích malířských tradic. Podle Michenera a jeho spolupracovníka Richarda Laneho, s ukijo-e začal spíše Moronobu Matabei. Kniha uznává umělce jako Jošitoši a Kijošika jako pozdní mistry. Je patrná tendence zaměřovat se při studiu ukijo-e na katalogizaci umělců, což je přístup, který postrádá přísnost a originalitu, která se aplikuje na uměleckou analýzu v jiných oblastech. Takové katalogy jsou četné, ale většinou se soustředí na skupinu uznávaných géniů. K původnímu hodnocení ukijo-e a jeho umělců, zejména s ohledem na relativně méně známé umělce, byl přidán malý originální výzkum. Zatímco obchodní charakter ukijo-e byl vždy uznáván, hodnocení umělců a jejich děl spočívalo na estetických preferencích znalců a věnovalo málo pozornosti současnému komerčnímu úspěchu. Od počátku 20. století historici \"manga\" (japonské komiksy a karikatury) vyvinuli příběhy spojující uměleckou formu 20. století s tradičním japonským uměním. Zvláštní důraz je kladen na \"Hokusai Manga\" jako jejich předchůdce, ačkoli tato kniha není vyprávění a ani samotný termín nepochází od Hokusaie. V angličtině a jiných jazycích je slovo \"manga\" používáno v omezujícím smyslu pro \"japonské komiksy\" nebo \"komiksy v japonského stylu\", zatímco v japonštině to značí všechny formy komiksů a karikatur.\n\nVládnoucí třídy striktně omezily prostor povolený pro domácnosti nižších společenských tříd; relativně malá velikost ukijo-e byla ideální pro zavěšení v těchto domech. Dochoval se malý záznam o patronech ukijo-e obrazů. Obrazy se prodávaly za podstatně vyšší ceny než tisky - mnohdy byla cena tisícinásobná. Koupit si je tak mohli jen bohatí lidé, nejčastěji obchodníci a možná někteří ze samurajů. Příkladem jsou tisky pozdního období, které byly produkovány ve velkém množství v 19. století, starší tisky měly jen malou šanci na přežití. Umění ukijo-e bylo spojeno hlavně s městem Edo a návštěvníci Eda často kupovali to, co oni sami nazývali \"azuma-e\" (\"obrázky východního hlavního města\") jako suvenýry. Trh s ukijo-e byl velmi různorodý, protože tisky byly prodávány různorodé veřejnosti, od pracujících po bohaté obchodníky. Je známo málo konkrétních kupců. Detailní záznamy v Edo byly pořizovány ve velkém rozsahu o kurtizánách, hercích a zápasnících sumo, ale žádné záznamy týkající se ukijo-e se nedochovaly – pokud vůbec kdy existovaly. Určení toho, co se rozumí demografií spotřeby ukijo-e, vyžadovalo nepřímé prostředky.\n\nStanovení cen, za které se tisky prodávaly je výzvou pro odborníky, protože záznamů o přesných číslech je málo a existuje značná rozmanitost v kvalitě výroby, velikosti, nabídce a poptávce, a metodách, které prošly změnami, jako jsou například zavedení celobarevného tisku. Je také obtížné určit, jaké ceny lze zvažovat, protože sociální a ekonomické podmínky se v průběhu období vyvíjely. Záznamy o cenách tisků z 19. století, které se dochovaly udávají ceny jak nízké, 16 mon až k ceně 100 mon za luxusní vydání. Jun'ichi Ókubo navrhuje, že ceny v rozmezí 20 až 30 mon byly pravděpodobně určeny pro standardní tisky. Jako volné srovnání, mísa nudlí \"soba\" v raném 19. století se typicky prodávala za 16 mon.\n\nUkijo-e výtisky jsou citlivé na světlo (viz obrázek vpravo). Levá polovina ukazuje tento tisk v roce 1989, pravá ukazuje stejný tisk poté v roce 2001. Barvy ve výtiscích ukijo-e jsou náchylné k vyblednutí, když jsou déle vystaveny i nízkým úrovním světla; dlouhodobé vystavování je proto nežádoucí. Papír, na který se tisklo, ztrácí kvalitu, když přichází do styku s kyselými materiály, takže skladovací boxy, složky a držáky musí být neutrální nebo alkalické. Výtisky by měly být pravidelně kontrolovány z hlediska problémů vyžadujících ošetření a měly by být uchovávány při relativní vlhkosti 70% nebo méně, aby se zabránilo vzniku plísní.\n\nPapír a pigmenty v obrazech ukijo-e jsou kromě světla citlivé i na sezónní změny vlhkosti. Držáky musí být pružné, jinak by se tisky mohly při prudkých změnách vlhkosti roztrhnout. V éře Edo byly listy připevněny na papír s dlouhými vlákny a zachovány rolováním v obyčejných krabicích ze dřeva stromu pavlovnie plstnaté (Paulownia tomentosa), umístěných v jiném dřevěném boxu. Doba prohlídek během výstav v muzeích či galeriích musí být omezena, aby se zabránilo zhoršení vlivem světla a znečištění životního prostředí. Rolování způsobuje konkávnosti v papíru a odvíjení a převrácení svitků způsobuje jejich rýhování. Ideální relativní vlhkost prostředí pro svitky by měla být mezi 50% a 60%; příliš velké sucho způsobuje křehkost.\n\nJelikož se ukijo-e tiskly hromadně, je na místě uvážit odlišnost od sbírání obrazů. Existují velké rozdíly ve stavu, vzácnosti, nákladech a kvalitě existujících výtisků. Výtisky mohou mít poškozeny skvrnami, zahnědnutím, napadením škůdci či polámány, barvy mohou vyblednout nebo mohou být retušovány. Řezbáři mohli změnit barvy nebo složení tisků, které prošly několika edicemi. Když byl po tisku prováděn řez, nemusel být na všech kopiích okraj vždy stejný, občas mohl zasahovat i do okraje obrazu. Finanční hodnoty deskotisků závisí na různých faktorech, včetně pověsti umělce, stavu tisku, rarity a toho, zda se jedná o originální výtisk - dokonce i vysoce kvalitní pozdější tisk stojí zlomek ceny originálu. Kolem roku 2016 činila rekordní cena za tisk ukijo-e prodávaný v aukci 745.000 euro za obraz Utamaro Fukaku Šinobu Koi (asi 1793–94).\n\nVýtisky ukijo-e často procházely několika edicemi, někdy se změnami provedenými na blocích v pozdějších vydáních. Edice vyrobené novými tiskovými bločky také cirkulují, stejně tak jako legitimní pozdější reprodukce, ale také se objevují pirátská vydání a padělky. Takamizawa Enji (1870–1927), producent reprodukcí ukijo-e, vyvinul metodu \"recuting woodblocks\" k tisku čerstvých barev na vybledlých originálech, přes které používal tabákový popel, aby čerstvý inkoust vypadal jako starý. Tyto obnovené tisky prodával jako originály. Mezi podvedenými sběrateli byl také americký architekt Frank Lloyd Wright, který od tohoto obchodníka do USA přivezl 1500 tisků, z nichž některé prodal dříve než byl podvod odhalen.\n\nUkijo-e umělci se podepisují v japonském stylu, příjmení předchází osobní jméno a známí umělci jako Utamaro a Hokusai mají osobní jméno vlastní. Obchodníci se běžně odkazují na ukijo-e tisky podle standardních velikostí, obvyklé rozměry jsou 34,5cm × 22,5cm \"aiban\", 22,5cm × 19cm \"chúban\" a 38cm × 23cm \"óban\" - přesné velikosti se liší, papír mohl být po tisku oříznut odlišně.\n\nMnoho z největších vysoce kvalitních sbírek ukijo-e leží mimo Japonsko. Mnoho tisků získala například do své sbírky Francouzská národní knihovna v první polovině 19. století. Britské muzeum založilo svou sbírku v roce 1860. Koncem 20. století obsahovala kolem 70 000 položek. Největší sbírku, více než 100 000 položek, vlastní Muzeum výtvarného umění v Bostonu.. Kolekci založil Ernest Francisco Fenollosa, který muzeu daroval svou sbírku v roce 1912. První výstava tisků ukijo-e v Japonsku byla pravděpodobně prezentována v roce 1925 Kójirem Macukatou, který sbírku v Paříži shromáždil během první světové války a později ji daroval National Museum of Modern Art (Národnímu muzeu moderního umění) v Tokiu. Největší sbírka ukijo-e v Japonsku obsahuje více než 100 000 kusů v \"Japan Ukiyo-e Museum\" v japonském městě Macumoto v provincii Nagano.\n\n\n\n"}
{"id": "45712", "url": "https://cs.wikipedia.org/wiki?curid=45712", "title": "Arión", "text": "Arión\n\nArión, jinak též Arión z Méthymny na Lesbu, byl legendární básník a pěvec starověkého Řecka.\n\nŽil v Korinthu u Periandra a živil se jako zpěvák s doprovodem kithary. Jeho dílo se nedochovalo. V jeho vystoupení se satyrským sborem spatřoval Aristoteles počátky tragédie.\n\nČasto bývá zobrazován na hřbetě delfína. Ten podle pověsti básníka zachránil, když se vracel po moři z cest, před posádkou, která se ho chystala oloupit a zavraždit. Arión sám skočil do moře a zde ho vzal na hřbet delfín, který byl přiváben jeho hudbou, a bezpečně ho dopravil na břeh. Vděčný básník dal na místě, kde vystoupil z moře, postavit na památku pomník.\n\nV Rusku vychází poetický časopis \"Arion\", který nese jméno tohoto básníka.\n\nV Olomouci byla v roce 2002 před radnicí dokončena Arionova kašna, která doplnila koncept barokních kašen spjatých mytologickými náměty.\n\n"}
{"id": "45721", "url": "https://cs.wikipedia.org/wiki?curid=45721", "title": "Katovice (okres Strakonice)", "text": "Katovice (okres Strakonice)\n\nKatovice (hovorově též známé jako \"Kátouce\") jsou městys v okrese Strakonice, 6 km západně od Strakonic. Katovice leží na řece Otavě v nadmořské výšce 412 m n. m. Městys se rozprostírá na ploše 958 hektarů a žije zde obyvatel. Městys se nachází na 61. kilometru řeky Otavy, díky níž se Katovice stávají v letních měsících častým návštěvním a zároveň nocovacím místem pro mnoho vodáků.\n\nPodle knihy Jiřího Andresky \"Solné stezky na Šumavě\" (1994) vedla pod Kněží horou v době halštatské (v pol. 1. stol. př. n. l.) solná stezka a oblast Kněží hory byla pravděpodobně osídlena. Nejprve osídlení keltské a od 8. století lze počítat se slovanským osídlením, o čemž svědčí nálezy starší slovanské kultury. Slovanské hradiště bývalo na Katovické (Kněží) hoře. Již v roce 1859 popsal Jan Erazim Wocel – zakladatel české archeologie – valy na Katovické hoře.\n\nKatovice byly původně pravděpodobně rýžovnickou osadou (rýžovalo se zde zlato z Otavy), později trhovou, která vznikla asi v 10.-11. století. Byla poddanskou vesnicí a později (1471) městysem hradu a zámku Střela. Obec spravovali rychtáři, kteří byli dosazováni na své pozice vrchností. První písemná zmínka o Katovicích pochází z roku 1045, kdy tuto osadu kníže Břetislav I. daroval břevnovskému klášteru. Po povýšení na městečko získaly Katovice právo mýta, cla a právo tržní (2 jarmarky ročně). Získaly i právo pečetní – dochované pečetidlo je uloženo v Okresním archivu ve Strakonicích. Dostaly také městský znak a to modrý štít, v němž se nachází stříbrná věž s cihlovou střechou a zlatou makovičkou.\n\nKatovice byly zemědělskou obcí. V dávných dobách bývaly na Kněží hoře vinice. Po celou dobu feudalismu, už od 13. století, podléhaly Katovice pánům ze Střely. Zámek Střela je dosud dochován, z hradu jsou již ale pouze trosky (asi 1,5 km od Katovic). O Katovicích jako vsi poddanské je písemná zmínka v zemských deskách z roku 1318.\n\nJak již bylo zmíněno, obec byla známá rýžováním zlata (rýžovali jej zde již staří Keltové) a také výskytem perlorodek v řece Otavě, které tu byly později i uměle chovány. Znečišťováním vody byl však jejich chov zničen (ovšem v mělčích vodách v okolí Katovic byly nalézány ještě na začátku 21. století. Po zbudování Schwarzenberského plavebního kanálu se po Otavě přes Katovice plavilo dřevo. Voroplavba tu měla tradici. Vory se plavily od Čeňkovy pily, ale vázaly se i v Katovicích na pravém břehu řeky (odtud místní název \"Pramácká\"). Na hotové vory nastupovala pramácká parta. Cesta do Prahy jim trvala dva dny. Vory se plavily ještě po první světové válce.\n\nV roce 1867 se staly Katovice stanicí Dráhy císaře Františka Josefa I. Od té doby je v Katovicích železniční dráha. Od roku 1902 se těžila tuha (grafit) v Katovické hoře. Těžba grafitu byla ukončena po 20 let těžby (v roce 1922).\n\nDne 20. dubna 1945 došlo na zdejší železniční stanici k události, která měla tragickou dohru. Americké stíhací letouny (hloubkaři) zaútočily na vlak s vězni z koncentračního tábora. Díky zaměstnanci tehdejšího hospodářského družstva Františku Gálovi z Dražejova se podařilo uprchnout dvěma stům vězňů do okolních lesů. Příslušníci jednotky SS, která transport doprovázela, nejméně jedenáct vězňů brzy dopadli a okamžitě je na místě zastřelili. Sedm z nich bylo pohřbeno ve Volenicích, čtyři zbývající v Katovicích.\n\nDo roku 1952 se po celé dvě třetiny století těšil slávě katovický kloboučnický průmysl. Pak továrnu převzaly Vlnařské závody ve Strakonicích. V současné době je továrna opět využívána, ovšem již ne pro kloboukářské účely, ale sídlí zde společnost Quint, zabývající se strojní výrobou.\n\nAž do druhé poloviny šedesátých let se držel v Katovicích starý lidový zvyk – vánoční troubení pastýřů o Štědrém večeru s obchůzkou domů. Dlouhé pastýřské trouby jsou dosud zachovány a zní každý Štědrý večer alespoň z místního rozhlasu.\n\nV srpnu roku 2002 byly Katovice zasaženy stoletou povodní, která zaplavila velkou část obce na pravém břehu, a to především kvůli protržení stávající hráze, která nevydržela tlak říčního proudu.\n\nOd 10. října 2006 byl obci vrácen status městyse.\n\nKatovice leží na řece Otavě na jižním okraji bývalého území Prácheňska a v západní části okresu Strakonice, který je nejmenším okresem Jihočeského kraje. Na území městysu se nachází tři vodní toky – hlavní Otava a její dva přítoky – Březový potok (levý) a Novosedelský potok/Kolčava (pravý). Asi 1,5 km severozápadně se nachází Kněží (Katovická) hora, vysoká 493 m n. m.\n\nPodnebí Katovic je mírně teplé. Zimy jsou mírné a léta teplá až velmi teplá. Průměrná roční teplota se pohybuje okolo 7 °C, vodní srážky jsou v průměru 550-650 mm. Podle místních starousedlíků má na místní počasí vliv Katovická hora, která jej prý způsobuje lepším, jdou-li přeháňky či oblačnost směrem ze západu, od Horažďovic.\nČervenec roku 1954 byl na celé Šumavě neobvykle chladný a deštivý. Od středy 7. července do pátku 9. července napršelo téměř 110 mm srážek a to nejen v Katovicích, ale na celé Šumavě. V pátek, 9. července, byla u mostu přes Otavu naměřena výška hladiny 340 cm, což byla kulminační hodnota. Otava se při této výšce vylila ze břehů a zaplavila na levé straně mlýn a na pravé straně celou ulici Říční a od ní vše směrem k místní továrně. Rozvodnil se i Novosedelský potok (tehdy zvaný Kolčavka) a to také kvůli tomu, že most přes něj byl ucpán asi 15 m³ dřevěných tyčí, které byly odplaveny z Liboče a které tam měla uložena \"Správa pro hrazení bystřin\". Novosedelský potok se spojil s Otavou a společně vytvořily prudký tok, který poničil mnohé zahrady, zaplavil sklepy i místnosti. V zatopených bytech dosáhla hladina až 70 cm. Podle zápisu kroniky Katovic bylo celou noc ze čtvrtka na pátek slyšet \"úpěnlivé volání o pomoc ze zatopených domků v Liboči i jinde\". Protipožární sbor a vojáci pomocí jedné pontonové lodi a dvou gumových člunů evakuovali většinu lidí, kteří byli uvězněni ve svých domech. V pátek 9. července odpoledne začala hladina klesat. Tehdejší katovický kronikář a ředitel místní základní školy Antonín Beneš označil pátek 9. července jako \"černý pátek pro Katovice\". Škody byly vyčísleny na 500 000 Kčs. Všichni občané Katovic tuto povodeň přežili. 16. a 19. července 1954 pak katovičtí občané podstoupili očkování proti tyfu, které prováděl obvodní lékař Dr. František Ladman.\n\nKronika Katovic ještě dodává, že takto velká povodeň zasáhla Katovice přesně 100 let před touto povodní, v roce 1854. Ta nejvíce zasáhla nedaleké Střelské Hoštice, kde si vyžádala i několik obětí.\n\nV srpnu roku 2002 došlo na velké části území Čech k ničivým povodním.\n\nNásledkem trvalých dešťů se hladina Otavy ve čtvrtek, 8. srpna, dostala na 257 cm (o 2 metry výše než v normálu) a průtok Novosedelského potoka sahal 20 cm pod most v Liboči (ulice). Kvůli rozvodněnému potoku došlo k vyplavení sklepů několika domů v Liboči. Celkově od úterý 6. srpna do čtvrtka 8. srpna spadlo 115 mm srážek. Poté začaly hladiny Otavy a Novosedelského potoku klesat až do neděle, 11. srpna.\n\nV pondělí, 12. srpna ve 12:00 vyhlásil starosta obce Ing. Tomáš Hajdušek 3. stupeň povodňové aktivity (stav ohrožení) pro řeku Otavu. Mezitím Novosedelský potok opět prudce stoupl a znovu vyplavil sklepy okolních domů. Odpoledne byli občané z pravého břehu Otavy vyzváni k opuštění domovů a to kvůli špatným zprávám z horního toku, především ze Sušice, kde bylo zaplaveno náměstí. V nočních hodinách pak došlo k protržení pravé hráze za katovickým jezem (zbudované v letech 1955-59) v délce asi 20 metrů a tím okamžité zatopení objektů na pravé straně řeky Otavy. Hladina řeky na některých místech sahala do výšky přes 1 metr, byly zaplaveny zahrady, sklepy a místnosti domů. Hladina řeky při kulminaci dosáhla 395 cm, což v Katovicích znamená stupeň 3+, extrémní povodeň (od hranice 385 cm).\n\nOd úterý, 13. srpna, začala hladina řeky již pomalu klesat. Vodu ze sklepů odčerpávali místní dobrovolní hasiči ve spolupráci se skupinou hasičů z Drachkova až do 16. srpna.\n\nTato stoletá povodeň zasáhla a ovlivnila životy mnoha obyvatel. Obec se z následků povodně vzpamatovávala ještě několik měsíců poté, když lidé byli nuceni vysoušet a rekonstruovat místnosti a celé domy. Zaměstnanci povodí Vltavy zpevnili protrženou hráz zeminou a dlažbou z velkých kamenů. Téměř celá silniční, kanalizační a vodovodní síť byla v následujících měsících kompletně obnovena a na břehu řeky Otavy byla instalována v letech 2004–2005 dvě protipovodňová čerpadla v celkové ceně 32 005 050 Kč za finanční podpory Evropské unie.\n\nPopulace Katovic se pohybuje nad úrovní 1 000 obyvatel již více než čtyři desetiletí. K 31. prosinci 1974 měly Katovice zatím nejvíce obyvatel v historii, když zde trvale pobývalo 1 752 lidí. Zdánlivě skokový pokles počtu obyvatel přinesl rok 1991 (o více než 400 obyvatel). Fakticky byl pokles počtu obyvatel způsoben znovu obnovením obcí Krty a Mnichov a jejich oddělením od tehdejší střediskové obce Katovice.\n\n<graph>{\n}</graph>Pozn.: Údaje v grafu jsou vždy k 31. 12. daného roku.\n\nK 1. lednu 2018 žilo v Katovicích 1 347 obyvatel (k 1. 1. 2017 zde žilo 1 356 obyvatel), z toho 667 mužů a 680 žen. Věkové složení bylo následující:\n\nPrůměrný věk tak činil 42,9 let, přičemž průměrný věk byl 41,8 let u mužů a 44,0 u žen.\n\nNa území městysu Katovice se nachází Základní a mateřská škola Katovice, zřizovaná městysem Katovice. V ní působí základní škola, která má jednu třídu v každém ročníku (devítiletka) a v jejím těsném sousedství se nachází objekt mateřské školy.\n\nCentrem kultury v Katovicích je místní kulturní dům, nacházející se na Husově náměstí. Ten je uzpůsoben pro kulturní akce všeho druhu, např. plesy, koncerty, přednášky, výstavy, zasedání, nebo oslavy.\n\nKaždý rok Katovice nabízí velké množství kulturního vyžití pro všechny věkové kategorie a to nejen v prostorách kulturního domu, ale obzvláště během léta také po celém okolí městysu a jeho okolí. Mezi akce konané každoročně se například řadí:\n\n\nNejstarším sportovním oddílem na území městyse je fotbalový klub SK Otava Katovice, který byl založen již roku 1928. Oddíl se skládá ze dvou mužstev mužské kategorie (SK Otava Katovice muži A, SK Otava Katovice muži B), dorosteneckého mužstva a mužstev žákovských a přípravkových kategorií. Muži A dosáhli největšího úspěchu historie, když vybojovali 2. místo v Jihočeském krajském přeboru mužů. To se jim povedlo hned dvakrát, a to v sezonách 1991/92 a 2015/16. Sportovní oddíl sídlí v ulici U hřiště 326 a na jeho areálu se nachází 2 travnatá hřiště (druhé hřiště vzniklo rekonstrukcí bývalého škvárového hřiště), menší hřiště s umělou trávou, antukový tenisový kurt, kuželkářská dráha a hospoda.\n\nKatovice mají své hokejové mužstvo HC Sokol Katovice, které hraje své domácí zápasy na zimním stadionu ve Strakonicích. V současné době hrají Okresní přebor strakonického okresu, ve kterém zvítězili v sezónách 2016/2017 a 2017/2018.\n\nNa území městyse se nachází 2 tenisové kurty – antukový a kurt s umělým povrchem.\n\nVolejbal se hraje přes léto v areálu Podskalí, přes zimu v tělocvičně ZŠ Katovice. Trenérem mužů i žen je pan Karel Voldřich.\n\nOd roku 1998 mají katovičtí kuželkáři vlastní kuželnu se 2 dráhami ve sportovním areálu U hřiště 326. Vedoucím kuželkářů je Jaroslav Tomšovic.\n\nMetaná se hraje v areálu bývalého kluziště.\n\nSeverozápadně od Katovic se vypíná vrch Katovická hora (někdy také jmenovaný jako Kněží hora), na které se od 1. 12. 1985 nachází přírodní rezervace. Na vrcholu stálo mohutné slovanské hradiště Kněží hora, které společně s hradišti Hradec u Němětic, Hradec u Řepice a Hradiště u Libětic chránilo v 9. a na počátku 10. století strakonickou kotlinu.\n\nU Katovické hory se také nachází \"Žižkův most\", který zde údajně nechal vystavět Jan Žižka při tažení na hrad Rábí. Most je však výrazně mladší, byl postaven pro formanské vozy v 17. a 18. století. Dnes pod mostem žádná voda neteče, Březový potok byl při regulaci toku posunut blíže Kněží hoře. Březový potok, ve kterém ještě ve 30. letech 20. století žil rak říční, se asi o 400 dále vlévá do řeky Otavy. Značnou část vrchu zaujímá stejnojmenná přírodní rezervace.\n\nKatovickou dominantou je kostel sv. Filipa a Jakuba. Kostel byl původně románský, během doby byl několikrát přestavován. Největší přestavbu ukončil stavitel Thomassio Rossi di Mendrisio v roce 1587. Má žlutou barvu, 4 boky, ale jen troje hodiny, protože při stavbě kostela obec Mnichov neinvestovala žádné peníze na stavbu, a tak jim katovičtí na jejich stranu nedali hodiny.\n\n\nJosef Jílek (19. října 1908 – 20. dubna 1945) byl český katolický kněz, který působil v Katovicích v letech 1936–1942. Za druhé světové války se v Katovicích a Česticích (kde působil krátce před zatčením v roce 1942) zapojil do protinacistického odboje pod krycím jménem Jouzínek, byl členem buňky Karel odbojové organizace ÚVOD, pro kterou falšoval křestní listy a další dokumenty. 5. srpna 1942 byl zatčen a po necelých třech letech věznění sťat gilotinou. V roce 2008 proběhly v Katovicích oslavy 100. od jeho narození a na místní faře vzniklo Centrum P. Josefa Jílka (společný projekt Římskokatolické farnosti Katovice a občanského sdružení BEZ).\n\nPlk. Ing. Karel Kuncipál (5. října 1926 – 8. března 2007) byl katovický rodák a předseda místního národního výboru (MNV) v letech 1981–1986. Roku 1966 byl jmenován kronikářem Katovic, ve které působil až do své smrti v roce 2007. Vychodil Měšťanskou školu ve Strakonicích, dále se vyučil strojním zámečníkem a nakonec vystudoval roku 1948 Vyšší průmyslovou školu strojnickou v Písku. Jeho kronika byla několikrát oceněna, pravidelně vyhrával okresní soutěže a roku 1990 byla vystavena v Pantheonu Národního muzea v Praze po vyhodnocení celostátního kola kronikářské soutěže. Během života napsal i několik knih, jako například \"\"A věky jdou\"\", spolu s Eduardem Kolářem (katovickým knihovníkem z let 1955–1976, po němž současná knihovna nese jméno) \"\"U nás doma. Městečko Katovice jak jej znáte i neznáte\"\" a s manželkou Věrou také \"\"Báje a pověsti od Otavy\"\" a jiné. Za svoji literární činnost byl v roce 1996 přijat za člena Obce spisovatelů ČR. Dne 5. října 1996 byl jmenován za Čestným občanem Katovic za obětavou práci pro obec, kterou se zasloužil o všestranný rozvoj a udržení kulturních tradic obce, za dlouholetou práci kronikáře a za rozsáhlou literární a publikační činnost, do které se po léta promítá jeho láska k obci. V ten samý rok byl přijat jako člen do Obce spisovatelů ČR.\n\nV letech 1880–1945 se funkce hlavy obce nazývala starostou, v období 1945–1990 byla nahrazena funkcí předsedy místního národního výboru.\n\nSeznam starostů a místostarostů Katovic od roku 1990:\nDopravní síť\nVeřejná doprava\n\n"}
{"id": "45729", "url": "https://cs.wikipedia.org/wiki?curid=45729", "title": "Operace Anthropoid", "text": "Operace Anthropoid\n\nOperace Anthropoid byl krycí název pro parašutistický výsadek vyslaný během druhé světové války z Velké Británie na území Protektorátu Čechy a Morava. Tvořili ho vojáci československé exilové armády Jozef Gabčík a Jan Kubiš. Byl organizován zvláštní skupinou „D“ zpravodajského odboru exilového Ministerstva národní obrany a řazen byl do první vlny výsadků. Jednalo se o diverzní operaci, která proběhla mezi prosincem 1941 a červnem 1942. Jejím hlavním cílem bylo uskutečnit atentát na zastupujícího říšského protektora a šéfa RSHA Reinharda Heydricha, k čemuž došlo 27. května 1942. Heydrich na následky atentátu 4. června 1942 zemřel. Účastníci operace zaplatili za svůj čin životem, když spolu s dalšími výsadkáři podlehli 18. června 1942 v boji s přesilou nacistických vojáků v kostele sv. Cyrila a Metoděje.\n\nDo výcviku na provedení operace byli povoláni rotmistr Jozef Gabčík (užívající křestní jméno Josef) a rotný Karel Svoboda. Svoboda byl ovšem koncem roku 1941 kvůli úrazu při cvičném seskoku z operace vyřazen a na Gabčíkův návrh nahrazen Janem Kubišem. Základním předpokladem pro úspěch operace bylo maximální utajení. Gabčík, Svoboda i Kubiš byli přeřazeni od svých jednotek k II. odboru (zpravodajskému) MNO bez sdělování podrobností. Výsledek akce měl působit dojmem spontánního aktu odporu domácího odboje. Celý plán znali v Londýně pouze čtyři lidé, další znali jen dílčí části plánu. Organizátoři považovali operaci za víceméně sebevražednou a Gabčík s Kubišem na to byli několikrát upozorněni.\n\nSamotný výcvik byl zahájen v létě 1941 ve výcvikových školách a stanicích SOE ve Skotsku, ve kterých prodělávali výcvik i britští commandos. Vojenský výcvik a bojové nasazení, kterými českoslovenští vojáci prošli, byly pro jejich příští úkoly nedostačující. Bylo nutné, aby prodělali výcvik v oblastech sabotáže, diverze a útočného boje.\n\nVýcvik se skládal z ženijní části (ničení infrastruktury, komunikací, průmyslových objektů či transportních prostředků) včetně průzkumu, výroby a používání trhavých či hořlavých náloží a ručních bomb. Další částí byl vzdušný výcvik (seskok padákem, jeho balení, balení kontejnerů, jejich příjem ze vzduchu atd.), výcvik ve střelbě (mířená i letmá střelba z různých druhů pěchotních zbraní včetně odstřelovací pušky či lehkého kulometu), v boji holýma rukama a výcvik topografický a spojovací (Morseova abeceda a Q-kód), vytyčování přistávacích ploch atd. Celý kurz trval šest týdnů. Po skončení kurzu se parašutisté vrátili ke svým jednotkám, kde očekávali rozkaz k nasazení. Doba čekání závisela na technických možnostech SOE. V průběhu výcviku vypracovala SOE několik rámcových plánů atentátu založených na zvážení různých možností daných prostředím, ve kterém bude čin proveden.\n\nÚkolem operace byl čin demonstrativního charakteru, kterým by Spojencům i světové veřejnosti bylo dokázáno, že československý národ se s německou okupací nesmířil a stojí plně na straně spojeneckého úsilí o porážku nacistického Německa. Podle názoru hlavních představitelů československé exilové vlády v Londýně tím mohla být likvidace některého z předních exponentů okupační správy či českých kolaborantů; v úvahu přicházeli R. Heydrich a K. H. Frank.\n\nČlenové desantu byli upozorněni, že konečný výběr cíle závisí na jejich uvážení. Ovšem SOE, která prováděla výcvik příslušníků desantu, zaměřila veškerou tréninkovou a přípravnou činnost na likvidaci R. Heydricha. Operace, jejímž cílem bylo provést atentát, obdržela krycí jméno ANTHROPOID. Přípravy započaly 2. října 1941 ve spolupráci s britskou SOE a k provedení akce vybráni rotmistr Josef Gabčík a rotný Karel Svoboda. Akce měla být uskutečněna pokud možno co nejrychleji, tudíž byl vybrán symbolicky 28. říjen 1941, den výročí vzniku Československé republiky.\n\nDesant byl vysazen na třetí pokus 29. prosince 1941 v 02.24 hod. z letounu Handley Page Halifax Mk.II NF-V (ser. L9613) 138. peruti RAF.\nPoté byly vysazeny desanty operací Silver A (v 02.37 hod. mezi\nPoděbrady a Městcem Králové) a Silver B (v 02.56 hod. u Kasaliček nedaleko Přelouče). Gabčík s Kubišem seskočili u hřbitova obce Nehvizdy poblíž Prahy, přičemž plánovaným místem seskoku byly 100 km vzdálené Ejpovice u Plzně. Navíc při seskoku se Josef Gabčík zranil na noze. Operační výstroj a sabotážní materiál ukryli v boudě zahradníka Antonína Sedláčka, kde přečkali noc.\nRáno na místní faře zjistili, že došlo ke značné navigační chybě a podle původních pokynů odjeli do Plzně, k policejnímu inspektoru Václavu Královi, který jim opatřil nové pracovní knížky. Z Plzně se vydali do Prahy za Václavem Růtou, u kterého pobyli pět dní. Během té doby vyzvedli ukrytý materiál, jenž postupně přemístili do dalších úkrytů v Praze a okolí. Zde se setkali s Janem Zelenkou-Hajským, přes kterého navázali spojení se sokolskou odbojovou organizací JINDRA.\n\nFrantišek Moravec ovšem v knize \"Špión, jemuž nevěřili\" uvádí, že k seskoku došlo až koncem dubna 1942, se zdůvodněním, že se úmyslně čekalo, až skončí tuhá zima, jelikož parašutisté nedostali žádné úkrytové adresy, s nimiž nebyly dobré zkušenosti, a počítalo se s tím, že budou nuceni strávit nějaký čas v přírodě. Rovněž tvrdí, že původním místem výsadku mělo být okolí Benešova u Prahy. Plzeň byla podle něj coby důležité průmyslové středisko pro vysazení parašutistů s úkoly konspirativního charakteru vyhodnocena jako nevhodná.\n\nPřestože se Gabčík s Kubišem měli podle rozkazů zabývat výhradně přípravou atentátu na Heydricha, zúčastnili se kvůli naléhání příslušníků dalších výsadků navigační podpory akce Canonbury, při níž britské letectvo bombardovalo 26. dubna Škodovy závody. Tato operace skončila neúspěchem. Poté se Gabčík s Kubišem začali podrobně zabývat plánem na atentát. Na plánování a přípravě se přes zákaz ústředí podíleli další lidé z odboje, zejména učitel Jan Zelenka-Hajský. (Původní rozkazy dokonce zapovídaly jakékoliv kontakty s domácím odbojem či dalšími výsadkovými skupinami.)\n\nGabčík s Kubišem o svém úkolu zástupcům domácího odboje nic neprozradili, ovšem ti odhadli, že se připravuje akce, která by mohla mít dalekosáhlé následky pro obyvatelstvo. Prostřednictvím vysílačky Libuše se pokoušeli přimět politické a vojenské vedení v Londýně, aby příkaz k atentátu zrušilo. To se však nestalo. Gabčík a Kubiš provedli řadu pozorování a pomocí informací dodaných učitelem Zelenkou připravili plán atentátu. K útoku byla zvolena ostrá pravá zatáčka mezi ulicemi (tehdy Kirchmayerovou, dnes spojka mezi ul. Zenklova a V Holešovičkách v Praze-Libni), tudy každodenně projížděl R. Heydrich autem do své kanceláře na Pražském hradě a tam musel jeho řidič výrazně automobil zpomalit.\n\nDne 27. května 1942 oba příslušníci desantu Anthropoid společně s rtm. Valčíkem, příslušníkem desantu Silver A, zaútočili na vozidlo zastupujícího říšského protektora Heydricha. V rozhodující chvíli selhal Gabčíkův samopal Sten Mk.II, ale Kubiš hodil na vozidlo bombu plněnou plastickou trhavinou a s velmi citlivým nárazovým zapalovačem upraveným z protitankového granátu vz. 73. Heydrich, který v rozporu s bezpečnostními předpisy nechal zastavit vozidlo, byl zraněn kovovým úlomkem z karoserie, který roztříštil 11. žebro, prorazil bránici a uvízl ve slezině. Dne 4. června 1942 na následky infekce způsobené zraněním zemřel.\n\nAtentátníkům se díky pomoci odboje podařilo ukrýt a německé moci se ani přes rozsáhlé vyšetřování a kruté represálie nedařilo přijít jim na stopu. Sedm parašutistů, již zůstalo v Praze (Josef Bublík, Jozef Gabčík, Jan Hrubý, Jan Kubiš, Adolf Opálka, Jaroslav Švarc, Josef Valčík), ukryli postupně představitelé pravoslavné církve (Jan Sonnevend, Vladimír Petřek, Václav Čikl). Poskytli jim úkryt v kryptě kostela sv. Cyrila a Metoděje v Resslově ulici.\n\nTeprve zradou rtn. Karla Čurdy z výsadku Out Distance se německé vyšetřovací orgány dostaly k informacím. Dne 16. června 1942 Čurda z vlastní vůle gestapu udal všechny spolupracovníky parašutistů, které osobně znal v Praze, Pardubicích, Vojtíškovu tiskárnu v Lázních Bělohradě a Plzni. Nejbrutálnějšími vyšetřovacími metodami, jež gestapo použilo při výslechu desítek spolupracovníků parašutistů, se podařilo 17. června 1942 zjistit, kde se parašutisté ukrývají. Dne 18. června 1942 ve 4.15 hod. uzavřel náhradní prapor „Deutschland“ a strážní prapor „Prag“ obklíčení.\n\nPři osmihodinovém boji s německými jednotkami zahynuli všichni výsadkáři.\n\nProtože gestapo vítězoslavně ihned vytáhlo mrtvé parašutisty před kostel, není známo, ve kterých místech krypty Gabčík, Valčík, Hrubý a Švarc zemřeli. Nový výzkum ovšem analyzuje nalezené krevní stopy a porovnáním DNA s žijícími příbuznými zjišťuje, kdo zemřel v tumbě nedaleko schodů, kterými nacisté do krypty vnikli. Vyloučen je už Josef Valčík.\n\nPřestože oba příslušníci desantu zahynuli, byla mise považována za úspěšnou, neboť zadaný úkol byl v plném rozsahu splněn. Samotná likvidace Heydricha se později stala předmětem řady sporů, neboť přes klady, které měla (zejména mezinárodní ohlas a následné odstoupení signatářských zemí od Mnichovské dohody, které mělo přispět k znovuobnovení poválečné ČSR v předmnichovských hranicích), přinesla i zápory. V reakci na atentát nacisté zavraždili několik tisíc Čechů, mj. vypálili obce Lidice (10. června 1942) a Ležáky (24. června 1942). 24. října 1942 zavraždili nacisté v koncentračním táboře Mauthausen 262 nejbližších spolupracovníků parašutistů z řad českého odboje. Nicméně i díky tomuto činu byla poválečná ČSR uznána mezi vítězi.\n\nO operaci bylo natočeno několik filmů. Ještě za války, hned v roce 1943, vznikly dva americké snímky - \"Hangmen Also Die!\" a \"Hitler's Madman\". Za klasický snímek je považován film \"Atentát\" od Jiřího Sequense z roku 1964 (v hlavních rolích Ladislav Mrkvička a Rudolf Jelínek). Nepříliš historicky věrný byl americký film \"Operace Daybreak\" z roku 1975. V roce 2015 byl o akci natočen film \"Anthropoid\", který byl do kin uveden v říjnu 2016 (ústřední dvojice v podání Cilliana Murphyho a Jamieho Dornana). V červnu 2017 pak vstoupil do kin další zahraniční film s názvem \"Smrtihlav\", který byl natočen podle oceňované knihy HHhH francouzského spisovatele Laurenta Bineta (Gabčík a Kubiš ztvárněni Jackem Reynorem a Jackem O'Connellem).\n\nPřípravám atentátu se věnoval také třetí z dílů televizní série Pavla Kosatíka a Roberta Sedláčka - České století, s názvem \"Kulka pro Heydricha\".\n\nNejen Anthropoidem, ale rovněž dalšími československými paravýsadky (Silver A, Silver B, Out Distance, Tin, Bioscop...), a zejména závěrečným bojem o kostel sv. Cyrila a Metoděje je inspirována píseň \"Battledress\" Jana Vyčítala a píseň \"Jdou muži tmou\" kapely Hostband.\n\nZradě Karla Čurdy, která vedla k dopadení parašutistů, se pak věnuje píseň \"Nová Hlína\" folkové skupiny Epydemye, která společně s písní Skočil jsem do tmy, věnované veliteli Out Distance Adolfu Opálkovi, vyšla jako součást alba Kotlina, zaměřeného na historii 20. století v Československu.\n\nOperace byla předlohou také pro píseň neonacistické punkové skupiny Celková Impotence pod názvem Nikdy se nevzdáme. V jiných textech se však skupina vrací k oslavě nacistických ideálů, proti nimž hrdinové operace Anthropoid bojovali.\n\nČeská počítačová hra Attentat 1942, na které spolupracovali historikové z Akademie věd, zachycuje události následující bezprostředně po atentátu na Heydricha i následné represe v Protektorátu Čechy a Morava během druhé heydrichiády.\n\n\n"}
{"id": "45741", "url": "https://cs.wikipedia.org/wiki?curid=45741", "title": "Robert Lang", "text": "Robert Lang\n\nRobert Lang (* 19. prosince 1970 Teplice) je bývalý český hokejový útočník, který naposledy hrál za tým NHL Phoenix Coyotes. Draftován byl roku 1990 týmem Los Angeles Kings. Celkem hrál v NHL za 8 týmů. V roce 1998 pomohl vybojovat pro český hokejový tým zlatou olympijskou medaili na hrách v Naganu. Jednou vyhrál anketu Zlatá hokejka (2004). V roce 2015 byl uveden do Síně slávy českého hokeje.\n\n\n\nPremiéra v reprezentaci - 2.11.1990 ve Frýdku-Místku proti SSSR - přátelské utkání\n\n"}
{"id": "45755", "url": "https://cs.wikipedia.org/wiki?curid=45755", "title": "Karel Pacner", "text": "Karel Pacner\n\nKarel Pacner (* 29. března 1936, Janovice nad Úhlavou) je český publicista, žurnalista a spisovatel.\n\nHned po absolvování Vysoké školy ekonomické v Praze nastoupil v létě 1959 do redakce deníku Mladá fronta jako redaktor pro popularizaci vědy. Po čase zde vedl sobotní přílohu. Později začal psát knihy o kosmonautice a vesmíru, po roce 1989 i o nejnovějších dějinách a špionáži. Jen dvě z jeho knih patří do žánru SF.\n\nV listopadu 1989 byl jedním ze tří zástupců šéfredaktora MF, kteří řídili chod redakce, než byl zvolen nový šéfredaktor. Pracoval i v MF DNES, na kterou se na podzim 1990 přetransformovala MF. Na jaře 2001 odešel do penze. I nadále spolupracuje s MF DNES a s některými dalšími časopisy, rozhlasem a televizí.\n\nJe členem Klubu autorů literatury faktu (KALF) a Obce spisovatelů.\n\nV roce 2008 se podílel na kritice financování občanské iniciativy Ne základnám.\n\n\n\n\n"}
{"id": "45757", "url": "https://cs.wikipedia.org/wiki?curid=45757", "title": "Karlovacká župa", "text": "Karlovacká župa\n\nKarlovacká župa (chorvatsky Karlovačka županija) je jedna z chorvatských žup. Její rozloha je 3 625 km².\n\nKarlovacká župa leží jižně od Záhřebu, v nížině, kterou vytvořila řeka Kupa. Rozkládá se ve vlastním Chorvatsku, v oblasti, kde se celá země zužuje. Sever je nížinný, jih hornatý. Kromě Kupy tu teče ještě mnoho menších řek, které se stékají v Karlovaci, hlavním městě oblasti. Žije tu 141 000 lidí, z nichž je 85 % Chorvatů a 11 % Srbů. Pro Chorvatsko má tato oblast největší význam v dopravě, vzhledem k tomu, že totiž spojuje Záhřeb s pobřežím Jadranu. Proto skrz oblast vede i železnice a nedávno otevřená dálnice ze Záhřebu do Splitu.\n\n\n\n"}
{"id": "45759", "url": "https://cs.wikipedia.org/wiki?curid=45759", "title": "Frank Mahovlich", "text": "Frank Mahovlich\n\nPředtím, než se objevil v profesionálním hokeji, zářil v juniorských ligách. Šířila se o něm pověst, která říkala, že se jedná o nejlepšího juniora všech dob. Všichni od něj tedy očekávali, že překoná všechny dosavadní historické rekordy.\n\nV NHL začal hrát v roce 1956 za Toronto Maple Leafs. Ve své první sezóně dal velmi slibných dvacet branek a vyfoukl Calder Trophy pro nejlepšího nováčka jiné budoucí legendě, Bobbymu Hullovi. Ale psychicky nezvládl tlak vyvíjený na svoji osobu a v následujících dvou sezónách dal jen 20 (respektive 18) branek. Fanoušci se mu všemožnými způsoby snažili dávat najevo, že jsou s ním nespokojeni a že je pro ně velkým zklamáním. Rozjel se však v následující sezóně a zdálo se, že je k neudržení. Na svém kontě měl 48 vstřelených branek a do konce základní části chybělo pouhých 14 utkání a zdálo se, že o držiteli Maurice „Rocket“ Richard Award (trofeji pro nejlepšího střelce základní části NHL), je rozhodnuto. Potom na něj najednou lehla krize a nevstřelil již ani jednu branku a tím se před něj dostal Bernie Geofrion z Detroitu. To byla pro náročné fanoušky poslední kapka a Mahovliche odepsali a ani jim nevadilo, že většinou kraloval sezónním statistikám Male Leafs.\n\nKdyž byl Frank Mahovlich hráčem Toronta, pro tým nastaly zlaté časy, které byly korunovány ziskem čtyř Stanley Cupů. Ale i přesto se Mahovlich nedokázal fanouškům zavděčit a navíc si příliš nerozuměl s trenérem Punchem Imlachem. Hlavní hvězda Leafs se v defenzivním systému zavedeném Imlachem soužila. Tohle všechno mu přivodilo silné deprese, kvůli kterým musel být hospitalizován. Toto se výrazně podepsalo na jeho gólové produkci, když se v ročníku 1966-1967 zmohl na pouhých 18 vstřelených gólů. I kvůli tomuhle se 2. 11. 1967 nervově zhroutil. Vysvobození mu přinesla až výměna do Detroitu.\n\nV Detroitu se všechno změnilo. Hrál v něm v jedné formaci se svým bratrem Peterem a Gordiem Howem. Později podepsal smlouvu s Montrealem, s kterým získal další dva Stanley Cupy. Ve svých 36 letech ale odešel hrát WHA, ve které působil čtyři ročníky. Ve svých 40 letech se nakonec rozhodl, že svoji kariéru ukončí.\n\nV roce 1981 byl uveden do síně slávy. U příležitosti 100. výročí NHL byl v lednu 2017 vybrán jako jeden ze sta nejlepších hráčů historie ligy.\n\n\n\n"}
{"id": "45763", "url": "https://cs.wikipedia.org/wiki?curid=45763", "title": "Grand Prix Velké Británie 1985", "text": "Grand Prix Velké Británie 1985\n\nGrand Prix Velké Británie XXXVIII Marlboro British Grand Prix\n\n\n\n\n"}
{"id": "45769", "url": "https://cs.wikipedia.org/wiki?curid=45769", "title": "Jan Polák", "text": "Jan Polák\n\nJan Polák (* 14. března 1981, Brno) je český fotbalový záložník, který od léta 2018 působí v moravském klubu 1. SK Prostějov. Je to také bývalý reprezentant České republiky, mistr Evropy hráčů do 21 let z roku 2002. Jeho bratrem je fotbalista Zdeněk Polák.\n\nS fotbalem začínal v Bohunicích a ve věku deseti let přešel do Zbrojovky Brno. V první lize debutoval již v sedmnácti letech pod trenérem Karlem Večeřou (prohra Brna v Drnovicích 0:4). První ligový gól vstřelil v září 1999 ze třiceti metrů Spartě Praha, čímž čtyři minuty před koncem zařídil remízu 1:1. Brzy se stal osobností brněnského mužstva. V osmnácti letech debutoval v seniorské reprezentaci proti Polsku, stal se do té doby nejmladším fotbalistou v českém reprezentačním A-týmu. V roce 2002 se stal mistrem Evropy do 21 let a v srpnu přestoupil do Slovanu Liberec, který byl tehdy čerstvě ligovým šampionem. Po vydařené sezóně 2004/05 odešel do Norimberku za více než 1 milión euro a po pěti letech se vrátil do reprezentace, se kterou vybojoval postup na Mistrovství světa ve fotbale 2006. V Norimberku vyhrál německý fotbalový pohár (DFB-Pokal) v sezóně 2006/07.\n\nPočátkem srpna 2007 se Polák přestěhoval do belgického Anderlechtu, se kterým získal jak národní pohár tak i ligový titul. Po čtyřech sezonách strávených v Belgii přestoupil do německého klubu VfL Wolfsburg. Trenér Felix Magath mu nedával mnoho příležitostí, ale po jeho odvolání se Polák stal opět členem základní sestavy. V sezóně 2011/12 se v klubu potkal s dalším českým reprezentantem Petrem Jiráčkem. V posledním kole Bundesligy sezóny 2012/2013, které se hrálo 17. května 2013, vstřelil gól proti Eintrachtu Frankfurt (remíza 2:2). Po sezóně 2013/2014, v níž vlivem zranění kotníku absentoval v soutěžních zápasech téměř tři měsíce, skončila Polákovi ve Wolfsburgu smlouva a klub s ním další již nepodepsal. Přestoupil tak do klubu 1. FC Norimberk, kde již v minulosti působil. V létě 2016 mu v klubu skončila smlouva a rozhodl se tak přijmout nabídku svého bývalého klubu FC Zbrojovka Brno, kam se vrátil po dlouhých čtrnácti letech.\n\nJan Polák reprezentuje Českou republiku už od kategorie do patnácti let. Vrchol jeho mládežnické kariéry přišel v roce 2002, kdy s českým týmem získal titul mistra Evropy v kategorii do 21 let. Zúčastnil se Mistrovství světa ve fotbale hráčů do 20 let 2001 v Argentině, kde ČR prohrála ve čtvrtfinále 0:1 s Paraguayí.\n\nS týmem do 23 let se zúčastnil Letních olympijských her 2000 v Austrálii, kde české mužstvo obsadilo se 2 body za dvě remízy poslední čtvrté místo v základní skupině C.\n\nBilance Jana Poláka:\n\nV základní skupině A Mistrovství Evropy hráčů do 21 let v roce 2000 konaném na Slovensku se česká reprezentace střetla postupně s celky Španělska, Nizozemska a Chorvatska. Do finále postupoval vítěz skupiny, druhý tým skupiny se kvalifikoval do zápasu o bronz. Prvního remízového zápasu se Španělskem (1:1) se Polák účastnil pouze do 41. minuty, pak byl střídán. Ve druhém zápase v Trenčíně proti Nizozemsku (výhra ČR 3:1) nehrál. V posledním utkání skupiny 1. června proti Chorvatsku šel na hřiště v 89. minutě, utkání skončilo výhrou českého družstva 4:3 a postupem do finále proti Itálii. Ve finále jej poslal trenér Karel Brückner do zápasu v 80. minutě, český tým nakonec prohrál gólem Pirla 1:2. Jan Polák získal s týmem stříbrné medaile.\n\nZúčastnil se Mistrovství Evropy hráčů do 21 let v roce 2002 ve Švýcarsku, kde česká reprezentační jedenadvacítka vyhrála svůj premiérový titul, když ve finále porazila Francii na pokutové kopy.\n\nV prvním zápase základní skupiny B 16. května prohrála česká reprezentace s Francií 0:2, trenér Miroslav Beránek Poláka nenasadil. 19. května následoval zápas s Belgií konaný v Ženevě, Jan tentokrát nastoupil do druhého poločasu za Lukáše Zelenku, střetnutí skončilo výsledkem 1:0 pro ČR. V posledním zápase skupiny proti Řecku absolvoval kompletní utkání, které dospělo k remíze 1:1.\n\nV semifinále 25. května narazil český výběr na tým Itálie. V 9. minutě prodloužení vstřelil Pospíšil zlatý gól na 3:2 a zajistil svému týmu účast ve finále. Do tohoto střetnutí Jan zasáhl až od 70. minuty. Ve finále 28. května se ČR opět střetla s Francií. Tentokrát gól v řádné hrací době ani v prodloužení nepadl a musely rozhodnout pokutové kopy. Polák se objevil na hřišti od 81. minuty a na konci mohl slavit se spoluhráči titul.\n\n28. dubna 1999 v osmnácti letech debutoval Jan Polák v českém reprezentačním A-týmu. Šlo o přátelské utkání proti domácímu Polsku, Polák se dostal na hřiště v 75. minutě, kdy za stavu 2:0 pro domácí tým střídal Martina Čížka. Utkání skončilo vítězstvím polského celku 2:1. Polští fanoušci jej díky jeho příjmení přivítali mohutným aplausem. Polák se ve věku 18 let a 45 dní navíc stal nejmladším fotbalistou v historii české seniorské reprezentace.\n\nPo další nominaci v roce 2000 trvalo 5 let, než byl do národního týmu opět nominován. Po svém návratu dne 9. února 2005 zaznamenal Jan Polák také svůj první gól v národním týmu a pomohl svému celku k vítězství v přátelském utkání nad domácím Slovinskem 3:0.\n\nJiž v příštím utkání dne 26. března 2005 skóroval Polák znovu, česká reprezentace tehdy vyhrála 4:3 nad Finskem v kvalifikaci na Mistrovství světa 2006. Také v zápase dne 4. června 2005 proti Andoře (8:1) dokázal skórovat. Prosadil se i v kvalifikačním utkání s Arménií (4:1) 7. října 2005, když skóroval dokonce dvakrát. Dne 27. října 2006 zaznamenal šestou branku při výhře nad San Marinem (výhra ČR 7:0). Poslední gól dal 25. května 2010 v přátelském utkání proti domácím Spojeným státům americkým, ČR zvítězila 4:2.\n\nÚčast na šampionátech:\n\nNa MS 2006 se střetla česká reprezentace v základní skupině E postupně s USA, Ghanou a Itálií. První zápas 12. června 2006 proti USA vyhrál český tým jednoznačně 3:0, Polák střídal v 82. minutě Karla Poborského. 17. června 2006 přichází prohra 0:2 s týmem Ghany, Polák nastoupil v úvodu druhého poločasu. 22. června prohrává česká reprezentace stejným poměrem i poslední zápas základní skupiny s Itálií a s turnajem se loučí na nepostupovém třetím místě se ziskem 3 bodů za Itálií a Ghanou. Jan Polák obdržel v 35. minutě žlutou kartu a v závěru 1. poločasu dostal červenou kartu a byl vyloučen. To vyvolalo značnou kritiku fanoušků a novinářů, kteří přisuzovali vinu za porážku právě jemu. Trenér Brückner vyloučení komentoval slovy: \"„Pro Polákův přestupek nemám omluvu.“\"\n\nNa ME 2008 ve Švýcarsku a Rakousku byl český tým nalosován do základní skupiny A se Švýcarskem, Portugalskem a Tureckem. V prvním zápase (zahajovací utkání šampionátu) proti Švýcarsku odehrál Polák kompletní počet minut, utkání skončilo vítězstvím ČR 1:0. Ve druhém utkání s Portugalskem rovněž nestřídal, ve 22. minutě dostal žlutou kartu. Český celek prohrál 1:3. Ve třetím utkání s Tureckem, v němž se oba celky utkaly o přímý postup do čtvrtfinále byl Polák u kolapsu českého týmu, který nedokázal v závěru udržet náskok 2:0 a prohrál výsledkem 2:3. Do další fáze turnaje postoupilo Portugalsko společně s Tureckem.\n\nGóly Jana Poláka za A-mužstvo české reprezentace \n1. FC Norimberk\n\nRSC Anderlecht\n\n\n"}
{"id": "45774", "url": "https://cs.wikipedia.org/wiki?curid=45774", "title": "Karamodža", "text": "Karamodža\n\nKaramodža \"(anglicky [Karamoja])\", je region na severovýchodě Ugandy o rozloze 28 187 km², zahrnující distrikty Kotido, Moroto a Nakapiripirit, jež jsou součástí formální Severní oblasti.\n\nRegion je většinou polovyprahlá rovina, s nevlídným tropickým podnebím a nízkými ročními srážkami. Je to z velké části savana, s průměrnou nadmořskou výškou 1400 metrů, porostlá sezónními travinami, bodláčím, příležitostně i malými stromy. Na východních hranicích regionu leží vysoké hory, Mt. Kadam, Mt. Napak, a Mt. Moroto, dosahující nadmořské výšky 3000 metrů a víc.\n\nKaramodžu obývají především kmeny Karamodžong a Oropomové, žijící polokočovným způsobem života. Život v regionu zůstal po tisíce let téměř nezměněn. Západní technologie, léky, oblečení, kultura, a křesťanství, jež různou silou ovlivnily zbytek Ugandy, zdejší obyvatele téměř nepoznamenaly.\n\nKaramodža byla do dubna 1971 distriktem, jenž byl součástí formální ugandské Severní oblasti. Metropolí distriktu bylo město Moroto. V dubnu 1971 byl do té doby jednotný distrikt rozdělen na distrikty Severní Karamodža \"(North Karamoja - později přejmenovaný na Kotido)\" a Jižní Karamodža \"(South Karamoja - dnešní distrikty Moroto a Nakapiripirit)\". V letech 1973-1981 pak byla Jižní Karamodža rozdělena na distrikty Moroto a Nakapiripirit, které pak byly opět sjednoceny jako distrikt Moroto. Roku 1976 byla Severní oblast zrušena a Karamodža se stala provincií. Ta pak byla roku 1989 zase zrušena a začleněna do obnovené Severní oblasti. Od té doby není Karamodža administrativním celkem. V červenci 2001 došlo k obnově distriktu Nakapiripirit. V návrzích ugandských federalistů na přeměnu Ugandy na federaci, figuruje Karamodža jako jeden z nových spolkových států.\n\n"}
{"id": "45779", "url": "https://cs.wikipedia.org/wiki?curid=45779", "title": "BSD Daemon", "text": "BSD Daemon\n\nBSD Daemon je společný maskot operačních systémů z rodiny BSD, představuje ho malý červený čertík. Dříve byl maskotem FreeBSD, NetBSD a OpenBSD.\n\nNěkteří lidé mu říkají „Beastie“ (vyslovujeme „býstý“), což je zkomolenina vyslovení anglické zkratky BSD – „BeeS Dee“. BSD Daemon je démon a obvykle nosí trojzubec, který symbolizuje forkování démona jako počítačového procesu.\n\nCopyright na BSD Daemona vlastní Marshall Kirk McKusick, který se snaží, aby byl správně používán na propagaci služeb a softwaru BSD. Současnou proslavenou verzi BSD Daemona nakreslil režisér animovaných filmů John Lasseter 22. dubna 1988.\n\nObrázek BSD Daemona jako ASCII art se objevuje ve startovací nabídce systému FreeBSD a také jako screensaver \"daemon\".\n\nDřívější logo FreeBSD\n\nSoučasné logo FreeBSD\n\n\n"}
{"id": "45783", "url": "https://cs.wikipedia.org/wiki?curid=45783", "title": "Náblus", "text": "Náblus\n\nNáblus ( , \"Náblus\"; , \"Šchem\" či Šekem) je arabské a druhé největší město na Západním břehu Jordánu a významné obchodní centrum Samařska. Na území města se nachází několik uprchlických táborů, které byly roku 1965 připojeny k městu.\n\nJméno \"Šekem\" je poprvé doloženo v egyptských klatbových textech z 19. století př. n. l.. Současné jméno města pochází z řeckého pojmenování \"Neapolis\" („Nové Město“).\n\nPodle Tóry zde má být pohřben patriarcha Josef, i když židovské agadické tradice uvádí, že si Josef přál být pohřben v Hebronu, a také podle islámských tradic je pohřben v hebronské Jeskyni patriarchů.\n\n"}
{"id": "45787", "url": "https://cs.wikipedia.org/wiki?curid=45787", "title": "Tereza Maxová", "text": "Tereza Maxová\n\nTereza Maxová (* 31. srpna 1971 Pardubice) je česká modelka, která žije střídavě v Praze a Monaku.\n\nV roce 1975 se s rodinou přestěhovala do Ústí nad Labem, kde v roce 1985 ukončila základní školu se sportovně-atletickým zaměřením. Po úspěšných přijímacích zkouškách nastoupila na Gymnázium Budějovická v Praze.\n\nPo maturitě v roce 1989 byla přijata ke studiu na Právnické fakultě Univerzity Karlovy. Tu se rozhodla po dvou letech individuálního studia ukončit.\n\nDne 18. března 2000 se v Dánsku provdala za tenistu Frederika Fetterleina. Do manželství se 9. září 2000 narodil syn, Tobias Joshua Maxa Fetterlein. Manželství se však rozpadlo.\n\nŽije v Monaku s Burakem Oymenem, tureckým podnikatelem, s nímž má dceru Mínu (nar. v červnu 2009) a syna Aidena (nar. v září 2011). Provdala se za něho 1. října 2016 v tureckém Bodrumu, kde žije manželova rodina.\n\nV sedmnácti letech se zúčastnila s kamarádkou Evou Herzigovou, v době stále panujícího komunismu, konkurzu francouzské modelingové agentury.\n\nJejí profesionální kariéra začala v roce 1989, kdy krátce před sametovou revolucí odjela do Paříže.\n\nBěhem modelingové kariéry spolupracovala s řadou známých fotografů od Patrika Demarcheliera, až po Maria Testina a Petera Lindberga.\n\nJejí tvář byla titulní straně britského \"Vogue\", stejně jako na předních stranách \"Elle\", \"Marie Claire\" a \"Glamouru\". Prošla po významných přehlídkových molech – Dior, Chanel, Prada, Gucci, Yves Saint-Laurent, Ralph Lauren a byla tváří pro reklamní kampaně značek jako jsou Karl Lagerfeld, Donna Karan, Hermés, La Perla, Vichy, Oriflame a L´Oréal.\n\nJejí návštěva pražského kojeneckého ústavu v roce 1996 se změnila v dlouhotrvající pomoc opuštěným dětem. V roce 1997 začala se svojí charitativní činností v rámci Nadace Terezy Maxové, která pomáhá opuštěným dětem ve více než 200 dětských domovech, kojeneckých ústavech a dětských centrech. Nadace je členem asociace nadací, Fóra dárců. Za svou činnost k roku 2013 přerozdělila a utratila okolo 220 miliónů korun.. Od roku 2015 pořádá každoročně pětidenní charitativní akci Teribear, spojenou s během veřejnosti, aukcí a doprovodným programem. \n\n"}
{"id": "45790", "url": "https://cs.wikipedia.org/wiki?curid=45790", "title": "François Hubert Prume", "text": "François Hubert Prume\n\nFrançois Hubert Prume (3. června 1816 – 14. července 1849 Lutich) byl belgický houslista a hudební skladatel.\n\nVystudoval konzervatoře v Lutychu a Paříži. V roce 1833 se stal profesorem na konzervatoře v Lutychu, kde působil až do roku 1839. V letech 1840–1844 působil jako cestující houslista a měl značné úspěchy. V roce 1845 začal opět působit na konzervatoři v Lutychu, ale již o rok později oslepl a v roce 1848 onemecněl duševní chorobou.\n\n"}
{"id": "45791", "url": "https://cs.wikipedia.org/wiki?curid=45791", "title": "Glykemie", "text": "Glykemie\n\nGlykemie, odborně glukosemie, neboli krevní cukr je termín používaný pro vyjádření koncentrace glukózy v krvi. Referenční hodnoty glykemie na lačno se pohybují mezi 3,3-6,6 mmol/l v kapilární krvi, 3,9-5,5 mmol/l v žilní krvi a 4,2-6,4 mmol/l v krevní plazmě. U diabetiků by hodnota glykemie neměla optimálně přesáhnout 6,0 mmol/l na lačno a 7,5 mmol/l po jídle.\n\nPokles glykemie pod dolní hranici normy (< 3,3 mmol/l) se nazývá hypoglykemie. Zvýšená hladina glykemie (>5,5 mmol/l - na lačno pro nediabetika) se označuje jako hyperglykemie.\n\nGlykémie se může provádět jehlou(oranžovou),perem nebo lancetou.\n\n\"glyko-\" – týkající se cukrů, sacharidů; z řec. glykys - sladký\n\n\"-emie\" – označuje vztah ke krvi; z lat. -(h)aemia a řec. haima - krev\n\nStabilních hodnot glykemie je dosahováno hormonálními, autoregulačními a nervovými mechanismy. Ty zajišťují rovnováhu mezi přísunem a odsunem glukózy z krevní plazmy do buněk. Stálé udržování glykemie v normě je důležité například pro mozek, jehož hlavním zdrojem energie je právě glukóza.\n\nNejdůležitějším mechanismem regulace, kterým je udržována hodnota glykemie ve velmi úzkém rozmezí, je působení vzájemně protichůdných hormonů ovlivňující hodnotu glykemie:\n\n\n\nHodnota glykemie se může měřit laboratorně, což je velmi přesné měření. Častější způsob měření je pomocí glukometrů, což je jednoduchý přístroj určený k domácímu a rychlému měření glykemie.\n\nPokles glykemie pod hodnotu 3,3 mmol/l se označuje jako hypoglykemie. Při hypoglykemii je ohroženo zásobování mozkové tkáně glukózou. Může se vyskytovat v průběhu různých onemocnění, např. u endokrinně aktivních nádorů produkujících inzulin, při předávkování antidiabetik nebo při hladovění. Těžší hypoglykemie je provázena neklidem, opocením a třesem, při dalším poklesu glykemie dochází k poruše vědomí. Glykemie zvýšená nad referenční rozmezí se označuje jako hyperglykemie. Je základním projevem diabetes mellitus. Můžeme se však setkat i s přechodnou nediabetickou hyperglykemií, např. při stresových situacích, při akutním infarktu myokardu nebo náhlé cévní mozkové příhodě, při operacích nebo traumatu. Obvykle ustupuje během jednoho týdne.\n\nVe většině států světa se glykemie standardně měří v jednotkách mmol/l. V USA, Japonsku, Německu, Polsku či Itálii se dosud používá jednotka mg/dl. Chcete-li převést jednotky mezi sebou:\n\n\n\n"}
{"id": "45800", "url": "https://cs.wikipedia.org/wiki?curid=45800", "title": "Ilfov", "text": "Ilfov\n\nIlfov je župa v Rumunsku. Leží ve Valašsku, v těsném sousedství hlavního města země – Bukurešti. Má rozlohu 1 583 km²\n\nŽupa zabírá malou část valašské nížiny, hraničí s župami Ialomița a Călărași na východě, Dâmbovița na západě, Prahova na severu a Giurgiu na jihu. Hlavním městem je oficiálně Buftea, některé správní úřady sídlí ale i v okolních městech. Během doby socialismu tu byly jen vesnice, po jeho pádu tu však začala vznikat příměstská oblast Bukurešti; díky tomu je tak Ilfov nejbohatší župou v celém Rumunsku. Územím župy, hlavním dopravním uzlem s názvem Otopeni, prochází několik dálnic a železničních tratí, spojujících hlavní město se zbytkem země. Kdysi to bývala jedna z největších žup v zemi, v roce 1972 ale většina jejího území byla přidělena jejím sousedům; z Ilfova se tak stala jen metropolitní oblast hlavního města. Sám název Ilfov pochází od místní řeky a má slovanský původ.\n"}
{"id": "45802", "url": "https://cs.wikipedia.org/wiki?curid=45802", "title": "Step (tanec)", "text": "Step (tanec)\n\nStep (z angličtiny) je druh tance, který tančí jak sóloví tanečníci, tak skupiny, převážně pouze nohama, zbytek těla vyvažuje a v některých momentech přidá drobnou ozdobu (např. tlesknutí). Chodidla nohou vyklepávají patami a špičkami hudební rytmus. K tomuto účelu se nosí speciální obuv opatřená kovovými plíšky (tzv. stepky).\n\nI když Češi znají tento tanec pod pojmem \"step\", v angličtině se používá převážně výraz \"tap dance\". Existují i další názvy, například \"Clogging\", což je jiná varianta tance, tzv. \"americký step\". V poslední době v Česku vzrůstá popularita \"irského stepu\".\n\n\nStep vznikal od poloviny 18. století v oblasti New Yorku, kde mezi sebou v tancích soutěžili irští, skotští a afričtí přistěhovalci. Z této směsi „nožních tanců“ z mnoha zdrojů se vyvinul původní \"tap\". Koncem 19. století byl tanec znám pod názvem jazz dance.\n\nStep ovlivnil nový hudební žánr jazz. Do dnešních dnů se jazzová hudba, jako nejvhodnější, používá pro stepování. Je však možné stepovat i bez hudebního doprovodu.\n\nOd roku 1900 do roku 1955, byl \"tap dance\" převládajícím druhem tance na tanečních vystoupeních ve Spojených státech amerických. Ve všech městech Spojených států byli kvalifikovaní tanečníci. Řetězce sálů Vaudeville a T.O.B.A. (Black Vaudeville) najímaly mnoho profesionálních tanečníků. Vaudevillští tanečníci jezdili na turné po amerických městech. Putující umělci ovlivňovali tance po celé zemi, ovlivnil například i lindy hop, který některé prvky stepu přejal.\n\nZákladem stepu jsou nejjednodušší kroky jako např. \"step, tap, stamp, pick-up, heel…\", ze kterých jsou složeny složitější, např. \"rag time, crawling, the wizard of Oz, …\"\n\n\n\n\n\n"}
{"id": "45810", "url": "https://cs.wikipedia.org/wiki?curid=45810", "title": "Bobby Charlton", "text": "Bobby Charlton\n\nSir Robert „Bobby“ Charlton CBE (* 11. října 1937) je bývalý anglický fotbalista, který je považován za jednoho z nejlepších v historii fotbalu. Pelé ho roku 2004 zařadil mezi 125 nejlepších žijících fotbalistů.\n\nTéměř celou svou kariéru odehrál v Manchesteru United, který v éře Matta Busbyho porážel týmy z celé Anglie i Evropy. V roce 1966 získal cenu Zlatý míč poté, co dovedl Anglii k prvnímu titulu mistrů světa. V anketě bodoval po celá 60. léta: roku 1965 byl pátý, roku 1967 druhý, roku 1969 znovu druhý.\n\nMěl pověst skvěle útočícího záložníka s velmi dobrou střelou. Když v roce 1973 ukončil v Manchesteru svou hráčskou kariéru, měl na svém kontě 247 vstřelených gólů v 752 zápasech, což je na záložníka skvělá bilance. V roce 1969 mu byl udělen OBE, následně roku 1974 CBE a konečně roku 1994 byl povýšen na rytíře.\n\nPo skončení hráčské kariéry se zkoušel stát trenérem – nepříliš úspěšně, a tak se vrátil do Manchesteru United. Zde pro místní fotbalovou školu objevil mnoho talentů, například i Davida Beckhama.\n"}
{"id": "45811", "url": "https://cs.wikipedia.org/wiki?curid=45811", "title": "Bičování", "text": "Bičování\n\nBičování, neboli mrskání, je trest, široce používaný od starověku až do dnešních dob.\n\nVe starověku židé odsuzovali k bičování za trest při porušení obřadních předpisů či za zločin proti mravnosti. Odsouzený mohl dostat maximálně 40 ran, přičemž trest nebyl považován za společensky potupný a ponižující. Bičování bylo prováděno v synagoze. V průběhu bičování byly trestanému předčítány texty ze Starého zákona. Samotný průběh bičování sledoval vždy soudce, bičovaný ležel na zemi na břiše. Židé používali hůl či prut, později i bič, ten se časem rozdělil na tři řemeny, proto odsouzenec dostával maximálně třináct ran.\n\nTaké podle římského práva bylo na začátku našeho letopočtu možné člověka odsoudit maximálně ke 40 ranám bičem.\n\nBičování se rovněž používalo v různých formách, novými nástroji jako devítiocasá kočka nebo tradiční bič. Bičování bylo založeno jako trest, který neznamená mrzačení (nenávratné poškozování těla). To však neznamená, že je to trest méně nepříjemný, protože u biče člověk mohl dostat 39 ran, které byly způsobeny hluboce a do krve. Další formy byly potom takzvané plané biče, které měly na konci veliké ostré předměty.\n\nBičování je dodnes v některých zemích používáno, konkrétně v Bruneji, Malajsii, Singapuru, Tanzanii, Zimbabwe a řadě islámských zemí. V Singapuru je možno udělit trest bičování například za nelegální graffiti. Maximální počet ran je 36, odsouzený si však může vyměnit jednu ránu za jeden rok ve vězení. Při výkonu trestu je odsouzený připoután na lavici, leží na břiše. Jako nástroj je používána hůl, kterou se kat musí trefit mezi dva vodící plechy, které jsou po každé ráně posunuty, aby další rána byla mířena do jiné části zad. Výkonu je přítomen lékař, který může exekuci přerušit v případě zdravotních problémů odsouzeného, který musí být při vědomí. Rány nezpůsobí protržení pokožky, vyvolají pouze podlitiny, které se léčí od několika měsíců do cca půl roku.\n\nBičování je také jedna z forem trestu používaných podle islámského práva šaría za trestné činy jako smilstvo, užívání alkoholu nebo za pomluvu, ale také je široce oblíben jako volný trest přo řadu jiných přestupků. Podle islámského práva byly nevěrnice původně jen bičovány – kamenování převzali muslimové od židů. V Súdánu bylo ještě na počátku 21. století běžným trestem pro ženy i za lehčí mravnostní delikty 40 ran bičem (např. za nošení kalhot); ke 12 měsícům vězení a tři sta padesáti ranám bičem za nelegální přechovávání několika lahví vína bylo možné odsoudit mužského viníka v nábožensky rigidní Saúdské Arábii.\n\nBičování se též používá při jedné z forem spankingu, sadomasochistické sexuální praktiky.\n\n\n"}
{"id": "45812", "url": "https://cs.wikipedia.org/wiki?curid=45812", "title": "Georgius Agricola", "text": "Georgius Agricola\n\nGeorg Bauer, známější pod latinizovaným jménem Georgius Agricola (obě jména znamenají rolník; 24. března 1494, Glauchau, Sasko – 21. listopadu 1555, Chemnitz), byl významný německý učenec. Je autorem po stovky let užívané hornické příručky a často je nazýván otcem mineralogie.\n\nStudoval filologii, teologii a filozofii na univerzitě v Lipsku, poté k nim přidal ještě studium přírodních věd a medicíny. Roku 1527 se stal městským lékařem a lékárníkem v Jáchymově. V roce 1530 přesídlil do Saské Kamenice (Chemnitz). I tam byl po třech letech stanoven městským lékárníkem. Na krátkou dobou byl zvolen i starostou, ale z náboženských důvodů (byl katolíkem v protestantském městě) byl přinucen rezignovat.\n\nJeho stěžejním dílem je dvanáct knih o hornictví, De re metallica libri XII (vychází až po jeho smrti), které byly vydány v roce 1556, byť je nejspíš napsal už v roce 1550. Obsahují popisky dolů, techniky větrání, odvodňování, ražby (spolupracoval s grafikem B. Weffringerem). Tyto knihy shrnuly soudobé znalosti i Agricolovy vlastní poznatky a na minimálně 200 let se staly nejužívanější příručkou pro dobývání rud a jejich hutního zpracování.\n\nDalší díla: \"De mensurio et ponderibus\" (o antických mírách – míry v té době nebyly ještě unifikovány), \"De precio metallorum et monetis\" – porovnání ceny kovů a mincí (vede k merkantilismu).\n\nGeorgius (Jiří) Agricola se narodil dne 24. 3. 1494 v Hluchově (Gluchau), tedy v hlavním městě hrabství Schönburského, v Sasku. O jeho rodině a mládí toho mnoho nevíme, protože Hluchov vícekrát vyhořel a starší písemnosti se nezachovaly. Do školy snad začal chodit v rodném městě, pak v Cvikově na tamní tehdy již známé latinské škole. Potom ho vidíme na univerzitě v Lipsku, kde studuje teologii, filosofii a zejména filologii. Záhy na sebe upozornil své učitele, zvláště pak vynikajícího profesora Petra Mosellana, s nímž se spřátelil. Asi v této době Agricola, původním jménem Bauer, tuto formu jména odložil, aby po vzoru renesančních učenců ji používal v latinském překladu.\n\nPo třech a půl letech opustil Lipsko jako bacalaureus artium (svobodných umění), odešel do Cvikova, kde na naléhání Štěpána Rotha, tehdy rektora latinské školy, která byla právě rozšiřována o oddělení řeckého a hebrejského jazyka, byl Agricola v roce 1518 jmenován rektorem (rector extraordinarius), tedy učitelem řečtiny. A zde také napsal svou první knihu „Libellus de prima ac simplici institutione grammatica“, tedy malou latinskou gramatiku, kterou vydal lipský nakladatel Lotter v roce 1520. Když téhož roku přešel Štěpán Roth na latinskou školu do Jáchymova, převzal Agricola jeho funkci a až do roku 1522 s velkým úspěchem ústav řídil. Tedy nikterak dlouho, neboť téhož roku se Agricola vrací zpět na svou lipskou Alma mater, kde je ustanoven Mosellanovým lektorem a zřejmě vedle toho zde poslouchá medicínu. Jak dlouho zde působil a studoval, nelze říci. V roce 1524 Mosellanus zemřel a Agricola se vydal na studijní cestu, zprvu do Basileje a pak do Itálie, aby tam filologická studia zaměnil za lékařská a přírodovědná, o něž se již dříve zajímal v Lipsku. Tyto vědní obory studoval v Bologni, potom po dva roky v Benátkách a konečně ve Ferraře, kde byl promován na doktora medicíny. Roku 1526 je Agricola již v Německu, dokonce se nějaký čas zdržoval v Čechách v Krkonoších. Roku 1527 spatřujeme našeho mladého lékaře v Jáchymově, kde přijal místo městského lékaře, uvolněné Dr. Jiřím Sturzem, synem důlního podnikatele z Annabergu, který odešel do Erfurtu.\n\nJiž za studií v Itálii si Agricola uvědomil, jak nedostatečné jsou znalosti o anorganických látkách, mající velký význam v medicíně. Z písemností po řeckých autorech bylo mnoho ztraceno a to, co zbylo, byly jen trosky. Pliniem pořízený výtah z Theophrasta byl jen pouhý seznamem, ale co bylo horší, nikdo neuměl říci, co látky, které Galénus a Diskordiés pod těmito a onakými jmény nazývají jako zvláště účinné látky, znamenají. Co učení Arabové v lékařských spisech uváděli, to se už vůbec nehodilo a bylo již Řeky převzato. Tehdejší středověcí lékaři užívali učené výrazy Galénia a Diskordia a disputovali o ceně léčiv, aniž věděli, o čem mluví. Tímto „mlácením prázdné slámy“ Agricola opovrhoval.\n\nŽe se usadil právě v Krušných horách, v Jáchymově, místě v němž se teprve v roce 1516 započalo s těžbou stříbrných a dalších rud, mělo pro našeho doktora velký význam, protože již léta toužil získat znalosti o kovech a jejich sloučeninách a o možnostech aplikace těchto látek v lékařství. Agricola zde trávil volný čas studiem oblíbených latinských a řeckých autorů, stejně jako čilým stykem se zkušenými horníky, zvláště s Bartolomějem Bachem, toho času městským písařem a zejména Vavřincem Bermannem, hutním kontrolorem, který se výjimečně vyznal ve vědách, hornictví a hutnictví.\n\nZde napsal Agricola svůj první mineralogicko – hornický spis, vytištěný v roce 1530 u Frobena v Basileji, který je zároveň prvním tištěným spisem o Jáchymově: „Bermannus sive de re metallica dialogus“ (Bermannus neboli dialog o hornictví).\nJak z názvu spisu vysvítá, je to rozmluva mezi Bermannem a dvěma učenými lékaři, městskými fyziky Dr. Janem Näviem, pozdějším tělesným lékařem saského kurfiřta a Dr. Mikolášem Anconem, snad domácím lékařem hraběte Šlika, přicházejícími od úmrtního lože Jindřicha Šlika, aby se touto návštěvou Jáchymova z dojmu úmrtí poněkud ozdravili. Oba lékaři mají velkou zkušenost a znalost klasických autorů, Nävius se vyzná v autorech latinských a řeckých, Ancon zná spisovatele arabské. Na tržišti v Jáchymově se tito dva muži potkají s Vavřincem Bermannem. Ten je vede na jejich přání k dolům. Cestu krátí popisem Krušných hor, výčtem již dříve provozovaných dolů v Čechách a Míšeňsku. Když se dostali poněkud výše, Nävius žasne nad netušenou velikostí města, které by rád přirovnal k Praze, Erfurtu, Bologni nebo Padui. Bermann vypravuje, že před dvanácti roky tu stál toliko jeden dům a ten byl ještě v rozvalinách, kterak hustě zalesněné hory jsou horní činností odlesněné, jak došlo k založení prvního těžařstva, jmenuje okolní výšiny, mluví o klimatu a jmenuje jednotlivé jámy a jejich majitele.\n\nAutor vděčně vzpomíná na své přátele Bacha a přítomného Bermanna, jimž vděčí, že ho do hornictví zasvětili. Pak je tu podán historický přehled až do hornictví své doby a mluví o významných hornických městech: Freibergu, Annabergu, Jáchymově, Eislebenu a Goslaru, o četných šachtách a jejich důlním zařízení. Následuje obsáhlý exkurs o mineralogii, uvádí údaje starých, porovnává je s údaji pozdějších spisovatelů a přirozeně věnuje zvláštní pozornost vlastním zkušenostem. Autor zde pronáší velice závažný poznatek, že minerály stejného vzhledu a barvy nemusí být z téže látky. Závěr má charakter geologické rozpravy, kde se hovoří o nadloží, podloží, o žilách, výskytu drahých kovů, stříbra a zlata, o rudách měděných, železných a nerostech vůbec.Agricola napsal tento výborný Dialogus mezi roky 1526 až 1527, ale neměl odvahu toto dílo publikovat. Teprve Petr Plateanus, tehdy rektor latinské školy v Jáchymově, který byl s autorem v přátelských stycích, ho přiměl k tomu, aby tento mineralogický traktát došel zveřejnění. Je třeba říci, že než se tak stalo, dostal se rukopis do rukou slavného humanisty Erasma Rotterdamského, který Dialogus srdečně pochválil (1530).\n\nZdá se, že po úspěchu s Bermannem nastala ve vydávání dalších Agricolových děl určitá cenzura. Sice napsal práci „O vlastnostech vzduchu“, která však nebyla vytištěna, ale náš autor nezůstal v klidu a nečinnosti, nýbrž využíval tohoto času daleko více k soustředěnému a pilnému studiu, přípravě celé řady pojednání a větších studií, jak se o tom v dalším přesvědčíme.\n\nHned v roce 1530 se v Jáchymově objevil na Agricolově místě městský lékař a fyzik, Magistr Magnnus Hund. Zdali zůstal Agricola ve městě dále či nikoliv, je těžké říci. Víme, že v roce 1533 byl ustanoven městským lékařem a fyzikem v Kamenici (Chemnitz), kde pak setrval až do konce života. S Jáchymovem zůstal v přátelských stycích a vztazích a víme o tom, že sem přicházel občasně na návštěvu.\n\nZ korespondence se Štěpánem Münsterem z roku 1534 plyne, že Agricola se kromě přírodovědných studií zabýval též vlasteneckými dějinami a historiografií. A skutečně teprve roku 1544 začíná Agricola se soustavným zveřejňováním výsledků několikaletého studia :\n\n\nObě tyto studie byly věnovány Mořici Saskému. Ten Agricolovi na radu kurfiřtského rady Jiřího Commerstadta udělil honorované roční stipendium a současně jej potvrdil ve funkci starosty města Kamenice.\n\nDále následovaly práce :\n\n\nTyto dosti rozsáhlé spisy jsou dostatečným důkazem, jak vážně se Agricola zabýval úmyslem prozkoumat anorganickou přírodu. Zajisté jsou jeho názory od dnešních na míle vzdáleny, ale stále prozrazují jeho ostrovtip, který pronikl hlouběji, než kdekomu jinému. Hledí co možná široce postihnout přírodu, která je alfou a omegou jeho zájmu. Zajímá se o zkameněliny, ale tyto ještě neodděluje od minerálů, o původ horkých pramenů v Karlových Varech nebo Wolkensteinu, což si vysvětluje podzemními požáry hornin a hnědého uhlí, jak je znal z Cvikova a tehdejšího Falknova atd.\n\nZ této doby pocházejí jeho přírodovědná pojednání, která sám zmiňuje (nebyla tištěna) jako kupříkladu „de medicatis fontibus“ (o léčebných pramenech, „de terrae motus“ (O zemětřesení).\n\n\nOd mineralogických a nyní i historických úvah Agricola obrátil svou pozornost na míry, váhy a mincovnictví. A skutečně roku 1550 se u tiskaře Frobena objevila jeho pojednání :\n\nV roce 1552 Agricola složil úřad starosty a fyzikát, aby se mohl nerušeně věnovat vlastním studiím. V tom čase byla již dva roky hotova Agricolova největší a nejslavnější práce De re metallica libri XII. Tato velice rozsáhlá práce, rozdělená do dvanácti částí (knih), věnovaná saskému kurfiřtovi Mořicovi, obsahuje podrobné vylíčení veškerých tehdejších hornických a hutnických činností, skutečnou encyklopedii těchto umění. Kompendium je vybaveno početnými zajímavými obrázky – dřevoryty velmi dobré úrovně. Shodou okolností vyšla kniha v roce 1556, čtyři měsíce po autorově skonu. Byla mnohokrát vydávána, přeložena do různých jazyků. Agricola udal nový směr, jak pohlížet na anorganickou přírodu. Odmítal neplodné scholastické úvahy a byl vysloveně pro exaktní pozorování. Jeho systém a základy platily až do začátku 18. století. Agricola se v mládí klonil k protestantství, ale přesto zůstal katolíkem. Byl dvakrát ženat a z těchto manželství se mu narodilo několik dětí; ze tří synů se dva starší stali kanovníky v Erfurtu. Na sklonku života trpěl nedostatkem i nouzí, protože spotřeboval spoustu peněz na vydávání svých děl. Ačkoli měl v úmyslu napsat vlastní životopis, nestačil tak učinit. Georgius Agricola zemřel 21. 11. 1555 v Kamenici, raněn mrtvicí. Jiří Fabricius o tom uvědomil Melanchtona: Agricola měl čtyři dny trvající horečku. Jako horlivému katolíkovi kamenický pastor Tittelbach odmítl vykonat pohřeb; mrtvola zůstala po pět dní ležet, než ji pochovali v zámecké kapli v městě Zeitz. I když výsledky Agricolových děl mají dnes význam historický, jeho jméno však zůstane vždy na čestném místě mezi renesančními a humanistickými učenci 16. století.\n\nJméno Agricoly bylo umístěno pod okny Národního muzea v Praze spolu s mnoha dalšími, viz Dvaasedmdesát jmen české historie.\n\n\n"}
{"id": "45813", "url": "https://cs.wikipedia.org/wiki?curid=45813", "title": "Nemesis (mytologie)", "text": "Nemesis (mytologie)\n\nNemesis (řecky Νέμεσις, latinsky \"Nemesis\") původně Thrácká kosmologie, Moiry: Nemesis – nutnost, Diké – spravedlnost a především Nomos – Světový řád) je v řecké mytologii dcera bohyně Noci Nyx a boha Temna Ereba, podle jiných pověstí je její matkou Diké a otcem Ókeanos a podle dalších je zrozena bez otce. Je bohyní odplaty.\n\nZvláštní bylo, že obdarovává lidi štěstím nebo neštěstím, podle jejich zásluh. Na rozdíl od Erínyí, bohyň pomsty, které lidi pouze pronásledují a trestají, Nemesis důsledně pronásleduje lidi, kteří se dopouštěli zpupných činů v zaslepení nenadálým štěstím, nebo bohaté, kteří neobětují bohům a neulehčují chudobu svým spoluobčanům. Těm nedá pokoj a stíhá a trestá je tak dlouho, dokud není spravedlnost naplněna. Její jméno je do dnešní doby symbolem „osudové msty“.\n\nS bohyní Nemesis bývala ztotožňována fryžská bohyně hor (či bohyně osudu) Adrásteia.\n\nNemesis bývala zobrazována jako vážná zamyšlená dívka. Jejími symboly byly uzda, míra, meč a bič, což bylo příznačné pro její poslání. Z antiky se zachovalo množství jejích vyobrazení na reliéfech a vázových malbách.\n\nJméno bohyně se objevilo v titulu první básnické sbírky S. K. Neumanna \"Nemesis, bonorum custos…\" (Nemesis, ochránkyně dobrých..., 1895) a později i v titulu jednoho z literárních děl českého filozofa a prozaika Ladislava Klímy - novely \"Slavná Nemesis\" (1932).\n\nSkladby s názvem \"Nemesis\" se také objevují v repertoáru metalových kapel jako Arch Enemy, Rotting Christ, nebo Wolfheart. Švédská deathmetalová skupina Solution .45 nahrála píseň s názvem \"I, Nemesis\". Německá kapela Mono Inc. nahrála v roce 2020 skladbu Nemesis ve dvou verzích, a to i instrumentálně.\n\nVe třetím dílu hororové herní série (tzv. Survival horor žánr) Resident Evil od japonské společnosti CAPCOM je ústředním nepřítelem tyrant (zmutovaný geneticky upravený tvor znetvořený T-virusem) nazvaný NEMESIS, což je i podtext názvu dílu.\n\n"}
{"id": "45814", "url": "https://cs.wikipedia.org/wiki?curid=45814", "title": "Gusuku", "text": "Gusuku\n\nGusuku je v okinawském jazyce slovo pro „hrad“ nebo „pevnost“. Zapisuje se znakem pro hrad, , který se v japonštině čte \"širo\" (popřípadě \"džó\"). Mnoho gusuku a podobných pozůstatků po ostrovním království Rjúkjú (14. až 19. stol.; dnes součást Japonska) bylo v roce 2000 zapsáno na Seznam světového dědictví UNESCO.\n\nMezi gusuku patří:\n\n\n"}
{"id": "45829", "url": "https://cs.wikipedia.org/wiki?curid=45829", "title": "Slepýš křehký", "text": "Slepýš křehký\n\nSlepýš křehký (\"Anguis fragilis\") je představitel beznohých ještěrek. V Česku je silně ohrožen a jeho stavy poslední dobou klesají.\n\nDříve byly rozeznávány dva poddruhy slepýše křehkého:\n\nV současnosti je poddruh \"Anguis fragilis colchicus\" považován za samostatný druh \"Anguis colchica\" (Nordmann, 1840) – slepýš východní.\n\nJe rozšířen prakticky po většině území Evropy, od Pyrenejského poloostrova až po Kavkaz a Ural. V Irsku, na Krymu, na jihu Španělska a některých středomořských ostrovech se nevyskytuje, chybí též v severní Skandinávii a Laponsku. Mimo Evropu se vyskytuje v severovýchodním Turecku a v Arménii.\n\nSlepýš křehký žije téměř na celém území ČR, od nížin až po víc jak 1000 m n. m., nejpočetnější populace však vytváří zhruba od 400 do 700 m n. m.\n\nDorůstá obvykle délky 30 cm, maximálně do 45 cm. Má malou, poměrně vysokou hlavu, která je tupě zakončená. Od protáhlého trupu je téměř neoddělená. Po celé délce hřbetu se táhnou dva pruhy větších šupin. Zbarven je nenápadně hnědě, s jedním, dvěma, nebo i třemi tmavými pruhy a modročerným břichem u samic, samci mívají břicho spíše břidlicově šedé, často se žlutavou kresbou. Slepýš však může být svým zbarvením i kresbou značně variabilní, někteří jedinci mají nádech spíše do žluta, jiní naopak přecházejí až do červenavého odstínu mědi. Někteří samci mají blankytně modré skvrny na bocích.\nPohybuje se plazením jako hadi, ale není tak mrštný.\n\nV Česku se běžně vyskytují v lesích na pasekách, v křovinatých stráních i na loukách od nížin až do horských poloh. Slepýši žijí skrytě, přes den se ukrývají pod kameny, v pařezech, pod listím a teprve za soumraku vylézají ven. Objevují se zejména po dešti, kdy na zemi pátrají po dešťovkách a slimácích. Také březí samičky lze zastihnout při slunění.\n\nSlepýš přes zimu hibernuje a vylézá na jaře, koncem března až počátkem května (záleží na podnebí a počasí).\n\nSlepýš křehký je věrný svému stanovišti, proto ho můžeme na témže místě potkávat i několik let. Převážně však žije skrytě a to i díky svému pomalému pohybu. Vyhledává vlhčí místa. Na zimu se ukrývá často do kompostů na zahrádkách, přebývá ve vyhnilých pařezech nebo zimuje v norách hlodavců, skalních škvírách, kamenitých sutích nebo dokonce na odpadních skládkách. Zimu přečká ve společnosti svých druhů případně jiných zástupců plazů nebo obojživelníků. Přes zimu hibernuje, tj. ukládá se k zimnímu spánku.\n\nSlepýši loví v noci. Aktivní jsou především časně zrána a za soumraku nebo po teplých deštích, kdy hledají potravu. Narazit na něj můžeme ale i přes den, a to od jara do podzimu. Většinou se ale přes den ukrývá, především v mechu a pod kameny. Potravou slepýšů jsou z větší části žížaly a slimáci, případně i různí členovci, larvy a červi přiměřené velikosti.\n\nV případě nebezpečí slepýš může odlomit část ocasu, který sebou ještě nějakou chvíli mrská. Slepýší ocas po čase částečně regeneruje.\n\nPáření probíhá krátce po probuzení ze zimního spánku, ke kladení vajec (rození mláďat) dochází na přelomu července a srpna, výjimečně k němu může u některých populací dojít až počátkem září. Samci mají tzv. hemipenis a při kopulaci si samičku přidržují kousáním do šíje. Samice mohou mít až 15 mláďat, výjimečně i více. Slepýš křehký je vejcoživorodý, vaječný vývoj probíhá v těle samice a mláďata se klubou při průchodu vejce kloakou.\n\nSlepýš je zcela neškodná ještěrka, která však bývá neznalými zaměňována s hadem a preventivně likvidována. Je to nejen nesmyslné, ale také nezákonné, neboť je v Česku chráněn jako silně ohrožený druh. Je chráněn ve všech svých vývojových stádiích. Chráněna jsou jím užívaná přirozená i umělá sídla a jeho biotop.\n\n"}
{"id": "45832", "url": "https://cs.wikipedia.org/wiki?curid=45832", "title": "Rožmberk", "text": "Rožmberk\n\nRožmberk je rozlohou největší rybník v Jihočeském kraji a v České republice, i na celém světě (za předpokladu určité definice rybníku). Nachází se v okrese Jindřichův Hradec přibližně 6 km severně od centra Třeboně (sousedí s územím Třeboň II, katastru města Třeboň). Délka hráze je 2430 m, šířka u paty 55 m, v koruně 13,5 m a výška 11,5 m. Rozloha vodní plochy činí 489 ha. Katastrální výměra činí 677 ha. Objem zadržené vody 6,2 mil. m³. Maximální hloubka dosahuje 10 m. Leží v nadmořské výšce 426 m.\n\nLužnice do rybníka vtéká u Staré Hlíny a kromě ní z rybníka vytéká ještě kanál Potěšilka výpustí Adolfka. Aby prudký proud řeky nepoškodil rybník, byla vybudována Nová řeka, která odvádí vody Lužnice nad \"Rožmberkem\" do Nežárky.\nLužnice ale není jedinou zdrojnicí tohoto rybníka. Kromě ní do Rožmberka vtéká potok od rybníka Hodějovského a Nového u Smitky na severovýchodě. Dále jsou to dva přítoky z rybníku Vítek, Prostřední stoka přitékající z Mokrých luk u Třeboně a přívod ze Zlaté stoky, který má hlavní význam při výlovech.\n\nPod hrází se nachází na výtoku řeky Lužnice od roku 1922 malá vodní elektrárna se dvěma Francisovými turbínami o výkonu 260 kW.\n\nV hlavní výpusti se nachází štola o rozměrech 260 × 260 cm hrazená dvěma dřevěnými tabulemi. Za ní je obetonované potrubí o průměru 2 m, opatřené česlemi proti úniku ryb. Potrubí je možné zahradit i pod hrází v šachtě další ocelovou tabulí.\n\nElektrárna je unikátní svojí polohou u nádrže jejímž cílem je chov ryb.\n\nByl navržen rožmberským regentem Jakubem Krčínem z Jelčan a Sedlčan a postaven v letech 1584 až 1590. Stavbu provádělo 800 lidí, kteří přemístili 750 000 m³ zeminy. Nutnost stavby tohoto vodního díla také podpořila velká povodeň, která 20. 8. 1544 z jihu Čech dorazila až do Prahy.\n\nZaložení rybníka v těchto místech zamýšlel již Štěpánek Netolický, ale kvůli velkým nákladům a nebezpečí dílo nemohl realizovat. Žádná hráz by neodolala velké povodni z řeky Lužnice. Věděl to i Krčín. Proto současně stavěl Novou řeku, aby odváděla velkou vodu do jiného povodí.\n\nZa třicetileté války chtěl Karel Bonaventura Buquoy, císařský velitel, hráz prokopat a zaplavit stavovské vojsko, které leželo u Soběslavi. Jen hlídka, kterou zde držel majitel třeboňského panství Petr ze Švamberka, zabránila katastrofě. Přesto během dlouhé války rybník zpustl a byl obnoven až za několik desetiletí.\n\nHráz Rožmberka převyšuje svými rozměry hráze jiných velkých rybníků v Evropě. Má délku 2 355 m. V nejširším místě má v patě hráze šíři 55 až 60 m, v koruně hráze až 12 m. Výška hráze je 12 m, hloubka vody u hráze průměrně 6,5 m. Niveleta hráze kolísá od 429,4 m n. m. po 432,1 m n. m.\n\nHlavní výpust rybníka byla postavena inženýrem Jindřichem Šimanem mezi lety 1916 – 1918 v místě původní Krčínovy výpusti, nazývané Hluboká. Jedná se o betonový monolit ve tvaru podkovy obložený lícovanými kamennými kvádry. Z nich jsou také vyzděny dvě odtokové štoly (160 x 220 cm). Jsou hrazeny litinovými lopatami pohybující se pomocí elektromotorem nebo mechanicky. Jsou zde dvě česlové stěny bránící úniku ryb.\n\nVedlejší výpust \"Adolfka\" se nachází na začátku poslední třetiny hráze. Roku 1870 nahradila původní výpust zvanou Potěšilka (podle stoky Potěšilka, která z ní vychází a napájí řadu rybníků). Zůstalo zde původní dřevěného potrubí (čtyři trouby o rozměrech 30 × 60 cm) opatřené betonovým zhlavím kryté dřevěnými lopatami. První velká oprava proběhla roku 1936. Při poslední opravě (2004–2005) Krčínovo dřevěné potrubí zmizelo. Ačkoli bylo po více jak 400 letech stále v dobrém stavu.\n\nBezpečnostní přeliv rybníka se nachází pod nejvýchodnější částí hráze. Přeliv rozptyluje a odvádí povodeň pod hráz rybníka a dál do Lužnice. Šířka vlastního přelivu je 56,5 m.\n\nDále je v hrázi uložené potrubí pro zásobování sádek u \"Rožmberské bašty\". Je možné odebírat vodu nejen z rybníka, ale i ze Zlaté stoky.\n\nOpevnění hráze na vnitřní straně tvořené dubovými piloty, kulatinou a haluzemi jedlí a smrků, bylo neustále opravováno a vyměňováno. Za Schwarzenbergů bylo nahrazeno tarasem z kamene. Tento taras je více než tři sta let starý.\n\nStavba rybníka Rožmberk způsobila nejen zaplavení bývalé tvrze (nacházela se v prostoru dnešní hráze rybníka Vítek) u Staré Hlíny, ale také Moravské cesty z Třeboně do Jindřichova Hradce.\n\nAby povozy nemusely objíždět Rožmberk přes Lomnici nad Lužnicí, nechal Krčín postavit roku 1594 most z dřevěné kulatiny dlouhý 902 m přes zátoku mezi Starou a Novou Hlínou a později (1604) ještě jeden jižněji v ústí tehdejší Lužnice do Rožmberka. Roku 1659 byl tento most nahrazen pevnějším na dubových pilotách. Při povodni roku 1670 se most doslova \"položil\" na stranu. Mosty byly poškozovány každou větší povodní. Roku 1741 za První slezské války se k Třeboni obsazené francouzským vojskem blížili Rakušané. Francouzský velitel přikázal oba mosty strhnout.\n\nTeprve v letech na konci 18. století dali Schwarzenberkové postavit dva nové kamenné mosty o 5 a 12 polích. Než byla přetrasována silnice E 551, sloužily oba až do roku 1988 silniční dopravě, dnes pro pěší a cyklisty. Kratší most přes rybník Vítek má pět oblouků z kamenných kvádrů a pochází z roku 1781. Druhý má dvanáct oblouků a je na něm pamětní deska s letopočtem 1799. Oba mosty nejspíše projektoval inženýr Rosenauer. Ten byl ve službách Schwarzenbergů a vyprojektoval i Schwarzenberský kanál.\n\nPětiobloukový most byl silně poškozen za povodní 2002. Ale podařilo se ho opravit a od roku 2004 byl znovu zpřístupněn. Tento most si oblíbili filmaři. Natáčely se zde pohádky Byl jednou jeden král a Z pekla štěstí.\n\nV minulosti odolala hráz několika obrovským povodním.\n\nPři povodni roku 1890 zadržoval Rožmberk asi 50 milionů m³ vody.\n\nNejvětší záplava nastala během povodně v roce 2002, kdy do Rožmberka směřoval kvůli protržení Novořecké hráze téměř celý odtok z povodí horní Lužnice. V retenčním prostoru bylo zadrženo až 70 milionů m³ vody, odhadovaný kulminační přítok 700 ms byl rybníkem transformován na maximální odtok 270 ms. Výška přepadu na bezpečnostním přelivu dosahovala téměř tří metrů. Zatopená plocha tehdy byla 2300 ha. Na východě se hladina dotýkala rybníku Ženich, na západě se propojila s Kaňovem a na jihu voda sahala na dohled od Zlaté stoky pod Opatovickým rybníkem. Zaplavila přitom část Třeboně mezi centrem města a čtvrtí Kopeček pod Kotěrovou vodárnou kolem železniční zastávky \"Třeboň-lázně\" a hasičské zbrojnice. Kompletně byla zatopena i třeboňská Mokrá luka s historickými seníky, známými i z filmu \"Pyšná princezna\".\n\nDalší povodeň následovala roku 2006. Vody bylo méně, ale přesto na Lužnici napáchala velké škody. Na Rožmberku se objevily v hrázi i trhliny, které byly opraveny.\n\nZatím poslední bitva mezi Rožmberkem a velkou vodou proběhla v srpnu 2010. Povodeň šla Nežárkou na Veselí nad Lužnicí. Rybáři snížili odtok z Rožmberka na minimum, hladina v Lužnici poklesla, a díky tomu nedošlo k evakuaci.\n\n\"Rožmberská bašta\" se nachází severně od rybníka vedle sádek. Jedná se o patrovou zděnou stavbu se zachovanou renesanční sgrafitovou omítkou. Je jedinou dochovanou renesanční stavbou tohoto druhu u nás.\n\nVýpust zvaná \"Samice\" se v minulosti používala při výlovu rybníka. Dodnes je pod hrází patrný obrys potrubí a zbytky kamenných schodů. Nad tímto místem je na hrázi kamenný pomníček s křížem. Na podstavci jsou vyryti tři do sebe zakleslí kapři a nápis \"Zde byl ubit pytlák pro tři kapry\". Jedná se o dávnou událost z roku 1846, kdy se zde střetli rybáři s pytláky. Jeden pytlák při tom zemřel na selhání srdce. Lidé ale z jeho smrti vinili rybáře.\n\nRybník měl kdysi větší rozlohu než dnes. Odhaduje se že 1000–1060 ha. Voda se končila přibližně pod Starou Hlínou severně od dnešní silnice E 551 a v západní části rybníka sahala voda na Mokrých loukách zálivem několik set metrů od obchvatu Třeboně (třeboňské dálničky na Brno a Vídeň) směrem k severu, až k Třeboňským historickým roubeným seníkům. Později se hladina kvůli chovu ryb a možným záplavám snížila.\n\nNa rybníku je možné pozorovat zakřivení zeměkoule. Při pohledu napříč přes rybník (asi 2,5 km) je to na svislici 37,6 cm. Vše, co je menší než necelých 40 cm zmizí na druhé straně rybníka za obzorem.\n\nRybník se loví každý rok. Protože se nesmí kvůli Lužnici hnojit a přikrmovat, bývá úlovek \"jen\" asi 150 tun ryb. Z větší části kapra. Na tradiční výlov vždy přijíždí desetitisíce lidí a je pro ně připravený bohatý kulturní program. Na výlov tohoto velikána se dostavují i turisté ze zahraničí.\nV roce 1925 se výlovu účastnil i tehdejší prezident Tomáš Garrigue Masaryk s tehdy úřadujícím předsedou vlády Antonínem Švehlou.\n\n\n"}
{"id": "45833", "url": "https://cs.wikipedia.org/wiki?curid=45833", "title": "Horusický rybník", "text": "Horusický rybník\n\nHorusický rybník je třetím největším rybníkem nejen v Jihočeském kraji, ale i v celé České republice. Prostírá se v okrese Tábor 3 až 5 km jihozápadně od Veselí nad Lužnicí na levé straně hlavní silnice č. 3 a železniční trati č. 220 z Prahy do Českých Budějovic. hráz, po které vede silnice z Veselí nad Lužnicí do Třeboně, je dlouhá 714 m, vysoká 11 m a rostou na ní staré duby. Kromě nejhlubšího místa u hráze (6 m) je rybník mělký (1,6 m), což svědčí chovu ryb. Vodní plocha má rozlohu 415 ha.\nJedná se o poslední rybník na Zlaté stoce, která o necelý kilometr dále vtéká do Lužnice. Rybník je výjimečný tím, že více vody než z tohoto umělého kanálu získává z vlastního povodí. Jeho největším přítokem je Bukovský potok. Přítok od Bošileckého rybníka souvisí z větší části se Zlatou stokou. Výpust tvoří tři dřevěné trouby hrazené dřevěnými lopatkami.\n\nNa rybníku se v zimě vyskytuje orel mořský.\n\nV jihovýchodní části rybníka byla zřízena národní přírodní památka Ruda na ochranu rozsáhlého rašeliniště. V západní části rybníka je pak přírodní rezervace Horusická blata.\n\nRybník byl podle návrhu Štěpánka Netolického vybudován na Bukovském potoce v roce 1512. V místech dnešního rybníka bývala ves Oslov. Jakub Krčín dále zdokonalil hráz, ale rybník nerozšiřoval ani jinak neupravoval, jak bylo pro něj typické. Rybník se jmenuje podle vesnice Horusice (dnes část města Veselí nad Lužnicí) na jeho severním břehu.\n\n"}
{"id": "45834", "url": "https://cs.wikipedia.org/wiki?curid=45834", "title": "Bezdrev", "text": "Bezdrev\n\nBezdrev je druhým největším rybníkem nejen v Jihočeském kraji ale i v celé České republice, produkcí ryb však zaujímá místo první. Je největším rybníkem v okrese České Budějovice. Leží na katastru města Zliv, 4 km západně od Hluboké nad Vltavou mezi silnicemi z Českých Budějovic do Vodňan a do Týna nad Vltavou nedaleko od zámečku Ohrada.\n\nRybník dostal svůj název dle toho, že původní bažina byla beze stromů, tzv. \"bez drev\".\n\nhráz má dlouhou 400 m a vysokou 7,8 m. Vodní plocha v nadmořské výšce 381 m má rozlohu 520 ha, katastrální výměra činí 520 ha. Na několika místech rybník dosahuje hloubky až 7 m. Obvod měří 18,5 km.\n\nRybník je napájen Soudným (Netolickým, Bezdrevským) potokem, který je přítokem Vltavy. Svým umístěním má Bezdrev charakter údolní nádrže a jeho voda je dále rozváděna do menších rybníků a sádek.\n\nBezdrev byl vybudován v letech 1490–92 na příkaz majitele panství Hluboká Viléma z Pernštejna. V současnosti patří rybník Bezdrev Rybářství Hluboká.\n\nÚčelem stavby rybníka byl především chov ryb, jejichž nejhojnějším zástupcem je v rybníce tradiční kapr, ale najdeme zde samozřejmě množství dalších druhů, jako jsou např. štika, amur, lín či sumec.\n\nBezdrev je dobře známý také jako letní turistické a sportovní středisko. Břehy rybníka jsou posety rekreačními objekty, jejichž obyvatelé přírodní prostředí využívají nejen ke koupání ale i k vodním sportům, především jachtingu a windsurfingu. Roku 1951 se na Bezdrevě konají první jachtingové závody, o rok později už místní klub pořádal mistrovství republiky ve třech třídách. V současné době Bezdrev hostí jachtingové závody od dubna do října.\n\n"}
{"id": "45835", "url": "https://cs.wikipedia.org/wiki?curid=45835", "title": "Dvořiště (rybník)", "text": "Dvořiště (rybník)\n\nDvořiště je čtvrtý největší rybník nejen v Jihočeském kraji ale i v celé České republice. Je to druhý největší rybník v okrese České Budějovice. Nachází se přibližně 10 km severozápadně od Třeboně a 4 km jihozápadně od Lomnice nad Lužnicí u silnice do Českých Budějovic na západní hranici chráněné krajinné oblasti Třeboňsko. Vodní plocha má rozlohu 337 ha. Sypaná hráz je dlouhá 550 m a vysoká 10 m. Objem vody je 6,65 mil. m³. Největší hloubka je 4,5 m. Leží v nadmořské výšce 437 m.\n\nNa místě rybníka bylo kdysi s největší pravděpodobností jezero přehrazené skalním prahem dochovaným u současné výpusti. Byl dobudován prolomením skály a osazením stavidla již v letech 1363–67 tehdejším majitelem lomnického panství Ješkem z Kosovy hory, což z něj činí druhý nejstarší rybník na jihu Čech (po Bošileckém rybníku). O několik let později byl rozšířen (odhadem na polovinu dnešní rozlohy), dále byl zvětšen roku 1582 Jakubem Krčínem. Ten zvýšil a zpevnil hráz a přejmenoval rybník na Věrný, ale tohle jméno se nikdy neujalo.\n\nNázev rybníka pochází od zatopené osady, spíš tvrze, která se objevuje v písemných pramenech. Stála na pilotách na břehu rybníka, který měl před krčínovým rozšířením o něco menší rozlohu. Roku 1409 jistý Bradáč Ptáčník tvrz zradil královu odpůrci Erhartovi Puškovi z Kunštátu. Zde je třeba vysvětlit, že tvrz patřila k lomnickému panství, které v té době patřilo Václavu IV. a přímo zde sídlil purkrabí. Po tvrzi byly patrné zbytky zdí a studní ještě při výlovech v 18. století.\n\nV roce 1618 proběhla na hrázi a na \"poloostrově\" mezi Dvořištěm a Koclířovem bitva u Lomnice mezi stavovskými vojsky a císařskými. Bitvu nakonec vyhráli stavové. Kromě jiného tím, že dělostřelci nemohli dostřelit na císařské přes rybník Koclířov. Až jednoho z nich napadlo střílet na hladinu podobně jako se házejí žabky. Skutečně se to podařilo a masakr poté dokončila stavovská jízda.\n\nPod hrází se dochoval řopík, jediný velký pozůstatek úseku Velechvín Vltavské linie stavěné v době ohrožení Československa hitlerovským Německem. Tato linie vedla od Prahy podél Vltavy a v místech Poněšické obory odbočovala k východu přes Velechvínské polesí. V úseku se dochovaly jen jámy nebo zbytky betonu po ostatních pevnůstkách, protože buď nebyly zcela hotové, nebo je nacisté vyhodili za války do povětří. Pouze řopík vybudovaný částečně v hrázi rybníka byl kvůli statice zalit betonem a bylo odmontováno veškeré použitelné vnitřní zařízení. Další řopíky stávaly na severním břehu rybníka a pokračovaly východním směrem ke Koclířovu.\n\nZa druhé světové války vznikla na pastvinách kolem Slověnic a na západním okraji Dvořiště letecká střelnice. Jednalo se o cvičnou střelbu a shazování betonových bomb na cíl. Používaly se staré nebo jinak už nevyhovující stroje. Jeden Junkers Ju 87 se zřítil na okraji vsi do budovy (po pravé straně, když přijíždíme do Slověnic od Lišova), další za okrajem Slověnic. Messerschmitt Bf 109 spadl přímo do rybníka a jiný nedaleko Zeleného kříže ve Velechvínském polesí u Kolomazné pece. Pilot zahynul.\nVe střelbě se pokračovalo i po válce. Dodnes na různých místech mezi hájenkou u Šírků a Dvořištěm můžeme nalézt rezavé tabulky oznamující zákaz vstupu. I v té době došlo k nehodě. MiG-15 spadl do slověnického lomu jižně od vsi. S tímto obdobím zřejmě souvisí i \"bunkr\" na západním okraji rybníka.\n\nRybník vznikl přehrazením Miletínského potoka. Rybník ale napájí řada dalších potoků. Od hráze po směru hodinových ručiček to jsou: Potůček přitékající z malého rybníčku jihovýchodně od Dvořiště, potok vlévající se do Dvořiště mezi Horními Slověnicemi a osadou Sádek, již zmíněný Miletínský potok, Pohořka od soustavy pohořských rybníků, potůček na okraji lesa u kempu Na borkách. Nakonec z Velechvínského polesí přitéká Borový potok napájející těsně před Dvořištěm rybníky Slověnický a Nový a potok vlévající se v místech přírodní rezervace. Přesto je Dvořiště nebeský rybník a z valné části ho napájí déšť. Ačkoli do něj přitéká velké množství vody, z výpusti odchází jen malá část. Jen při výlovech si můžeme učinit představu Miletínského potoka, jak původně vypadal. Stává se z něj velká říčka, která získává spád na kaskádách pod výpustí a připomíná spíše horskou bystřinu. Plocha povodí rybníka činí 93,9 km².\nHráz je dlouhá půl kilometru a vysoká až 10 metrů.\n\nVýpust je tvořena štolou částečně vysekanou do skály. Zbytek je postaven jako jednobloukový \"most\". Je vybavena hradidly a dřevěnou lopatou. Dvořiště má na obou koncích hráze dva bezpečnostní přelivy odvádějící vodu při povodních pod hráz do Zlaté stoky. Za Štěpánka Netolického zde byl jen jeden z těchto splavů. Druhý doplnil Jakub Krčín. Severní splav má charakter dvouobloukového mostu, na který navazuje jalová stoka, kterou odchází povodeň z rybníka.\n\nZátoka vystupující z Dvořiště na jih má délku přibližně 1,5 kilometru a její šíře se pohybuje mezi 50 a 250 metry. Většinu své délky je široká kolem 150 metrů. Zátoka mezi sebou rozděluje Dolní a Horní Slověnice. Dříve zde byl přibližně do poloviny 19. století přívoz. Ten byl nahrazen silniční hrází dlouhou asi 130 metrů se třemi kamennými mostky. Mostek blíž k Dolním Slověnicím byl opraven po povodni ve dvacátých letech 20. století. Lípy na hrázi byly vysazeny roku 1907.\nSilniční hráz zátoku rozděluje. Na jih od ní se nachází zarostlé rákosové pole, které je velmi zanedbané a potřebovalo by odbahnit. Přitom na pohlednicích ze začátku dvacátého století můžeme vidět krásnou čistou zátoku, která byla ozdobou a jednou z hlavních atrakcí vsi.\n\nNa západním okraji rybníka v přilehlém břehu se nachází přírodní rezervace Dvořiště.\n\nNa březích rybníka se nachází rozsáhlá chatová oblast, je tu dokonce i \"malý Lišov\". Je zde i velká loděnice pro jachtaře a v srpnu se pořádá závod Modrá stuha Dvořiště.\n\nDvořiště je výtažný rybník. Slouží tedy k odchovu kapra a dalších ryb, které jdou po výlovu přímo do prodeje. Výlov se koná každé dva roky na podzim a je o něj velký zájem. Při výlovu se koná mnoho doprovodných akcí, například s Petrem Stupkou.\n\n"}
{"id": "45836", "url": "https://cs.wikipedia.org/wiki?curid=45836", "title": "Žehuňský rybník", "text": "Žehuňský rybník\n\nŽehuňský rybník je největší rybník ve Středočeském kraji a devátý největší v České republice. Nachází se v okrese Kolín u vsi Žehuň mezi Poděbrady a Chlumcem nad Cidlinou. Vodní plocha má rozlohu 258 ha. Svou délkou 5,5 km je jeden z nejdelších rybníků v \"České republice\". Dosahuje hloubky až 6 m. Leží v nadmořské výšce 204 m.\n\nByl vybudován v letech 1492 až 1497 na řece Cidlině pravděpodobně z iniciativy krále Vladislava II.. Vybudováním rybníka došlo k částečnému zaplavení tehdy velmi frekventované stezky z Prahy do Kladska. V 16. století se podílel na opravě jeho hráze Jakub Krčín z Jelčan, který později vybudoval řadu jihočeských rybníků.\n\nRybník je napájen řekou Cidlinou.\n\nŽehuňský rybník je součástí Národní přírodní památky Žehuňský rybník (dříve Národní přírodní rezervace Žehuňská obora a Žehuňský rybník a Národní přírodní rezervace Žehuňský rybník) a Ptačí oblasti Žehuňský rybník - Obora Kněžičky. Jde o významnou přírodní rezervaci pro vodní ptactvo a vodní rostlinstvo.\n\n"}
{"id": "45837", "url": "https://cs.wikipedia.org/wiki?curid=45837", "title": "Velký Tisý", "text": "Velký Tisý\n\nVelký Tisý je rybník v Jihočeském kraji, který je pátý největší v celé České republice. Je druhý největší v okrese Jindřichův Hradec. Nachází se nedaleko Lomnice nad Lužnicí 10 km severně od Třeboně u silnice na Veselí nad Lužnicí. Vodní plocha má rozlohu 317 ha. hráz rybníka je 1850 m dlouhá a 5 m vysoká a zadržuje asi 4 mil. m³ vody. Dosahuje hloubky 3,4 m. Leží v nadmořské výšce 421 m.\n\nRybník byl dostavěn Štěpánkem Netolickým jako jeden z prvních velkých rybníků Třeboňska v roce 1505. V letech 1506–20 byla postavena Zlatá stoka, která obtéká rybník z jihu a stala se pro něj stálým zdrojem vody. Hráze byly upraveny a rybník zvětšen Jakubem Krčínem roku 1569, přesto je hluboký kolem jednoho metru..\n\nByl vybudován na Miletínském potoce. Je bohatě napájen Zlatou stokou, která se do něj vlévá několika stokami na jižní straně, kde stačí napájet řadu dalších rybníků, včetně Malého Tisého. I z jeho hráze se odděluje několik stok, které vyživují rybníky Velký a Malý Dubovec, dále Velký a Malý Panenský a také Černičný rybník. Pod jeho hrází se nachází sádka \"Šaloun\" postavené Štěpánkem Netolickým, které slouží svému původnímu účelu dodnes. Hlavní výpust rybníka tvoří kamenná štola o rozměrech 110×190 cm hrazená dvěma dřevěnými lopatkami.\n\nSpolu s rybníkem Malý Tisý je od roku 1957 součástí národní přírodní rezervace Velký a Malý Tisý. Je zde důležité hnízdiště a shromaždiště ptactva. Jedná se o jednu z nejvýznamnějších českých a mezinárodních rezervací.\n\n"}
{"id": "45838", "url": "https://cs.wikipedia.org/wiki?curid=45838", "title": "Záblatský rybník", "text": "Záblatský rybník\n\nZáblatský rybník je rybník v Jihočeském kraji, který je šestý největší v celé České republice. Je třetí největší v okrese Jindřichův Hradec. Leží poblíž obce Záblatí. Vodní plocha má plochu 305 ha. Dosahuje hloubky 3 m. Leží v nadmořské výšce 427 m. Hráz je dlouhá 1400 metrů a je porostlá staletými duby (obvod až 5,4 metru). Je jedním z nejvýnosnějších třeboňských rybníků.\n\nMezi obcí a rybníkem protéká Zlatá stoka, do které voda z rybníka odtéká. Přítok ze Zlaté stoky je umožněn díky stupni u Záblatského mlýna. Kromě ní vodu přivádí také potok od rybníka Námětek, stoka z Ptačího blata, dále voda přitéká z povodí Dubenského potoka. Na severozápadě se do rybníka vlévá Ponědražský potok a od Lhotského dvora drobná vodoteč. Výpust rybníka tvoří podobně jako u rybníku Dvořiště kamenná štola, zde ale menších rozměrů (1 krát 1,8 metru), která je hrazena dvěma dřevěnými lopatami.\n\nPodle některých pramenů rybník existoval už ve 14. století - měl být napájen ze Dvořiště a ze Záblatského měl být napojen rybník Bošilecký a tato soustava měla zaniknout s výstavbou Zlaté stoky - je ovšem těžké si něco takového představit, zvlášť proto, že každý rybník vlastnil někdo jiný. Jisté je, že rybník dal nejpozději vybudovat v letech 1475–1479 Zdeněk ze Šternberka na potoce Stojčíně. Patří mezi nejstarší rybníky na Třeboňsku. V roce 1513 byl rozšířen za Petra V. z Rožmberka třeboňským \"fišmajstrem\" Štěpánkem Netlickým. Mezi lety 1580 - 1582 hráz zvýšil a zpevnil Jakub Krčín. Díky tomu mohl ještě o něco rozšířit rozlohu Záblatského rybníka. Tím byla zaplavena ves \"Německá Lhota\" (jihozápadně od dnešního Lhotského dvora) tvořená 8 grunty. Rybník nově přejmenoval na \"Oplatil\", ale toto jméno se - podobně jako jiné krčínovy názvy, neujalo a rybník byl pro všechny lidi znovu Záblatským.\n\nV západní části rybníka a jeho okolí se nachází přírodní rezervace Záblatské louky.\n\n"}
{"id": "45839", "url": "https://cs.wikipedia.org/wiki?curid=45839", "title": "Nesyt", "text": "Nesyt\n\nNesyt (zvaný také \"Sedlecký rybník nebo Kamenohrázský\"; něm. \"Steindamm Teich\") je největší rybník v Jihomoravském kraji a na Moravě vůbec a osmý největší v Česku. Nachází se na území obcí Sedlec a Hlohovec, mezi Valticemi a Mikulovem. Nesyt je spolu s rybníky Hlohoveckým, Prostředním, Mlýnským a Zámeckým součástí národní přírodní rezervace Lednické rybníky. Vodní plocha má rozlohu 288 - 306 ha (dle jiného zdroje 296 ha). Hladina leží standardně v nadmořské výšce 175 metrů. Maximální hloubka rybníka dosahuje 5,5 m, celkový objem činí 4,7 mil. m³.\n\nPobřeží je členité. Rybník je od východu na západ dlouhý 3,3 km. Na západě dosahuje až ke břehu zástavba obce Sedlec. Podél severního břehu vede modrá turistická značka. Podél jihozápadního břehu vede silnice I/40 a železniční trať Břeclav - Znojmo. Na východě se nachází 130 m dlouhá hráz, která dosahuje výšky 8,4 m.\n\nHlavním přítokem je od západu Včelínek z Nového rybníka. Z jihu se do rybníku vléva šest přítoků (mezi nimi Valtický potok), z východu jeden a ze severu dva. Voda odtéká na východ potokem Včelínek přes rybníky v Lednicko-valtickém areálu do Dyje.\n\nVyužívá se především k chovu ryb. Je součástí národní přírodní rezervace Lednické rybníky a na západním břehu se nachází národní přírodní rezervace Slanisko u Nesytu. Rybník je také významnou ornitologickou lokalitou. Např. v roce 1995 bylo během odchytu v rákosinách v termínu od poloviny července do poloviny září odchyceno 2285 ptáků 31 druhů.\n\nV důsledku dlouhodobých veder došlo během noci z 9. na 10. srpna 2018 v rybníku Nesyt k masívnímu úhynu ryb. Rybářství Hodonín zde původně vysadilo na 150 000 ryb, převážně kaprů, Kvůli vysokým teplotám vzduchu a vody, poklesu hladiny, nedostatku kyslíku a změně atmosférického tlaku uhynuly prakticky všechny, což představovalo zhruba 100 tun ryb.\n\nByl postaven v 16. století. V roce 1933 byla rekonstruována původní zemní hráz.\n\n"}
{"id": "45840", "url": "https://cs.wikipedia.org/wiki?curid=45840", "title": "Máchovo jezero", "text": "Máchovo jezero\n\nMáchovo jezero, též zvané Velký rybník nebo Velký Dokeský rybník (německy \"Großteich\" nebo \"Hirschberger Großteich\"), je největší rybník v Libereckém kraji a osmý největší v Česku. Dosahuje hloubky maximálně 5 m (spodní hrana výpustního zařízení), vstup do vody je však velmi pozvolný. Jde o třetí největší český rybník, který leží jinde než v Jihočeském kraji. Byl založen ve 14. století na příkaz českého krále a císaře Karla IV. Rozkládá se v nadmořské výšce 266 metrů, má rozlohu 284 hektarů. V dnešní době je využíván hlavně pro rekreaci.\n\nRybník byl založen v roce 1366 Karlem IV. V rašelinné pánvi na Robečském potoku (přítok Ploučnice). Okolnosti založení rybníka doložil jednak pražský kanovník Beneš Krabice z Veitmile (udáno založení v říjnu 1366) a také kronikář Jan z Gubenu. Druhý zápis byl sepsán v Žitavě roku 1367 a zmiňoval i v Čechách dosud nevídaný druh ryb, parmy neboli vousáči. Rybník byl popisován jako rybník nad Hirschbergem (německý název Doks). Existují tvrzení, že rybník byl založen již roku 1272.\n\nK založení jezera a k jeho okolí se váže řada legend (o Daliboru z Myšlína, o Myším hrádku, o mlynáři ve Starých Splavech a vzniku vrchu Bezdězu).\n\nCísař Karel IV. se jednou vydal se svou družinou na lov. Dlouho prý nemohli natrefit na žádnou zvěř, až pojednou vyrazil z houští statný jelen. Prchal před lovci do kraje hlubokých lesů, mokřadů, bažin a jezírek. Tam jim zmizel z dohledu. Král byl rozmrzelý z neúspěšného lovu a rozhodl se vrátit zpět, když vtom uslyšel nádherný zpěv. Vydal se za hlasem a dojel na louku, kde spatřil prozpěvujícího si ovčáka se stádem oveček. Za ním dorazila i jeho družina, která byla po pronásledování jelena celá promáčená a plná bahna a bláta z bažin. Krále napadlo, jak by bylo příjemné, kdyby se mohli na tomto místě vykoupat. A tak nařídil, aby zde byl vybudován rybník. Tak se také později stalo. Ve vsi Staré Splavy byla rozšířena stará kamenná propusť a vedle ní navršena hráz, která zadržela vody z potoků Jordán a Doks. Hráz a kamenná výpusť tu jsou dodnes.\n\nDle jedné z pověstí měl zeman Dalibor z Myšlína tak velký strach o svůj majetek, že nechal na ostrůvku rybníka vystavět malý hrádek. Tam se nechal poté lodí odvézt i se svým majetkem a zásobami. Myslel, že zde bez úhony přečká všechny problémy a bude zde v bezpečí. Jenže spolu se zásobami potravin se na ostrůvek dostala jedna malá myška. Ta ve skladu potravin vyvedla mladé. Následovalo nekontrolovatelné přemnožení, kterému nešlo zabránit. Myším padly za potravu veškeré zásoby. A tak bez zásob nemohl Dalibor na ostrově dále přebývat, neboť by zemřel hlady. Jednoho dne musel přeplavat na břeh, povolat převozníka a s hanbou se z ostrova odstěhovat. Od té doby se mu neřeklo jinak, než Dalibor z Myšína a ostrůvku „Myší“.\n\nPřed rokem 1920 patřil Velký rybník k velkostatku hrabat z rodu Valdštejnů. Mlýn s náhonem na potoce ve Starých Splavech je doložen od roku 1272 a tak některé prameny udávají vznik prvotního rybníka již tímto datem.\n\nTradice letních lázeňských pobytů v Doksech a u dnešního Máchova jezera sahá do 19. století, a předcházela i rozšíření kultu Karla Hynka Máchy. Básník Mácha zde byl šestkrát, poprvé roku 1832. Ve druhém dílu dokské kroniky Josefa Quaißera je jako první letní host v Doksech uveden vídeňský květinář Franz Mayer, který se tu těžce nemocný zotavoval u své sestry. Angelus Valdštejn ve své knize o Doksech uvedl, že díky dopravnímu spojení (železnice vede do Doks již od roku 1866) a obchodníkům s chmelem se Doksy stávaly od osmdesátých let 19. století známé jako okouzlující kraj. Jak zapsal dokský kronikář Josef Quaißer, lesní cesty ve vrchnostenském teritoriu nebyly přístupné. Roku 1896 vyšel Ernest hrabě Valdštejn obecnímu úřadu vstříc tím, že povolil přístup k rybníku a na následujících 12 let v něm povolil koupání, avšak pouze na vyhrazených místech, s tím že v případě porušování pravidel by vrchnost mohla povolení zrušit. Opatření byla porušována a vrchnost opakovaně u města protestovala, přesto ke zrušení povolení zřejmě nikdy nedošlo. Na přelomu století vznikla jako orgán spolupráce města s vlastníkem Jezerní komise. Po roce 1900 se v letovisko začaly proměňovat i Staré Splavy. Pražští lékaři začali doporučovat rodičům ozdravný pobyt dětí u Máchova jezera, absence průmyslu se z nevýhody stala výhodou. Přesto například ještě v roce 1904 i následujících letech nejsou Doksy uvedeny v seznamu asi 80 menších sídel, které byly kromě tradičních českých lázní vyjmenovány v ročence \"Lázně, místa léčební a sídla letní\". Na břehu Čepelského rybníka vznikla roku 1906 lázeňská budova s různými druhy sprch a rašelinnými lázněmi, lázně však byly silně ztrátové a v dobových průvodcích a prospektech byly zmiňovány jen okrajově.\n\nV roce 1920 koupila obec Doksy od hraběte Adolfa z Valdštejna, který byl k prodeji nucen pozemkovou reformou, pozemky na pobřeží Velkého rybníka, s tím že prodávající měl nárok na 40% účast v zamýšlené akciové společnosti – do té doby byl rybník pro rekreaci uzavřen. Zároveň město získalo právo provozovat na rybníce koupání a plavbu loděk. Již od června 1920 zajišťoval parníček pravidelnou dopravu mezi Doksy a Starými Splavy. Do pláží investovalo město s Valdštejny poměrem půl na půl. V roce 1926 byla ustanovena lázeňská správa sestávající z pěti členů, zodpovědná obecní radě. Podnik byl rozdělen na dva provozy, pobřežní zařízení a plavební podnik, v němž měl Valdštejnův velkostatek poloviční podíl. Po roce 1928 byl Velký rybník plně otevřen rekreaci. Již od počátků se dbalo i na ochranu přírody omezením vodní dopravy v některých zátokách.\n\nDo okolí rybníku byly vynaloženy velké investice a byla provozována reklama. Atrakcemi byly písečné pláže (charakteristickým motivem prospektů byly dětmi postavené hrady z písku), sluneční záření a panoráma s vrchem hradu Bezděz a členitým pobřežím (vrchy Borný a Šroubený), vodní atrakce i plavby parníčkem, fungovala zde půjčovna loděk a plachetnic i kursy plavání. Německy psané prospekty té doby zdůrazňovaly jiný aspekt krajiny, a to tichá místa a tiché hodiny, v nichž jezero, lesy a hrad zněly jako staroněmecký chorál. Moderní trendy vyvolávaly i pohoršení místních obyvatel, například roku 1922 si Anna Hofmannová stěžovala starostovi Doks Diessnerovi na nepřítomnost mravnostní policie, neboť \"vše se tu koupe dohromady: ženy, muži, děti velké i malé, úplně bez rozpaků, dámy oblečené v trikotech, díky nimž jim jde vidět téměř vše, co by mužským očím mělo zůstat skryto, a muži na sobě mají plavky, které jsou často nanejvýš primitivní a kam se alespoň trochu slušné ženské oko stydí pohlédnout\". Rozvoj turistiky vedl i ke zvelebení okolí: ve městě Doksy vznikala hřiště a sportovní zařízení, okrašlovací spolek vysazoval háje, aleje a sady a vyznačoval turistické trasy, prosperovalo kino Heller a restaurace. Hudební a taneční akce se v letní sezóně konaly denně. Přesto například v souvislosti se sychravou sezónou roku 1936 autor místní české kroniky poznamenal, že Doksy samy jsou nevábného vzhledu (údajně stály cestou od nádraží tři řady odporných stodol) a nemají nic, co by lákalo či kde by se trávily nevlídné dny.\n\nSnahy malých měst učinit ze sebe letní sídlo se ostatně v té době stávaly terčem satiry. V roce 1920 vznikla satirická básnička \"Letovisko Doksy\", která zesměšňuje poměry na pláži a o zcela novém parníku \"Greif\" se píše, že zezadu nepůsobí ani pyšně, ani krásně a že jeho vlajka má barvu posmrkaného kapesníku. Kvůli chybějící kanalizaci, nedostatečnému dláždění, elektrifikaci a vodovodu Doksy neuspěly se žádostmi o obnovení statusu města, který jim byl odebrán za josefinských reforem. Turistická sláva Doks, Starých Splavů a Máchova jezera propukla až ve třicátých letech, kdy se město ve svém prospektu nazývá největšími lázněmi pod širým nebem v Československu a v průvodcích je toto místo přirovnáváno k nejznámějším světovým letoviskům, Riviéře, Sv. Mořici či Itálii. Roku 1934 vyšel v novinách článek \"Máchovo jezero – perla České země\", jehož autor vyzýval i k zimnímu rekreačnímu využití. Roku 1930 bylo evidováno 3818 návštěvníků, kteří zde strávili alespoň dva týdny.\n\nPo roce 1945 lázně u Čepelského rybníka postupně skomíraly. Máchovo jezero muselo být vyčištěno od zbraní a dalšího materiálu, který tam naházela ustupující německá armáda. Pobřeží bylo upraveno. \"Buržoazně\" a německy znějící slova „jezerní lázně“ byla nahrazována novým termínem „rekreační středisko“.\n\nNázev Máchovo jezero se vžil postupně už koncem 19. století v souvislosti s vyzdvižením památky na K. H. Máchu mezi českou veřejností a proti jeho používání protestovali jak Němci, tak zčásti i odborníci. Např. Názvoslovná komise při Geografickém komitétu Národní rady badatelské vydala své zamítavé stanovisko v roce 1932 ve sborníku Bezděz. Přesto jej použil v roce 1931 Bohumil Kinský v názvu svého turistického průvodce. Pojmenování jezera po významném básníkovi Máchovi navrhl znovu v roce 1938 turistický spolek v Doksech, příslušná jazyková komise však návrh znovu odmítla. Místní podnikatelé zvali své zákazníky v inzerátech roku 1938 do \"Doks u jezera\". Pojmenování Máchovo jezero se začalo používat oficiálně až řadu let po poválečném odsunu Němců. Revoluční národní výbor nechal v červnu 1945 vyrobit poštovní razítko s názvem Doksy u Máchova jezera. Ministerstvo vnitra v Praze však i roku 1945 odmítlo požadavek obce o úřední používání přívlastku U Máchova jezera. Až v roce 1961 byl Velký rybník a celý okolní kraj o rozloze 1813 km² označen úředně jako Máchův.\n\nRybník napájejí dva přítoky: hlavní je Robečský potok (místní názvy na jeho toku jsou \"Okenský\", \"Dokský\" či \"Dokeský\"), jenž napájí tzv. \"Dokeskou zátoku\" rybníka a jeho přítok, Břehyňský potok, vytékající z nedalekého Břehyňského rybníka, napájející tzv. \"Břehyňskou zátoku\". Odtok z rybníka se oficiálně nazývá Robečský potok (místní název je též \"Mlýnský\"), jenž dále na svém toku napájí Novozámecký rybník a nakonec se v Dubici, místní části České Lípy, vlévá do Ploučnice.\n\nHráz je vysoká 10,0 m, délka v koruně 209 m, šířka koruny hráze 6 − 8 m. Při normální hladině na kótě 266,30 m n. m. je zatopená plocha cca 312 ha, objem vody v nádrži přibližně 6,782 mil. m³ a délka vzdutí 3,1 km. Průměrná hloubka nádrže je 2,2 m, maximální hloubka vody je v rybniční stoce před hrází, přibližně 5,2 m, hloubka u vtoku do spodních výpustí je 4,9 m. Ovšem na vojenských či turistických mapách je mylně udávána hloubka přes 10 m − tuto chybu způsobilo vojenské nařízení, které v blízkosti sovětských vojenských prostorů předepisovalo 10 m jako minimální hloubku pro tanková cvičení. Proto bývá Máchovo jezero nesprávně uváděno jako nejhlubší rybník v České republice s hloubkou 12 m.\n\nGenerální oprava hráze byla provedena roku 1972. Výpust a hráz byly znovu opraveny 2014 − 2015.\n\nUprostřed jezera jsou dva ostrůvky Myší zámek (nebo Myšlín) a Kachní ostrov. Oba jsou nepřístupné, protože se na nich rozkládají ornitologické rezervace. Na Myším ostrově jsou zbytky tvrze z 15. století.\n\nU části pobřeží rybníka, konkrétně v jeho východní (Břehyňské) a severní zátoce, byla zřízena národní přírodní památka Swamp, sloužící k ochraně zbytků původního rašeliniště.\n\nÚzemí Swampu spolu s nedalekými vodními plochami (Břehyňský rybník, Hradčanské rybníky, Novozámecký rybník, Heřmanický rybník), okolními lesy a vyvýšeninami bylo kvůli ochraně ptactva v roce 2004 zařazeno do chráněné lokality s názvem Ptačí oblast Českolipsko - Dokeské pískovce a mokřady v rámci evropské soustavy Natura 2000.\n\nVedle řady hotelů, restaurací, penzionů a dalších zařízení určených pro rekreaci a trávení volného času v Doksech a Starých Splavech se zejména na severním a severovýchodním břehu jezera nachází řada kempů (\"Borný\", \"Klůček\", \"Bílý Kámen\"), pláží a chatových oblastí. Nejen milovníkům taneční hudby je známa Diskotéka \"Bílý Kámen\" a festival elektronické taneční hudby \"Mácháč\", pořádaný každoročně přímo na pláži kempu Klůček. V této oblasti patří mezi populární činnosti zejména vodní sporty, turistika, cykloturistika či houbaření. Každoročně na jaře je pořádán cyklus výletů s názvem „Máchovi v patách“, jsou zde organizovány orientační běhy, plážový volejbal a mnoho dalších sportovně rekreačních aktivit. Mezi tradiční kulturní a společenské akce patří jarní otvírání jezera v Doksech a letní ve Starých Splavech spojené s poutí a lidovou zábavou.\n\nV zimě bývá zamrzlá plocha jezera využívána pro bruslení, lední hokej i běžkaři, v provozu jsou stánky s občerstvením.\n\nU jezera mezi Doksy a Starými Splavy byl postaven nový \"hotel Port\", který byl oceněn v září 2013 jako \"Stavba roku Libereckého kraje\".\n\nV roce 1989 byl jediným veřejným, nepodnikovým kempem na břehu Máchova jezera. Provozoval jej Okresní podnik služeb, závod 05 Doksy, byl kategorie B, rozloha 150 000 m² vč.části rezervované podnikové a zahraniční rekreaci (z NDR), kapacita 1700 osob, v areálu bylo 23 chatek a budova se sociálním zařízením rekreantů. Přístup byl a je z Doks po asfaltové komunikaci.\n\nV roce 1903 se objevily první loďky na Čepelském rybníku u centra Doks. V červnu 1920 byl na Velký rybník spuštěn nově koupený parníček Greif, který s hodinovým intervalem pendloval mezi Doksy a Starými Splavy. Akciový podnik pro rekreační využívání rybníku byl rozdělen na dva provozy, pobřežní zařízení a plavební podnik, v němž měl Valdštejnův velkostatek poloviční podíl. Roku 1924 přibyla motorová loď Maria. Kolem roku 1930 byl parníček Greif nahrazen motorovou lodí Tista. Po druhé světové válce a odsunu německého obyvatelstva byly tyto lodě německé výroby Maria a Tista přejmenovány na Jarmila a Hynek. Roku 1959 přibyla česká loď Máj a roku 1966 maďarská loď Racek.\n\nRegata Máchovo jezero a. s. (založená roku 1993, v únoru 2011 přejmenovaná z původního názvu REGIO Máchova kraje a. s.) provozuje linkovou lodní dopravu v obousměrné okružní trase Doksy – Staré Splavy – Borný – Valdštejnská plovárna – Doksy. Linka je v provozu jen o letních prázdninách, kdy jezdí tři páry spojů (označovaných slovem „linka“) denně, plavby se konají za podmínky minimálního počtu 25 cestujících. Doba plavby je 60 až 75 minut. V květnu, červnu, září a říjnu se konají plavby jen na objednávku, konají se též příležitostné plavby například o Velikonocích. Tato linka je jedinou veřejnou lodní dopravou na území Libereckého kraje. Jízdné v roce 2011 činí v linkové dopravě až 25 Kč pro celou trasu linky pro dospělého a 85 Kč na nelinkové okružní plavbě, pro děti a pro plavbu jen v části linky je cena nižší. Dopravce zde provozuje čtyři lodě: Máj (dle krajské studie vyrobena roku 1930, dle informace dopravce spuštěna na vodu na jaře 1959, vyrobena v loděnici Štěchovice, obsaditelnost 250 osob), Hynek (vyrobena 1930 v Berlíně, původně Tista, obsaditelnost 70 osob, koncem 90. let rekonstruována), Racek (vyrobena v Budapešti roku 1966, obsaditelnost 160 osob) a Jarmila (vyrobena 1924 v berlínských loděnicích Dekumag, původně Maria, obsaditelnost 60 osob). V letech 2002–2007 se roční počet odbavených cestujících pohyboval mezi 41 až 55 tisíci osob, z toho část tvořily i plavby objednané cestovními kancelářemi a plavby spojené s prezentací zboží. V letech 2008 a 2009 byly tyto akce omezeny a využití lodní dopravy kleslo téměř na polovinu.\n\nKolem skoro celého jezera vede okružní žlutá turistická trasa, k ní se na severním břehu připojuje trasa modrá (od severní zátoky přes vrch Šroubený do Starých Splavů). Červená trasa pak vede ze Starých Splavů do Doks, kde se opět napojuje na žlutou trasu. Vedou sem také cyklotrasy 014, 3045. V letech 2009–2012 byly kolem Máchova jezera upraveny nové naučné stezky – dětská Se Čtyřlístkem okolo Blaťáku (Máchovo jezero je totiž předobrazem rybníku Blaťák v komiksu Čtyřlístek), Naučná stezka Swamp a Naučná Máchova stezka. Bylo také díky dotacím z Evropské unie zároveň vytvořeno Muzeum Čtyřlístek v Doksech a upravena Jarmilina stezka na kratší spojnici mezi Doksy a Starými Splavy.\n\nNa jihovýchodním břehu leží město Doksy a na severozápadním břehu obec Staré Splavy, která je správní součástí města Doksy. V obou obcích jsou železniční zastávky na trati 080 od České Lípy do Bakova nad Jizerou.\n\nNa severním břehu se nachází tzv. Jarmilina skála, odkud skokem do jezera ukončila svůj život bájná Jarmila v nejznámější české básní Máj od Karla Hynka Máchy. V letech 1936–1938 zde stál jeho pomník, po záboru Sudet devastován místními henleinovci, shozen do jezera, vyzvednut Čechy a převezen do Bělé po Bezdězem. Jarmilina skála je v současnosti nepřístupná, neboť se nachází v areálu městské pláže Staré Splavy, který má od města dlouhodobě pronajat kontroverzní podnikatel Roman Vyštějn.\n\n\n\n"}
{"id": "45841", "url": "https://cs.wikipedia.org/wiki?curid=45841", "title": "Koclířov (rybník)", "text": "Koclířov (rybník)\n\nKoclířov je rybník třeboňské rybniční soustavy, který se nachází asi 1 km jihozápadně od Lomnice nad Lužnicí v okrese Jindřichův Hradec v Jihočeském kraji v České republice. Rozloha rybníka činí 192 ha. hráz je dlouhá 1850 m a je porostlá starými duby.\n\nUprostřed rybníka je ostrov obývaný racky chechtavými.\n\nRybník je napájen Zlatou stokou a Miletínským potokem, který Zlatou stoku před ústím do rybníka kříží. Miletínský potok většinu svého průtoku ztratí při napájení rybníka Dvořiště, v Koclířově se dále dělí na dvě ramena. Rybník má dvě výpusti. První vypouští vodu do Velkého Tisého, druhý do Služebného rybníku. Zlatá stoka rybník obtáčí ze tří čtvrtin a je zde možné vodu ze Dvořiště vypouštět do sádek Šaloun (sádky) (běžně voda Zlatou stokou teče opačným směrem). Výlov probíhá na jaře.\n\nByl vybudován v letech 1501 až 1503 Štěpánkem Netolickým a vznikl spojením starších rybníků \"Starý Koclířov\" z roku 1491 (uváděný letopočet je i rok 1408) a \"Mladý Koclířov\" z roku 1495. Roku 1516 Štěpánek rybník rozšířil na dnešní velikost. Roku 1491 také zanikla ves Koclířov (Kocléřov) připomínaná již v letech 1387 a 1393. Za třicetileté války zde proběhla bitva u Lomnice.\n\nPo hrázi vede silnice druhé třídy. V poslední době je využívaná narůstající kamionovou dopravou, která nepříznivě působí nejen na vozovku, ale kromě toho například i na silniční hráz přes zátoku rybníka Dvořiště.\n\n"}
{"id": "45846", "url": "https://cs.wikipedia.org/wiki?curid=45846", "title": "Kafuňkové z Chlumu", "text": "Kafuňkové z Chlumu\n\nKafuňkové z Chlumu jsou starým rytířským rodem saského původu, který se usadil v Čechách již v polovině čtrnáctého století. V roce 1351 se Jindřich z Kaufung vyskytuje v Německem Brodě, jeho příbuzný Hynce Kafuněk z Chlumce přivedl na Slánsko mnoho svých rodáků. Hylbrant získal od münsterberského knížete Jindřicha staršího v roce 1477 v Kladsku hrad Homoli, jeho bratr Jan naopak zase pomáhal jeho bratrovi knížeti Bartolomějovi ve Slezsku.\n\nZajímavé je, že jeho členové užívali stejného erbu jako vladykové Chlumové z Chlumu, to znamená červeného stupně na stříbrném štítu, tehdy heraldické figury, která vzniká stupňovitým dělením štítu.\n\n\n"}
{"id": "45850", "url": "https://cs.wikipedia.org/wiki?curid=45850", "title": "Monosacharidy", "text": "Monosacharidy\n\nMonosacharidy (z řečtiny \"monos\": jednoduchý, \"sacchar\": cukr) jsou základní sacharidy, které již nelze dále dělit na jednodušší. Jsou základní stavební jednotkou všech složitějších sacharidů – oligosacharidů a polysacharidů. Monosacharidy jsou typicky krystalické látky dobře rozpustné ve vodě a v polárních rozpouštědlech. Monosacharidy jsou chirální sloučeniny, to znamená, že jsou opticky aktivní a stáčejí rovinu rovinně polarizovaného světla.\n\nMonosacharidy s aldehydovou skupinou se nazývají aldosy, s ketoskupinou ketosy. Podle počtu uhlíků se dělí na triosy, tetrosy, pentosy a hexosy. Shoda konfigurace na posledním chirálním uhlíku s konfigurací D- nebo L-glyceraldehydu určuje příslušnost monosacharidu do konfigurační řady D nebo L. Názvosloví monosacharidů se tvoří pomocí konfiguračních přepon, které označují relativní konfiguraci na chirálních centrech molekuly.\n\nV roztoku existují převážně v cyklických formách, přičemž formy s pětičlenným kruhem označujeme jako furanosy. Šestičlenné kruhy nazýváme pyranosy. Při uzavření cyklické formy dochází k vzniku dvou anomerů, které rozlišujeme za pomoci anomerních konfiguračních symbolů α a β. Pyranosy se v roztoku nejčastěji vyskytují v židličkových konformacích, furanosy jsou konformačně flexibilnější a preferují obálkové konformace. \n\nMonosacharidy bývají obecně ne zcela přesně nazývány cukry, jako cukry však označujeme jen sacharidy sladké chuti, tedy i většinu monosacharidů. Monosacharidy hrají důležitou roli v primárním i sekundárním metabolismu, vznikají v zelených rostlinách v procesu fotosyntézy a v organické syntéze slouží jako zásobárna chirálních sloučenin.\n\nO rozvoj chemie monosacharidů se výrazně zasloužil německý chemik Hermann Emil Fischer (1852–1919), který uskutečnil první totální syntézu D-glukosy z formaldehydu a zavedl základní nomenklaturu sacharidů. Z českých chemiků se v chemii sacharidů nejvíce realizoval Emil Votoček (1872–1950).\n\nMonosacharidy lze chemicky definovat jako polyhydroxyderiváty karbonylových sloučenin (aldehydů nebo ketonů). To znamená, že v jejich molekule je přítomna karbonylová skupina a zároveň jedna nebo více skupin hydroxylových. Monosacharidy obsahující karbonyl ve formě aldehydové skupiny jsou aldosy, zatímco monosacharidy s ketoskupinou se nazývají ketosy. Podle počtu uhlíků v řetězci se monosacharidy dělí na triosy (3), tetrosy (4), pentosy (5), hexosy (6), heptosy (7) a oktosy (8). Monosacharidy s devíti a více uhlíky jsou vzácné a v přírodě se téměř nevyskytují.\n\nTyto dvě hlediska můžeme uplatnit při tvorbě obecného názvu skupiny monosacharidů, např. aldehydické monosacharidy se 6 atomy uhlíku se nazývají aldohexosy, ketonické monosacharidy se 4 atomy uhlíku jsou ketotetrosy.\nPříslušnost monosacharidů do D- nebo L-řady je určena shodou konfigurace na konfiguračním atomu monosacharidu (chirální atom uhlíku s nejvyšším lokantem, tedy nejvzdálenější od karbonylové skupiny) s konfigurací chirálního atomu uhlíku D- nebo L-glyceraldehydu. Zařazení do konfigurační řady závisí tedy pouze na konfiguraci na chirálním uhlíku s nejvyšším lokantem a konfigurace na ostatních chirálních centrech je lhostejná. Monosacharidy číslujeme tak, aby u aldos měl uhlík karbonylové skupiny vždy lokant 1, u ketos musí být lokant tohoto uhlíku co možná nejnižší.\n\nNapříklad u aldohexos je zařazen monosacharid do D- nebo L-řady tak, že porovnáme konfiguraci na atomu C-5 s konfigurací chirálního atomu uhlíku D- nebo L-glyceraldehydu. Je-li konfigurace na C-5 shodná s konfigurací D-glyceraldehydu (hydroxyl na C-5 směřuje ve Fischerově projekci doprava), jedná se o sacharid řady D (\"dexter\" = napravo). Shoduje-li se naopak s konfigurací L-glyceraldehydu (hydroxyl na C-5 směřuje ve Fischerově projekci doleva), patří sacharid do konfigurační řady L (\"laevo\" = nalevo). Analogicky postupujeme u jakéhokoliv monosacharidu. Konfigurační symboly D a L píšeme malou kapitálkou.\n\nPostup pro zařazení monosacharidu do konfigurační řady:\nNázvosloví monosacharidů je odvozeno od otevřených (acyklických) forem monosacharidů promítnutých ve Fischerově projekci a jeho základem jsou tzv. konfigurační předpony. Tyto předpony popisují vzájemné postavení (relativní konfiguraci) dvou a více hydroxylových skupin v molekule. Spolu s konfiguračním symbolem D nebo L lze pak definovat absolutní konfiguraci daného monosacharidu. Konfigurační předpony aldos jsou odvozeny od glyceraldehydu postupným přidáváním dalšího asymetrického uhlíku. Každým dalším přidaným „patrem“ vzniká řada monosacharidů o jeden uhlík delší, přičemž z každého monosacharidu vznikají vždy dvě prodloužené aldosy lišící se konfigurací na nově přidaném chirálním centru.\n\nTímto způsobem lze dospět až k osmi aldohexosám v jedné konfigurační řadě, název delších monosacharidů (7 atomů uhlíku a více) je tvořen složením dvou konfiguračních předpon. Na uvedeném schématu je znázorněno odvození aldos řady D až po šestičlenné monosacharidy. Řada L je odvozena analogicky, přičemž L-monosacharid lze získat z příslušného D-monosacharidu obrácením konfigurace na všech chirálních centrech. Dva monosacharidy se stejným názvem lišící se pouze konfiguračním symbolem D a L jsou navzájem enantiomery. Konfigurační předpony se uvádí kurzívou a oddělují spojovníkem.\n\nSystematický název monosacharidu je tvořen tedy například takto: D-\"gluko\"-hexosa, z praktických důvodů se často používají triviální názvy, např. D-glukosa, kde už kurzívu nepoužíváme.\nVe skutečnosti se monosacharidy málokdy vyskytují v lineárních formách. V roztoku existují převážně v cyklických formách a v krystalickém stavu se v těchto formách nacházejí zcela výlučně. Cyklická forma monosacharidu vzniká intramolekulární reakcí jedné z hydroxylových skupin s karbonylem za tvorby hemiacetalového (v případě aldos) nebo hemiketalového (v případě ketos) uskupení. Tato reakce je zcela analogická klasické tvorbě hemiacetalu rovnovážnou reakcí alkoholu s karbonylovou sloučeninou, avšak v případě cyklizace monosacharidu reakce probíhá spontánně i bez kyselé katalýzy.\nPři tvorbě cyklických forem monosacharidů dochází nejčastěji ke vzniku pětičlenného (tetrahydrofuranového) nebo šestičlenného (tetrahydropyranového) kruhu. Tyto struktury proto nazýváme furanosy resp. pyranosy. Jednotlivé formy monosacharidu (lineární a cyklické formy) mezi sebou mohou v roztoku přecházet procesem zvaným mutarotace.\nUzavřením kruhu vzniká na uhlíku, který původně nesl karbonylovou skupinu, nové chirální centrum, které nazýváme anomerní centrum (uplatňuje se zde anomerní efekt). Dva isomery, které mohou na anomerním centru vzniknout, se označují jako anomery a liší se orientací hemiacetalové (anomerní) hydroxylové skupiny.\n\nPro vymezení konfigurace na anomerním centru používáme anomerních konfiguračních symbolů α a β. Tyto symboly udávají relativní konfiguraci vůči anomernímu referenčnímu atomu, který je pro monosacharidy o maximálně šesti atomech uhlíku totožný s konfiguračním atomem, tedy je to chirální atom uhlíku s nejvyšším lokantem. Pro monosacharidy delší než 6 atomů uhlíku (jejich název je tvořen více než jednou konfigurační předponou) je nomenklatura složitější. Anomer α nese na anomerním centru shodnou konfiguraci jako na konfiguračním atomu, anomer β opačnou.\n\nOdvození Haworthova vzorce cyklické formy monosacharidu z Fischerovy projekce lineární formy se provádí pomyslným otočením Fischerovy projekce o 90 ° po směru hodinových ručiček v rovině nákresny a následným ohnutím koncových atomů řetězce za nákresnu. Atom uhlíku nesoucí hydroxylovou skupinu, která atakuje karbonyl, je poté zapotřebí před uzavřením kruhu vhodně pootočit, přičemž acyklickická část se tím zorientuje pod nebo nad rovinu kruhu v závislosti na konfiguraci na tomto atomu uhlíku (nezáleží na tom, jestli se jedná o sacharid řady D nebo L).\n\nVýsledkem je, že hydroxylové skupiny, které byly ve Fischerově projekci na pravé straně řetězce, jsou v cyklické formě orientovány pod rovinu kruhu a hydroxylové skupiny, které byly na levé straně, směřují nad rovinu kruhu. Orientace acyklické části monosacharidu v cyklické formě závisí na orientaci hydroxylu, přes který dochází k cyklizaci. Lze říci, že směřuje-li tento hydroxyl ve Fischerově projekci doprava, potom acyklická část bude směřovat v cyklické formě nad rovinu kruhu.\n\nObsahuje-li acyklická část monosacharidu chirální centrum, pak se tato část většinou znázorňuje ve Fischerově projekci. Cyklická forma monosacharidu lze znázornit v Tollensově vzorci, kde lze rozlišit způsob cyklizace a konfiguraci na anomerním centru.\nRozlišení α nebo β anomeru lze nejsnáze provést z Tollensova vzorce, kde je patrná konfigurace na anomerním centru (jedná se v podstatě o Fischerovu projekci cyklické formy). Je-li hydroxyl na konfiguračním uhlíku na stejné straně řetězce jako atom kyslíku vázaný na anomerní centrum (\"cis\" uspořádání), jedná se o anomer α, jsou-li tyto skupiny uspořádány \"trans\", jedná se o anomer β.\n\nObecný postup pro rozlišení α/β anomerů pro monosacharidy do šesti uhlíků:\n\nKromě dihydroxyacetonu jsou monosacharidy opticky aktivní sloučeniny, obsahují alespoň jedno chirální centrum. Stáčí tedy rovinu polarizovaného světla o určitý úhel doleva (levotočivé, (-)) nebo doprava (pravotočivé, (+)). Čím delší je uhlíkatý řetězec sacharidu, tím více obsahuje chirálních center. Molekula s \"n\" chirálními centry se může vyskytovat v počtu 2 optických izomerů.\n\nPo vzoru glyceraldehydu se všechny monosacharidy dělí do zmíněných dvou řad. Ve Fischerově projekci se u D-řady hydroxyl na posledním chirálním centru zakresluje vždy vpravo, u L-řady pak vlevo. Většina běžně se vyskytujících přírodních monosacharidů patří do D-řady. Ačkoliv příslušnost do D nebo L-řady nesouvisí se skutečným směrem otáčení roviny polarizovaného světla, je většina D-monosacharidů pravotočivá (+).\n\nDvěma enantiomerům přiřazujeme stejný triviální název, lišící se jen předponou D- či L-. Tak například existují čtyři (2) aldotetrosy, a to D-erythrosa, L-erythrosa, D-threosa, L-threosa. Aldopentos již existuje osm (2), aldohexos šestnáct (2). Ketos je obecně méně, protože mají méně chirálních center. Nejjednodušší ketosa je dihydroxyaceton, který neobsahuje dokonce vůbec žádné chirální centrum. Ketotetrosy jsou dvě, ketopentosy čtyři, ketohexos máme osm.\n\nMezi primární monosacharidy, tj. sacharidy, které jsou produkty primárního metabolismu ve valné většině organismů, patří kupodivu jen poměrně malý počet monosacharidů. Jsou to jednak triosy D-glyceraldehyd a dihydroxyaceton, které jsou součástí životně nezbytné glykolýzy. Z tetros se v organismech běžně vyskytuje pouze D-erythrosa, která je ve formě fosfátu meziproduktem neméně důležitého pentosového cyklu a u rostlin navíc Calvinova cyklu, který je součástí temnostní fáze fotosyntézy. Pentosy jsou pro primární metabolismus důležité tři, a to jednak D-ribosa, složka kyseliny ribonukleové, a 2-deoxy-D-ribosa, složka kyseliny deoxyribonukleové. Kromě těchto dvou je dále důležitá D-ribulosa, jejíž deriváty jsou důležité při přeměnách sacharidů a při fotosyntéze.\n\nKonečně z hexos jsou důležité D-glukosa (hroznový cukr, dextrosa), hojně se vyskytující v plodech, a D-fruktosa (ovocný cukr, levulosa), která se získává nejčastěji z polysacharidu inulinu. Tyto nejznámější hexosy tvoří součást glykolýzy a jsou často základní stavební jednotkou mnohých oligosacharidů, polysacharidů a glykosidů. \nSekundární monosacharidy jsou látky, které nejsou ve většině organismů součástí základního metabolismu a jejich přítomnost tedy není pro buňku nezbytně nutná. Jsou součástí sekundárního metabolismu. Význam těchto monosacharidů je velice rozmanitý – mohou tvořit součást některých polysacharidů, glykosidů či glykolipidů, aminosacharidy jsou součástí buněčné stěny bakterií, sacharidy s větveným řetězcem mohou být součástí antibiotik.\n\nSekundární monosacharidy tvoří velice širokou skupinu látek. Patří sem především:\nDo této skupiny patří několik základních monosacharidů, které nejsou součástí základních metabolických drah. Patří sem i monosacharidy neobvyklé L-řady. Je to zejména L-arabinosa, D-xylosa, D-mannosa, D-galaktosa a D-gulosa.\n\nTyto sacharidy jsou v organismu syntetizovány zvláštní reakcí zvanou epimerizace, která je katalyzována ji enzymy ze skupiny epimeras. Při epimerizaci dochází ke změně konfigurace na jediném chirálním centru, vznikají epimery (isomery lišící se konfigurací na jednom chirálním centru). Příkladem mohou být epimerizace na uhlíku C-2 a C-4 glukosy, při kterých vzniká D-mannosa a D-galaktosa.\nDeoxymonosacharidy jsou deriváty monosacharidů, v kterých je hydroxylová skupina nahrazena atomem vodíku. Poměrně často tyto deriváty obsahují zároveň i methoxy nebo acetylovou skupinu, tyto skupiny látek se tedy mohou prolínat.\n\nPatří sem například deoxymonosacharidy L-rhamnosa, L-fukosa, D-digitoxosa a 2-deoxy-D-glukosa, nebo deoxysacharid s methoxyskupinou D-cymarosa. Dalším zástupcem je acetylovaný monosacharid 3-acetyl-D-digitoxosa.\n\nV bakteriích se vyskytují i dideoxy deriváty monosacharidů, které postrádají dvě hydroxylové skupiny, například paratosa, abekvosa, askarylosa, tyvelosa nebo amicetosa.\nAminosacharidy jsou monosacharidy nesoucí místo některé z hydroxylových skupin aminoskupinu. Patří sem např. D-mannosamin, D-glukosamin, nebo D-galaktosamin, který je obsažen v chondroitinsulfátu.\n\nAminosacharidy jsou bazické látky a vyskytují se často ve formě \"N\"-acetylderivátů, které jsou v přírodě hojně zastoupeny v polysacharidech nebo některých antibioticích. Například \"N\"-acetyl-D-glukosamin je stavební jednotkou polysacharidu chitinu, ze kterého jsou tvořeny krovky hmyzu. Aminosacharidy jsou rovněž složkou mnohých glykolipidů a glykoproteinů.\nNěkteré méně typické cukry nemají základní řetězec lineární, ale mají jej větvený. Např. D-apiosa z petržele, D-hamamelosa z kůry habru nebo L-streptosa, D-kladinosa a L-mykarosa, které jsou součástí některých antibiotik. Tyto sacharidy vznikají v přírodě buď \"C\"-methylací, nebo přestavbou uhlíkatého řetězce.\nMonosacharidy často mívají sladkou chuť. Za chemickou podstatou vnímání sladké chuti je možno považovat seskupení -O-CH-CH-OH, které se kromě případu mnohých monosacharidů vyskytuje například i u glycerolu, což je zřejmě příčinou jeho sladké chuti.\n\nMonosacharidy jsou přímé produkty fotosyntézy a je v nich nahromaděna energie slunečního záření. D-glukosa je tedy pro většinu organismů primárním zdrojem energie. Je univerzálním platidlem mezi organizmy na Zemi. Například rostliny často využívají monosacharidů, často i sekundárních, k lákání zvířat – např. pro zisk opylovačů nebo roznos semen. Sekundární monosacharidy jsou prekurzory karboxylových kyselin, cukerných alkoholů a glykosidů.\nZ metabolického hlediska je nejdůležitějším monosacharidem D-glukosa, která slouží ve většině organismů jako zdroj energie.\n\nHlavní metabolickou drahou rozkladu glukosy je glykolýza, ve které je glukosa oxidačně štěpena na dvě molekuly pyruvátu. Pyruvát je dále zužitkován v Krebsově cyklu a dýchacím řetězci pro tvorbu ATP. Vedlejším produktem jednoho cyklu glykolýzy jsou rovněž dvě molekuly ATP, které jsou přímo využity jako zdroj energie. Za anaerobních podmínek je glukosa metabolizována na laktát, v některých mikroorganismech (např. kvasinkách) na Ethanol. Tyto anaerobní procesy se nazývají fermentace.\n\nOpačným procesem je glukoneogeneze, která slouží k biosyntéze glukosy z tříuhlíkatých sloučenin, jako například pyruvátu, laktátu, a některých aminokyselin. Ostatní monosacharidy jsou v buňce syntetizovány ve většině případů z glukosy nebo z některých meziproduktů glukoneogeneze.Přebytečná glukosa se ukládá v organismech ve formě svých polymerů – polysacharidů. V rostlinách je hlavním zásobním polysacharidem škrob, živočichové ukládají glukosu nejčastěji ve formě glykogenu. Zelené rostliny využívají fotosyntézu k fixaci vzdušného oxidu uhličitého do molekuly glukosy pomocí enzymu RUBISCO.Další důležitou metabolickou drahou monosacharidů je pentosový cyklus, ve kterém je glukosa přeměňována na pětiuhlíkaté monosacharidy (pentosy). Nejdůležitějším produktem pentosového cyklu je ribosa, která je dále využita pro výstavbu nukleových kyselin. Vedlejším produktem je NADPH, který slouží například k syntéze mastných kyselin.\nPřesné prostorové uspořádání molekuly monosacharidu se označuje jako konformace. Konformace molekuly je výsledkem sterických a elektronických interakcí, u monosacharidu je určena zejména pnutím uvnitř cukerného kruhu a orientací hydroxylových skupin. Jednotlivé konformace mohou mezi sebou přecházet pseudorotací kolem jednoduchých vazeb cukerného kruhu a v roztoku jsou vždy zastoupeny poměrně v závislosti na své stabilitě.\n\nJednotlivé konformace se obvykle značí velkým začátečním písmenem anglického názvu psaným kurzívou a čísly nebo symboly atomů, které se nacházejí pod nebo nad rovinou vymezenou zbývajícími atomy. Číslo atomu nacházející se nad touto rovinou píšeme horním indexem před symbol konformace, číslo atomu nacházející se pod touto rovinou píšeme dolním indexem za symbol konformace. Například \"C\".\n\nNejstálejší a nejčastěji se vyskytující konformací pyranosových kruhů je židličková konformace (\"C -\" chair), u které rozlišujeme dvě formy \"C\" a \"C\". U konformace \"C\" je uhlík C-4 orientován nad rovinou určenou atomy C-2, C-3, C-5, O a uhlík C-1 se nachází pod touto rovinou. U konformace \"C\", která je méně častá, je tomu právě naopak.\n\nPreferována bude vždy ta forma židličky, ve které je co nejvíce objemných substituentů vázáno ekvatoriálně. Lze tedy říci, že například židličková konformace \"C\" je ze všech aldohexos nejvýhodnější pro D-glukosu, která má v této konformaci všechny hydroxylové skupiny vázány ekvatoriálně. Naopak jedním z mála monosacharidů, který za normálních podmínek preferuje konformaci \"C\", je D-idopyranosa.\n\nPoněkud odlišná je situace na anomerním centru, kde ekvatoriální pozice nemusí být vždy energeticky nejvýhodnější, může se zde totiž uplatňovat repulze volných elektronových párů anomerního hydroxylu a cyklického atomu kyslíku, kterou označujeme jako anomerní efekt. \n\nPyranosové kruhy se mohou taktéž vyskytovat ve vaničkové konformaci (\"B\" - boat). Tato konformace však není za normálních podmínek příliš stabilní a vyskytuje se zřídka. Vaničková konformace spíše slouží k přechodu mezi jinými konformacemi nebo se vytváří přechodně v tranzitních stavech některých reakcí. Hlavní příčinou nestability vaničky bývá sterická repulze substituentů na protilehlých atomech uhlíku kruhu. Mezi důležité vaničkové konformace patří \"B\", \"B\" a \"B\".\nFuranosové kruhy jsou konformačně flexibilnější nežli kruhy pyranosové, což je dáno malým rozdílem v energiích jednotlivých konformací. Jednotlivé konformery tedy mohou mezi sebou snadno přecházet a v roztoku se tak i děje. Nejčastější konformací pětičlenných kruhů jsou obálkové konformace (\"E\" - envelope).\nPodle atomu, který vybočuje z roviny určené ostatními atomy a směru, kterým vybočuje, rozlišujeme nejčastěji E, E, E a E obálkové konformace, které mezi sebou mohou v roztoku snadno přecházet. Zastoupení jednotlivých konformací se pro různé monosacharidy může lišit a je závislé zejména na substituci furanosového kruhu.\n\nRedukcí monosacharidů vznikají tzv. cukerné alkoholy neboli alditoly. Funkční karbonylová skupina (ketoskupina nebo skupina aldehydová) se redukuje na hydroxyl. Redukcí aldos vzniká 1 alditol, redukcí ketos vznikají 2 alditoly, protože přibývá jedno chirální centrum. Z některých aldos vznikají achirální cukerné alkoholy (mají rovinu symetrie). V jiných případech vzniká z více monosacharidů D- i L-řady redukcí identický alditol, a celkový počet možných alditolů je proto menší než celkový počet výchozích monosacharidů. Rozlišujeme 3 tetritoly, 4 pentitoly a pouze 10 hexitolů.\nOxidací monosacharidů vznikají cukerné kyseliny. Podle atomu uhlíku, který je oxidován, rozlišujeme 3 základní typy cukerných kyselin:\nVznikají oxidací aldehydové skupiny v aldosach na karboxylovou funkci. Tato oxidace se využívá mimo jiné pro určení redukujících sacharidů (sacharid se oxiduje pomocí Fehlingova činidla na aldonovou kyselinu a působí tedy jako redukční činidlo). Ketosy v tomto smyslu nereagují, neboť ketoskupina nemůže být dále oxidována. Aldonové kyseliny tvoří v roztoku snadno pětičlenné nebo šestičlenné laktony intramolekulární reakcí karboxylu s jednou z hydroxylových skupin.\n\nAldarové kyseliny jsou dikarboxylové kyseliny odvozené od monosacharidů (aldos) oxidací aldehydové skupiny i koncové CHOH skupiny.\n\nUronové kyseliny vznikají dvoustupňovou oxidací koncové CHOH skupiny na karboxyl, přičemž karbonylová skupina je zachována.\n\nMonosacharidy (aldosy i ketosy) reagují s arylhydraziny za vzniku hydrazonů, při použití přebytku arylhydrazinu reakce pokračuje dále na osazon. Nejčastěji používaným činidlem je fenylhydrazin. Při vzniku osazonu zaniká u aldos centrum chirality na C-2, a proto například D-glukosa, D-fruktosa a D-mannosa poskytují identický osazon.\n\nOsazony v minulosti sloužily díky svým dobrým krystalizačním vlastnostem pro identifikaci monosacharidů. Například Emil Fischer využíval osazony k důkazu některých monosacharidů.\n\nAldosy reagují rovněž s hydroxylaminem za vzniku oximů.\n\nAdicí kyanidového aniontu na karbonylovou skupinu aldos dochází k prodloužení řetězce o jeden uhlík. Z karbonylového uhlíku se stane C-2 a připojí se nový uhlík nitrilové skupiny, z kterého se stane C-1. Vzniká dvojice epimerních kyanhydrinů, které mohou být následně převedeny na dvojici odpovídajících aldos lišíčích se konfigurací na C-2. Tímto způsobem lze z glyceraldehydu syntetizovat postupně všechny aldosy, kdy například z D-arabinosy vznikají D-glukosa a D-mannosa.\n\nTato syntéza byla původně vypracována německými chemiky Heinrichem Kilianim a Hermannem Emilem Fischerem. K rozkladu vznikajících kyanhydrinů byla původně využívána hydrolýza za zvýšené teploty a následná redukce vzniklých laktonů sodným amalgámem. Moderně se využívá spíše katalytická hydrogenace na Pd/BaSO nebo Lindlarově katalyzátoru.\n\nReakcí anomerní hydroxylové skupiny s alkoholem v kyselém prostředí vznikají glykosidy. Tato reakce je analogická tvorbě acetalu z poloacetalu, glykosidy tedy můžeme označit za acetaly monosacharidů. Formálně je v glykosidech nahrazen vodík anomerní hydroxylové skupiny alkyl- nebo arylskupinou. Tuto necukernou část glykosidu nazýváme aglykon. Glykosidace je jedna z nejdůležitějších reakcí monosacharidů a glykosidy jsou v přírodě hojně rozšířeny zejména v rostlinách.\n\nNázev glykosidu je tvořen tak, že název aglykonu je zařazen před název daného monosacharidu a oddělen spojovníkem, koncovka -\"osa\" (popř. -\"óza\") se nahradí koncovkou -\"osid\". Mezi další používané metody syntézy glykosidů patří Koenigsova-Knorrova syntéza (reakce glykosylhalogenidů s alkoholy) nebo alkylace v bazickém prostředí.\n\n\n"}
{"id": "45851", "url": "https://cs.wikipedia.org/wiki?curid=45851", "title": "Loukov", "text": "Loukov\n\nNázev Loukov má několik obcí:\n\n… nebo částí obcí:\n"}
{"id": "45859", "url": "https://cs.wikipedia.org/wiki?curid=45859", "title": "Dâmbovița", "text": "Dâmbovița\n\nDâmbovița ( ) je župa v Rumunsku. Leží v rumunském Valašsku a jejím hlavním městem je Târgoviște. Název pochází od řeky Dâmbovița.\n\nDâmbovița hraničí s župami Ilfov a Prahova na východě, Argeș na západě, Brașov na severu a Teleorman a Giurgiu na jihu. Rozloha župy je 4 054 km², její území je severojižního tvaru, na severu se zvedá až k 2 500 m (vrchol Omul, vysoký – 2 507 m n. m.), k jihu se svažuje postupně do valašské nížiny. Jižní částí území procházejí železniční tratě a dálnice. Hlavní město, Târgoviște, se nachází přímo uprostřed území župy a je tu jediným větším městem. Žije zde celkem 554 000 lidí, 96 % z nich jsou Rumuni; největší minoritou zde jsou Romové.\n\n"}
{"id": "45869", "url": "https://cs.wikipedia.org/wiki?curid=45869", "title": "Brněnský úděl", "text": "Brněnský úděl\n\nBrněnský úděl, zkráceně Brněnsko, je označení historického území na jihu Moravy, kde v 11.–12. století vládla knížata z jedné z větví rodu Přemyslovců.\n\nNa konci svého života určil kníže Břetislav I., že nejstarší z jeho potomků bude vládnout z Prahy celé zemi (tzv. seniorát) a mladší synové dostanou území na Moravě. Břetislavův nástupce Spytihněv II. se toto rozdělení pokusil zrušit, ale jednotliví Přemyslovci založili vlastní větve dynastie. Po definitivním rozdělení Moravy roku 1061 Vratislavem II. se vytvořily tři celky – brněnský úděl, znojemský úděl a olomoucký úděl, kde měli dědičně vládnout potomci bratrů Vratislava II. (Konráda I. Brněnského a Oty Olomouckého). Brněnsko zaujímalo prostor u hranic s Rakouskem a spolu se Znojemskem plnilo úlohu ochrany státu před napadením z jihu (Olomoucko chránilo české země z východu).\n\nČeští panovníci do poměrů v údělech často zasahovali, zbavovali jejich vládce moci a dosazovali své chráněnce nebo vládli přímo oni sami z titulu českého knížete. Přesto se i mnozí moravští Přemyslovci prosadili.\n\nZ Brněnska byl nejvýznačnější hned první vládce Konrád I. Brněnský, který krátce vládl i jako český kníže. Větev brněnských Přemyslovců vymřela na konci 12. století Svatoplukem Jemnickým.\n\n"}
{"id": "45876", "url": "https://cs.wikipedia.org/wiki?curid=45876", "title": "Varieta (biologie)", "text": "Varieta (biologie)\n\nVarieta, česky odrůda, je botanická taxonomická kategorie planých rostlin nižší než druh a poddruh. Pro varietu používáme zkratku var. Odpovídajícím termínem pro pěstované rostliny je kultivar.\n\nOd jiných rostlin stejného druhu se liší drobnějšími dědičnými morfologickými odchylkami charakteristickými pro celou populaci. Tím se liší od formy, jejíž znaky jsou přítomny jen u některých jedinců (bíle a modře kvetoucí zvonky).\n\nZápis taxonu pak vypadá následovně:\n\n\n\n\n"}
{"id": "45878", "url": "https://cs.wikipedia.org/wiki?curid=45878", "title": "Frida Kahlo", "text": "Frida Kahlo\n\nFrida Kahlo, vlastním jménem Magdalena Carmen Frida Kahlo y Calderón, (6. července 1907 Coyoacán, Mexico City – 13. července 1954) byla mexická malířka z počátku 20. století. Malovala ve stylu původní mexické kultury, kterou mísila s prvky realismu, symbolismu a surrealismu. Jako mnozí surrealističtí umělci aktivně podporovala komunismus. Byla ženou mexického malíře Diega Rivery a milenkou komunistického revolucionáře Lva Trockého. Vytvořila 143 maleb, 55 z nich jsou autoportréty. Na otázku, proč maluje tolik autoportrétů, odpověděla: \"\"Protože jsem tak často sama, protože já jsem subjekt, který znám nejlépe.\"\"\n\nFrida Kahlo se narodila 6. července 1907 jako Magdalena Carmen Frida Kahlo y Calderón v Coyoacán v Mexiku a byla jednou ze čtyř dcer, narozených maďarsko-židovskému otci a matce španělsko-mexicko-indiánského původu.\n\nFrida překonala dětskou obrnu a v patnácti letech nastoupila do léčebného programu. Avšak její léčba skončila už za tři roky, kdy byla vážně zraněna při havárii autobusu. Po nehodě strávila více jak rok na lůžku, zotavovala se ze zlomeniny páteře, klíční kosti, žeber, pánve, ramena a zranění nohou. I přes velké množství provedených operací Kahlo strávila zbytek života v neustálých bolestech.\n\nBěhem rekonvalescence začala Kahlo malovat olejomalby. Nejčastěji šlo o autoportréty, úmyslně naivní, malované jasnými barvami a plochými formami mexického lidového umění, které jí bylo blízké. Když jí bylo 21, zamilovala se do mexického muralisty Diega Rivery, který byl o 20 let starší. Roku 1929 se vzali. Jejich manželství bylo velmi bouřlivé, přetrvalo nevěry, tlak Riverovy kariéry, rozvod a následně druhý sňatek, její chabé zdraví a také neschopnost mít děti v důsledku nehody v autobusu. Pár spolu cestoval do Spojených států amerických a Francie, kde se Kahlo seznámila s významnými osobnostmi ze světa umění a politiky. První vlastní výstavu měla Frida Kahlo v roce 1938 v galerii Julien Levy v New Yorku. Až v roce 1940 si Kahlo užívala značného úspěchu, mnohem slavnější se ale stala až po své smrti.\n\nBěhem svého pobytu v New Yorku se seznámila s maďarsko-americkým fotografem Nickolasem Murayem, který pořídil desítky portrétních černobílých i barevných fotografií. Murayovy portréty se staly nejznámějšími snímky umělkyně.\n\nFrida i její manžel Diego byli velmi aktivními členy komunistické strany v Mexiku. V červenci 1954 se Frida naposledy objevila ve veřejném vystoupení, když se účastnila komunistické pouliční demonstrace. Zanedlouho nato, 13. července 1954, ve věku 47 let zemřela.\n\nKdyž se jí jednou ptali, co udělat s jejím tělem, až zemře, odpověděla: \"\"Spalte ho… Nechci být pochovaná. Strávila jsem příliš mnoho času vleže… jen ho spalte!\"\"\n\nFrida Kahlo věděla, jak dát svým obdivovatelům poslední sbohem. Během jejího pohřbu způsobil výbuch hořlaviny v otevřené spalovací peci narovnání jejího těla. Vlasy jí hořely a zářily jako svatozář. Její poslední zápisek do deníku zněl: \"\"Doufám, že konec je radostný – a doufám, že se nikdy nevrátím - Frida.“\"\n\nJejí pozůstatky jsou uloženy v urně, vystavené v „Modrém domě“, který sdílela spolu se svým manželem Diegem Riverou. Rok po její smrti věnoval Rivera dům mexické vládě, aby se z něj stalo muzeum. 12. července 1958 byl „Modrý dům“ oficiálně otevřen jako “Muzeum Fridy Kahlo”.\n\nV roce 2002 byl o Fridě Kahlo natočen biografický film v americko-mexické koprodukci nazvaný \"Frida\", v hlavní roli se Salmou Hayek.\n\nKaždé z Fridiných děl bylo její zkratkovitou biografií. Za svůj život namalovala přes 200 olejomaleb, akvarelů a kreseb a převážná většina z nich byly autoportréty. Frida Kahlo se vždy bránila tomu, aby byla označována za surrealistickou malířku, ačkoliv k tomuto označení její tvorba vybízela. Argumentovala tím, že nezaznamenává sny, nýbrž realitu. Po celý svůj život stála ve stínu svého slavnějšího manžela, změnilo se to až po její smrti. Je příkladem ženské síly a stala se velkou inspirací pro feministické hnutí, byla průkopnicí tzv. „ženské estetiky“.\n\nKlíčové bylo pro její tvorbu chápání vlastní identity, chápání sebe samé jako \"mestizy\" (míšenky), ženy evropských a mexických kořenů. Dilema identifikace je esenciální pro chápání jejích děl. Tento rozpor je patrný v obraze \"Dvě Fridy\" z roku 1939, na němž jsou vyobrazeny dvě podobizny této malířky. Na jedné židli sedí v tradičních evropských krajkových šatech, postava na druhé židli je zase oblečená do oděvu typického pro Tijuanu.\n\nIdentifikace s mexickou kulturou je patrná i v jiném kontextu. Frida s Riverou žili po několik let ve Spojených státech, poznali spoustu významných osobností, ale nikdy se doopravdy nesžili s americkou kulturou. Tento odkaz je vepsán do obrazu s názvem \"Self Portrait on the Border Between Mexico and the United States\" (Autoportrét na hranici Mexika a USA) z roku 1932, na kterém stojí rozpolcená Frida, zmítající se mezi dvěma světy, na němž jsou jasně znázorněné její mexické kořeny.\n\nMalováním obrazů se také vyrovnávala s neskutečnými bolestmi, které jí od její nehody sužovaly. Známý je obraz \"Broken Column (Zlomený sloup)\" (1944), na kterém je vyobrazena s rozeklanou hrudí, hřebíky jako symbolem bolesti napíchanými po celém těle a slzami stékajícími po tvářích.\nKaždým z obrazů vyjadřovala své potřeby a touhy, byly prostředkem, jak se vypořádat s jejím zoufalstvím, osaměním a častými depresemi. Objevoval se v nich strach, touha po dítěti, bolest, zoufalství z divokého vztahu s Riverou. Jejich manželství bylo vášnivé, poznamenané neustálými rozchody a udobřováním. V jejích obrazech je patrná adorace Diega, například na obraze s názvem \"Frida a Diego Rivera\" (1931) je jeho postava vyobrazena znatelně vyšší a mohutnější než postava Fridy a je v něm hmatatelný její obdiv k tomuto muži. Diego Rivera byl ústředním motivem mnoha Fridiných obrazů, například oleje s názvem \"Diego and I\" (Diego a já) z roku 1949. Jde o Fridin autoportrét, kde je Diego vyobrazen v roli „třetího oka“ ve středu jejího čela.\n\nJejí dílo je propojením aztéckých tradic s křesťanskými. Jde například o obraz z roku 1940 \"Self Portrait with Thorn Necklace and Hummingbird\" (Autoportrét s trnovou korunou a kolibříkem), na němž má Kahlo na krku trnovou korunu typickou pro křesťanství i pro aztécké kněze. Na konci trnové koruny visí mrtvý kolibřík, symbol jednoho z aztéckých bohů.\n\nV posledním roce svého života zařadila Frida do své tvorby i marxistickou tematiku. Jako velká stoupenkyně komunistického režimu podpořila v roce 1954 své přesvědčení například obrazem \"Self Portrait with Stalin\" (Autoportrét se Stalinem), na němž je vyobrazena s velkým obrazem Stalina za zády nebo \"Marxism Will Give Health to the Sick\" (Marxismus dá zdraví nemocným) ze stejného roku. Kahlo věřila, že ji její politické smýšlení může uzdravit a osvobodit. Její poslední obrazy už nebyly tak precizní, jsou charakteristické tenkými tahy štětcem a nejasnými detaily.\n\nKahlo se jako žena necítila jako „zástupkyně slabšího pohlaví“. Svými díly ukázala, že si žen váží, čímž potlačila dosavadní patriarchát a zdůraznila nutný boj žen proti patriarchální společnosti, i když i ona se mnohokrát potýkala s ignorací a mnohdy nebyla vnímána jako žena-umělkyně, ale spíše jako žákyně svého manžela. Její výstavy tak paradoxně zvedaly status spíše jemu, než aby přinesly slávu Fridě. Proti tomuto nahlížení společnosti na ženu však vytrvale bojovala, až se jí podařilo vydobýt status samostatné umělkyně.\n\nRoku 1938 v Mexiku se Kahlo seznámila s vedoucí osobností surrealismu, André Bretonem. Tento umělec přijal její tvorbu s velkým nadšením a chtěl, aby se Frida stala umělkyní tvořící v kruhu surrealistů. Přestože její tvorba byla surrealismu a automatickému textu velice blízká, Kahlo odmítla Bretonovu nabídku, neboť podle svých slov na rozdíl od surrealistů nemalovala sny, malovala vlastní realitu.\n\nSvými obrazy se Frida snažila překlenout vzdálenost mezi svým vnitřním a vnějším světem a z jejího díla je tak patrná snaha o nalezení a obhájení vlastní identity. Právě tato snaha byla jedním z hlavních motivů propagace a fungování feministického hnutí té doby. Její tvorba byla velmi odvážná a kontroverzní a řadíme ji do postmoderní extrémní kulturní tvorby. Mezi hlavní znaky jejího díla patří: kolísavost mezi viditelným a imaginárním, silná inklinace k zobrazování mutací a alternativ, zahlcení těla vnějšími objekty a především snaha o narušování klasické binarity tělo/ mysl; vnější/ vnitřní. Všechny tyto znaky jsou vlastně vyjádřením přízně k feministickému hnutí, v jehož duchu a v souladu s ním, snad částečně vědomě i nevědomky, tato umělkyně pracovala.\n\nPrincipy její tvorby a hodnoty, které se v ní zrcadlí, odrážejí niterní rozpoložení Kahlo, která odhodlaně tvořila a obtiskla do svých obrazů názory a potřeby ženy-umělkyně. Autoportréty byly pro Kahlo terapií, která ji sloužila ke smíření se s těžkou nehodou a tělesným postižením. Tělo bylo centrem veškerého vyjadřování a dokázala ztvárnit celý svět v sobě samé. I přes fyzickou bolest a negativní dopady vnějšího světa, které Frida pociťovala, zůstávala naplněna silnou energií. Skrze své malby se také snažila se vyrovnat s pozicí ženy-ne-matky, společnost se tehdy na ženu dívala jako na ženu-matku. Frida sama po dítěti velice toužila, třikrát byla těhotná a třikrát potratila, jednou vinou manžela, dvakrát pro svůj špatný zdravotní stav. Na rozdíl od ní Diego dítě nikdy nechtěl, viděl ho jako přítěž při své tvorbě a cestování po výstavách.\n\nFrida Kahlo neměla žádné iluze o vnějším světě ani o sobě samé, přesto přinášela svými díly mnoho energie, a to v každém detailu. Z obrazů této malířky je zřejmá prezentace lidské (ženské) identity, ne jako statického objektu, ale jako vyvíjejícího se a měnícího se subjektu, čímž dokazuje hluboké zamýšlení nad kontrastem v postavením žen ve společnosti a jejich potřebami. Z jejích obrazů také čteme vyobrazení interiéru jako nehostinného a stinného místa, což bývá spojováno s nesouhlasem autorky s pozicí žen v domácnostech. Kahlo zdůrazňuje, že vnitřní svět, tedy domácnost a snad i celá soukromá sféra, může být pro ženu prostorem plným imaginace, vzpomínek a strachů.\n\n"}
{"id": "45881", "url": "https://cs.wikipedia.org/wiki?curid=45881", "title": "Tančík", "text": "Tančík\n\nTančík (anglicky \"tankette\", německy \"Tankette\", francouzsky \"chenillette\", rusky \"танкетка\", polsky \"tankietka\") představoval malé obrněné bojové vozidlo podobné tanku, vlastně lze říci, že šlo o malý superlehký tank s malou (zpravidla 1–2člennou) osádkou, který obvykle postrádal pohyblivou věž. Jeho primárním úkolem byl průzkum a podpora pěchoty v boji s lehce vyzbrojenou pěchotou. Obvykle byl vyzbrojeny 1–2 kulomety, případně výjimečně lehkými kanóny či vrhači granátů.\n\nZa éru tančíků jsou považována 30. léta, některé z nich zažily Španělskou občanskou válku a pár (zejména italských, ruských a polských) bylo dokonce nasazeno ve druhé světové válce. To už však bylo zřejmé, že tyto tančíky nejsou pro svoji zranitelnost a slabou výzbroj použitelné v regulérním boji a celá koncepce byla opuštěna.\n\nZa klasické tančíky jsou považovány stroje typu Carden-Loyd Tankette, které se staly vývojovým základem mnoha dalších koncepcí. Mnoho států vyřešilo svoji snahu vyvinout vlastní tančík tím, že zakoupilo dokumentaci a licenci k výrobě těchto strojů, nutno však podotknout, že jen málokterý stát ji rozjel bez rozsáhlých úprav. \n\nČeskoslovenská armáda iniciovala zakoupení výše zmíněné licence (Carden-Loyd Mk.VI.) v roce 1929 a na jejím základě vznikl prototyp CL-P. Armáda ale vyhodnotila stroj jako naprosto nepoužitelný v boji a vyžádala si jeho kompletní přepracování, jehož výsledkem byl Tč vz. 33, který již byl přijat do výzbroje.\n\nJaponská armáda použila značné množství tančíků v boji v džungli a vysokých travních porostech, kde byla jejich malá velikost jistou výhodou a kde nebyly tak vystaveny palbě těžké výzbroje tanků a protitankových děl nepřítele. Polsko vytvořilo tančíky vyzbrojené 20mm kanony pro boj proti obrněné technice protivníka (20 kusů série TKS), ale příliš se neujaly. Také Itálie se pokusila zlepšit šanci svých tančíku L 3 v boji tím, že v roce 1941 vybavila tyto tančíky protitankovou puškou Solothurn S-18/1000 ráže 20 mm. Ani takto vylepšené stroje se však nedokázaly prosadit proti spojeneckých středním tankům.\n\nVlastní tančík si v letech 1969–1970 sestrojil Vladimír Beneš, který se s ním v roce 1970 pokusil o ilegální přechod státní hranice. Po poruše tančíku hranici překonal sám i bez něj, rodina dostala povolení za ním vycestovat až po sedmi letech. Tento tančík je bezplatně k vidění na dvoře Muzea Policie ČR v Praze na Karlově (červenec 2014).\n\n"}
{"id": "45884", "url": "https://cs.wikipedia.org/wiki?curid=45884", "title": "Coyoacán", "text": "Coyoacán\n\nCoyoacán (v nahuatl „Město kojotů“) je jedna z 16 čtvrtí (\"delegaciones\"), do kterých je rozdělen mexický federální distrikt Ciudad de México. Coyoacán leží v jižní části města. Původně byl samostatným městem, ale kolem roku 1950 byl včleněn do města Ciudad de México. Je charakterizován domy a usedlostmi vystavěnými v koloniální archetektuře. Coyoacán je dobře dostupný z centra metrem. V této městské části se nachází i univerzitní kampus UNAM, který figuruje na seznamu světového kulturního dědictví UNESCO.\n\nV Coyoacánu žili a tvořili někteří známí mexičtí výtvarníci, především Frida Kahlo a Diego Rivera. V domě Fridy Kahlo je otevřeno muzeum, které však neobsahuje mnoho jejích děl.\n\nNa pozvání Fridy Kahlo a Diegy Rivery zde žil ruský revolucionář Lev Trocký, který tam byl i zavražděn. V domě, kde na něj bylo provedeno několik atentátů, je jeho hrob a muzeum.\n"}
{"id": "45890", "url": "https://cs.wikipedia.org/wiki?curid=45890", "title": "Tajná služba", "text": "Tajná služba\n\nTajná služba je státní organizace, která má za úkol ochraňovat bezpečnost státu a jejíž práce je utajována. Mezi tajné služby bývají řazeny i neuniformované složky policie (útvary boje proti organizovanému zločinu, protiteroristická komanda), hlavně k nim však patří zpravodajské služby, civilní nebo vojenské, zabývající se výzvědnou nebo kontrarozvědnou činností. Kontrola tajných služeb politiky nebo veřejností bývá jen omezená a nepřímá.\n\nV demokraciích je kontrola tajných služeb zaručena zpravidla dozorem výborů či komisí, složených z volených zástupců občanů, činných pod slibem mlčenlivosti. Tajnost informací je časově omezena, podle stupně závažnosti. Předpokládá se, že je tak možné posoudit a zaručit zodpovědnost jednotlivců ještě za jejich aktivního života.\n\nV diktaturách nebo totalitních zemích vykonávají tajné služby především politickou represi – stávají se tajnou policií. Např. ve Východním Německu byla hlavní tajnou službou Stasi.\n\n\n"}
{"id": "45895", "url": "https://cs.wikipedia.org/wiki?curid=45895", "title": "ASP.NET", "text": "ASP.NET\n\nASP.NET je součást .NET Frameworku pro tvorbu webových aplikací a služeb. Je nástupcem technologie ASP (Active Server Pages) a přímým konkurentem JSP (Java Server Pages).\n\nAčkoliv název ASP.NET je odvozen od starší technologie pro vývoj webů ASP, obě technologie jsou velmi odlišné. ASP.NET je založen na CLR (Common Language Runtime), který je sdílen všemi aplikacemi postavenými na .NET Frameworku. Programátoři tak mohou realizovat své projekty v jakémkoliv jazyce podporujícím CLR, např. Visual Basic .NET, JScript.NET, C#, Managed C++, ale i mutace Perlu, Pythonu a další. Aplikace založené na ASP.NET jsou také rychlejší, neboť jsou předkompilovány do jednoho či několika málo DLL souborů, na rozdíl od ryze skriptovacích jazyků, kde jsou stránky při každém přístupu znovu a znovu parsovány. \n\nKoncept ASP.NET WebForms ulehčuje programátorům přechod od programování klasických aplikací pro Windows do prostředí webu: stránky jsou poskládány z objektů, ovládacích prvků (\"Controls\"), které jsou protějškem ovládacích prvků ve Windows. Při tvorbě webových stránek je tedy možné používat ovládací prvky jako tlačítko (\"Button\"), nápis (\"Label\") a další. Těmto prvkům lze přiřazovat určité vlastnosti, zachytávat na nich události atd. Tak, jako se ovládací prvky pro Windows samy kreslí do formulářů na obrazovku, webové ovládací prvky produkují HTML kód, který tvoří část výsledné stránky poslané do klientova prohlížeče.\n\nASP.NET MVC je další oficiální framework postavený na technologii ASP.NET. Tento framework umožňuje snadněji vyvíjet aplikace podle architektury Model-View-Controller.\n\n\nAčkoliv webový protokol HTTP je sám o sobě bezestavový, událostmi řízené programování zachování stavu (uchování kontextu mezi jednotlivými požadavky) vyžaduje. ASP.NET tento problém řeší kombinací HTML a JavaScriptu pomocí dvou základních technik:\n\nViewState uchovává informace mezi postbacky (opakovaným odesíláním formuláře na server) v zakódovaném tvaru ve skrytých formulářových polích. Jeho výhodou je, že využívá pouze HTML a nevyžaduje žádnou speciální podporu na straně serveru ani klienta. Nevýhodou je, že se mezi serverem a klientem přenáší větší objem dat, zejména je-li ViewState využíváno nesprávně.\n\nSessionState oproti tomu ukládá veškeré informace na straně serveru a předává (typicky jako cookie nebo součást URL) pouze jednoznačný identifikátor. To sice zmenšuje objem přenášených dat, ale klade vyšší nároky na výkon serveru. Navíc, pokud se sessions používají nesprávně, server může být náchylný k DOS útokům. Oproti ASP umožňuje ASP.NET ukládání SessionState do samostatného procesu nebo na SQL server. To zjednodušuje použití session ve webových farmách, zvyšuje výkon a umožňuje stav zachovat i při restartu serveru.\n\nNa přelomu roku 2007 a 2008 ohlásila firma Microsoft plán na vývoj ASP.NET MVC frameworku. Tento framework umožňuje tvorbu webových aplikací podle softwarové architektury Model-view-controller. ASP.NET MVC má představovat alternativu oproti WebForms. Na rozdíl od WebForms aplikace vytvořené pomocí ASP.MVC nevyžadují ViewState a dají se snadněji testovat. Dalším rozdílem MVC oproti WebForms je nezávislost na Javascriptu (událostní model WebForms javasript vyžaduje) a logika bližší klasickému komunikačnímu modelu webu. V současné době se ASP.NET MVC nachází ve verzi 5.1.2 (4. dubna 2014). Microsoft ujistil komunitu, že vydáním ASP.NET MVC vývoj WebForms nekončí.\n\n\n"}
{"id": "45897", "url": "https://cs.wikipedia.org/wiki?curid=45897", "title": "Tajná policie", "text": "Tajná policie\n\nTajná policie (někdy také politická policie) je výzvědná složka nebo policejní oddělení operující v utajení a často za hranou zákona ve snaze ochránit politickou moc diktátora nebo autoritativního režimu. Na rozdíl od ostatních policejních orgánů tajná policie působí mimo dohled veřejnosti a právních předpisů. Ve snaze potlačit politické oponenty se uchyluje k teroru, zastrašování, případně i mučení nebo likvidaci občanů. V takových společnostech splývají pravomoci policie a tajné služby, případně i justice. Charakteristiky tajné policie, jako je překračování právního řádu, mohou nabývat také domácí zpravodajské služby demokratických států.\n\nZnámé tajné policie byly například:\n\nTajné služby sovětských satelitů a spřátelených režimů byly zakládány a řízeny sovětskou tajnou službou, často reorganizovanou, tak jak probíhaly boje o moc mezi jejími špičkami. V prvních desetiletích sloužily k šíření moci sovětů a upevňování státního teroru. Vychovávaly nejen vlastní kádry, ale přejímaly i „osvědčené“ kolaboranty nebo příslušníky carské represe a – o něco později – nacistické tajné policie.\n\nNa sklonku éry SSSR se jejich činnost soustředila prakticky výlučně na zajištění ekonomické budoucnosti jejich představitelů. Mnozí z jejich funkcionářů jsou dnes zámožnými „podnikateli“, nebo i „oligarchy“, často za využití kapitálu, uloženého ještě za dob socialismu v západních bankách – zejména v USA, také Británii, částečně i v kontinentální Evropě (Lucembursko, Nizozemí, Švýcarsko) a \"off-shore\" územích.\n\nPro tajné služby režimů závislých na (nebo hlásících se k) USA, platí totéž pro levicové totality, pouze zrcadlově obráceně: zde s jejich zřizováním a výcvikem kádrů vydatně pomáhala CIA (někde byla tajná policie doslova její filiálkou – např. v Jižní Koreji); metody práce (= mučení, vraždy, „mizení“ lidí, nezákonné postupy vůči opozici) si nezadaly s těmi levicovými/komunistickými. Taktéž pro bývalé nacistické agenty se často našlo uplatnění (poté, co jim byl různými kanály umožněn únik na druhou stranu železné opony, do „svobodného světa“).\n\n\n\n\n\n\n"}
{"id": "45906", "url": "https://cs.wikipedia.org/wiki?curid=45906", "title": "Nakidžin gusuku", "text": "Nakidžin gusuku\n\nNakidžin gusuku (: 今帰仁城) je \"gusuku\" (hrad nebo pevnost) ležící ve vesnici Nakidžin v severní části Okinawy, Japonsko. Do dnešní doby se dochovaly pouze ruiny. Na konci 14. století se souostroví Rjúkjú skládalo ze tří knížectví: \"Nanzan\" na jihu, \"Kuzan\" uprostřed a \"Hokuzan\" na severu. Nakidžin byl pevností v Hokuzanu. Přímo v pevnosti se nacházelo několik \"posvátných hájů Utaki\", což plně odráží roli gusuku jako důležitého střediska náboženského života. Nakidžin gusuku je také známé svými třešněmi \"Hikan\", které rozkvétají na severní Okinawě od půlky ledna do začátku února.\n\nNakidžin gusuku bylo v roce 2000, společně s dalšími památkami v prefektuře Okinawa, zapsáno na Seznam světového dědictví UNESCO pod názvem \"Gusuku a související památky na Království Rjúkjú\".\n"}
{"id": "45912", "url": "https://cs.wikipedia.org/wiki?curid=45912", "title": "Smrk (okres Třebíč)", "text": "Smrk (okres Třebíč)\n\nSmrk ( , starším názvem \"Smrkh\") je obec ležící na východ od města Třebíče. Nadmořská výška obce je 464 metrů nad mořem. Žije zde obyvatel. Obec spadá do správního obvodu obce s rozšířenou působností Třebíč. Smrk se nachází asi 2,5 km od Vladislavi, je také blízko Hostákovu a Valdíkovu. Malá ves dříve náležela základnímu zboží třebíčského kláštera.\n\nDo obce vedou silnice III. třídy. Na jihovýchodě prochází katastrálním územím železniční trať Brno – Jihlava, zastávka zde není; nejbližší zastávka je ve Vladislavi. V případě výstavby plánovaného obchvatu sousední obce Vladislav by tato nová část silnice I/23 protínala také část katastrálního území Smrku.\n\nPrvní písemná zmínka o obci pochází z roku 1104 a souvisí se zakládací listinou kláštera v Třebíči. V roce 1556 obec patřila Vratislavovi z Pernštejna a téhož roku byla prodána Oldřichovi z Lomnice na Meziříčí a Náměšti. V tu dobu tak obec patřila do náměšťského panství. Od roku 1884 náleželo území Smrku Vladislavi. V roce 1556 ho prodal Vladislav II. z Perštejna Oldřichovi z Lomnice, vyžádal si ale ve Smrku tři poddané Vondrova Dámků, Havla Smrků a Matouše Hrnčířů. V roce 1859 měl 217 obyvatel.\n\n\n\n"}
{"id": "45917", "url": "https://cs.wikipedia.org/wiki?curid=45917", "title": "Jász-Nagykun-Szolnok", "text": "Jász-Nagykun-Szolnok\n\nJász-Nagykun-Szolnok [jás-naďkun-solnok] (česky také Jasovsko-velkokumánsko-solnocká župa) je župa uprostřed východní části Maďarska. Je obklopena župami Pest, Heves, Borsod-Abaúj-Zemplén, Hajdú-Bihar, Békés, Csongrád a Bács-Kiskun. Jejím hlavní městem je Szolnok.\n\nSoučasná župa Jász-Nagykun-Szolnok vznikla při administrativní reformě roku 1950, a to jen drobnými úpravami stejnojmenné župy existující již od roku 1876. Její území bylo dříve administrativně rozdrobené na oblast \"Külső-Szolnok\" (\"Vnější Szolnok\"), župu \"Kolbász\" (zanikla v 16. století), část Heveše, Pešťské župy a kmenová území Jasů \"(Jász)\" a Kumánů \"(Kun)\". Dnešní název tuto historii reflektuje, přičemž \"Nagykun\" znamená Velká Kumánie. Župa zavedená roku 1950 se nicméně jmenovala pouze \"Szolnok\" a k plnému názvu se vrátila až roku 1990.\n\nCelá župa leží ve Velké uherské nížině a pokrývá ji rovina. Ze severovýchodu na jihozápad jí protéká Tisa, do níž se v Szolnoku vlévá Zagyva, osa severozápadního výběžku župy. Na severu na hranici se župou Heves se podél Tisy nachází kaskáda jezer (Tisza-tó).\n\nSilniční osou župy je státní silnice č. 4 Budapešť – Szolnok – Debrecín / Rumunsko (dálková silnice E60), z níž se v Törökszentmiklósi odpojuje silnice č. 46 do župy Békés. Župou Jász-Nagykun-Szolnok nevede žádná dálnice, na severu ji těsně míjí dálnice M3. Výhodnější polohu má župa ohledně železnice – Szolnok je jedním z nejdůležitějších maďarských železničních uzlů, kříží se tu dvě tratě z Budapešti (a spojka z Hatvanu), které pokračují jako hlavní tratě na východ země a dále na Ukrajinu a do Rumunska.\n\n\n\n"}
{"id": "45926", "url": "https://cs.wikipedia.org/wiki?curid=45926", "title": "Gospić", "text": "Gospić\n\nGospić je město v Chorvatsku, administrativní centrum Licko-senjské župy, ležící na řece Lika v krasové oblasti. Žije zde 12 980 obyvatel, převážně Chorvatů (93 %). Ještě v roce 1991 zde žilo 31 % Srbů.\n\nPrvní zmínka o souvislém osídlení pochází z roku 1263, tehdy ještě pod názvy \"Kaseg\" či \"Kasezi\". Dnešní jméno Gospić je poprvé zmíněno v roce 1604; pochází z chorvatského výrazu pro dámu (\"Gospa\"). Když se města zmocnila vojska Osmanské říše, postavili zde Turci dvě vojenské pevnosti. Koncem 17. století byli ale vypuzeni a město se stalo administrativním centrem regionu Lika. Roku 1729 tu vznikla první škola, později vznikla i škola německá a dívčí. V 19. století byly vybudovány nové mosty a od roku 1921 má město spojení i se železnicí.\n\n16.–18. října 1991 proběhl 11 km od města Gospićský masakr, při kterém chorvatští vojáci povraždili asi 100 Srbů.\n\n\n\n"}
{"id": "45929", "url": "https://cs.wikipedia.org/wiki?curid=45929", "title": "Slobozia", "text": "Slobozia\n\nSlobozia je město v rumunském Valašsku, v jeho východní části. Je hlavním městem župy Ialomița. V roce 2011 zde žilo 45 891 obyvatel.\n\nSlobozia je centrem velmi úrodné zemědělské oblasti - nachází se totiž uprostřed rozsáhlé nížiny. Vznikla zde i jako turistická atrakce malá kopie Eiffelovy věže. Její název má slovanský původ, pochází ze slova \"sloboda\". Když totiž město vzniklo, tak pod příslibem osvobození od některých daní sem byli přilákáni rolníci.\n\n"}
{"id": "45930", "url": "https://cs.wikipedia.org/wiki?curid=45930", "title": "Přechodník", "text": "Přechodník\n\nPřechodník (transgresiv) je v lingvistice tvar slovesa vyjadřující současně probíhající nebo navazující děje. V minulosti býval řazen k participiím, protože vyjadřuje participaci (účast) jednoho děje na druhém. Dnes je vedle infinitivu, příčestí minulého a příčestí trpného řazen mezi neurčité slovesné tvary. Pojem příčestí, který roku 1822 vytvořili Josef Dobrovský a Václav Hanka polopřekladem z ruského \"pričástie\", již přechodníky nezahrnoval. Za autora českého slova přechodník je považován Jan Gebauer (1838–1907).\n\nZpřídavnělý přechodník je tvarem přídavného jména odvozeným ze slovesného přechodníku.\n\nUstrnulý přechodník je příslovce nebo předložka vzniklá částečným nebo úplným ustrnutím slovesného přechodníku.\n\nV češtině se postupem času přechodníky přestaly běžně používat a nyní jsou považovány za tvary archaické či archaizující. Nejčastěji se objevují v historické a umělecké literatuře. Ve větě zastávají funkci doplňku (vztahují se k přísudku i k podmětu). Běžně se užívají pouze ustrnulé přechodníky (např. \"vyjma, vkleče, nehledě\") a přítomné (současné) zpřídavnělé přechodníky (např. \"sedící\").\n\nSlovesný přechodník se používá jen tehdy, mají-li děje společný podmět, např: \"Svolavše své plémě vzdali oběť bohům, vynesli obrazy dědů, a rozžehnavše se s otcovskou půdou,…\" Proto je chybně například věta: \"Projížděje touto stanicí a hledě z okna, uletěl mi klobouk.\"\n\nKde není vazba k podmětu zachována, považuje se přechodník za ustrnulý, třebaže si ještě částečně může zachovávat slovesnou valenci, například tvořit vedlejší větu: \"Soudě podle mraků, bude pršet. Je to nekvalitní, o ceně ani nemluvě. Sešli se všichni zaměstnanci školy, vyjma školníka.\"\n\nGramaticky přechodník vyjadřuje číslo, čas, slovesný rod, vid a jmenný rod. Proto se při časování uvádějí jen tři kategorie (např. \"-a/-ouc/-ouce\"), které postupně označují jednotné číslo mužského rodu (on \"jsa\"), jednotné číslo rodu ženského a středního (ona/ono \"jsouc\") a množné číslo bez ohledu na rod (oni/ony/ona \"jsouce\").\n\nPřechodníky se dělí na:\n\nNěkteré přechodníkové tvary ustrnuly do podoby předložek a příslovcí:\n\nvyjma, vyjmouc, vyjímajíc, vyjímaje, počínaje, chtě nechtě, chtíc nechtíc, takřka, takříkajíc, stoje, leže, kleče, sedě, vstoje, vleže, vkleče, vsedě, vstávaje, lehaje, soudě, soudíc, nehledě, nehledíc, nemluvě, vycházeje, vycházejíc, zahrnuje, zahrnujíc, nedbaje, nedbajíc, ne/počítaje, ne/počítajíc, vida\n\nZ přechodníků se odvozují i slovesná přídavná jména (verbální adjektiva), nazývaná též zpřídavnělé přechodníky:\n\nPodobným způsobem jako zpřídavnělé přechodníky se tvoří též zpřídavnělé příčestí činné (spadl/spadlý) a trpné (udělán/udělaný). Zpřídavnělé příčestí činné má podobný nebo stejný význam jako předčasný přechodník, nelze však utvořit ke všem slovesům.\n\nPředčasný přechodník byl do češtiny obrozenci uměle přejat na počátku 19. století z ruštiny. Do obecné češtiny nikdy výrazně nepronikl a vždy byl vnímán jako archaický nebo knižní. Do spisovné češtiny pronikl jen u dokonavých sloves. U nedokonavých sloves (měvší, pracovavší) se neujalo, třebaže obrozenci (Jirásek, Šafařík, Jungmann, Presl) je používali i tam.\n\nPřední odborník na přechodníky v češtině Emil Dvořák zkoumal výskyt přechodníků v českých textech od 14. století do 70. let 20. století s těmito výsledky (procenta udávají podíl přechodníků ze všech slovesných tvarů v analyzovaných textech z té doby):\n\nVedle klesajícího užívání přechodníků je z tabulky patrné také dočasné zvýšení užívání přechodníků v období národního obrození způsobené příklonem ke vzorům humanistické češtiny.\n\nPřechodníky se vyskytují ve slovanských a pobaltských jazycích. V angličtině se do podobné funkce ve větě často dostávají gerundia (-ing) jakožto neurčité tvary sloves. \"I can´t stop eating cakes. Jeda koláče, nemohu přestat.\"\n\n\n"}
{"id": "45935", "url": "https://cs.wikipedia.org/wiki?curid=45935", "title": "Lionel Jospin", "text": "Lionel Jospin\n\nLionel Jospin [žospén] (* 12. července 1937, Meudon, departement: Hauts-de-Seine) je francouzský socialistický politik (strana Parti socialiste). V letech 1988–1992 byl ministr kultury, v letech 1997 až 2002 byl francouzským premiérem.\n\nV roce 1995 byl kandidátem Parti socialiste na prezidenta, překvapivě vyhrál první kolo voleb (porazil favorizované pravicové kandidáty Édouarda Balladura a Jacquesa Chiraca, v druhém však podlehl Chiracovi. V roce 1997, kdy jeho strana vyhrála předčasné parlamentní volby, se Jospin stal premiérem. V roce 2002 se jako kandidát na prezidenta překvapivě těsně nedostal do druhého kola prezidentských voleb (předehnal ho politik extrémní pravice Jean-Marie Le Pen) a Jospin se poté z klíčových politických pozic stáhl.\n\n"}
{"id": "45940", "url": "https://cs.wikipedia.org/wiki?curid=45940", "title": "Zakimi gusuku", "text": "Zakimi gusuku\n\nZakimi gusuku (: 座喜味城) je gusuku (pevnost) v severní části Okinawy, Japonsko. Do současnosti se dochovaly pouze ruiny. Byla postavena na začátku 15. století vlivným rjúkjúským aristokratem Gosamaruem a strážila severní část ostrova Okinawa. Pevnost má dvě vnitřní nádvoří, každé s \"obloukovou\" bránou. Jsou to první okinawské kamenné brány s unikátním \"ústředním kamenem\" (nebo také \"vrcholovým klenákem\").\n\nZakimi gusuku bylo v roce 2000, společně s dalšími památkami v prefektuře Okinawa, zapsáno na Seznam světového dědictví UNESCO pod názvem \"Gusuku a související památky na Království Rjúkjú\".\n"}
{"id": "45944", "url": "https://cs.wikipedia.org/wiki?curid=45944", "title": "BTS", "text": "BTS\n\nBTS může být:\n\n"}
{"id": "45945", "url": "https://cs.wikipedia.org/wiki?curid=45945", "title": "Kacuren gusuku", "text": "Kacuren gusuku\n\nKacuren gusuku (: 勝連城) je gusuku (pevnost) ve městě Uruma (dříve Kacuren) na ostrově Okinawa, Japonsko. Protože je pevnost ze dvou stran obklopena Tichým oceánem, je také nazývána „Oceánská pevnost“. Svůj „zlatý věk“ prožila Kacuren gusuku v polovině 15. století, kdy ji ovládal mocný aristokrat Amawari. Z této doby pocházejí cenné dlaždice a čínský porcelán nalezené při vykopávkách v Kacurenu. Takové nálezy svědčí o tom, že Kacuren byla důležitou vstupní branou na ostrov pro obchodníky z okolních zemí.\n\nKacuren gusuku bylo v roce 2000, společně s dalšími památkami v prefektuře Okinawa, zapsáno na Seznam světového dědictví UNESCO pod názvem \"Gusuku a související památky na Království Rjúkjú\".\n"}
{"id": "45946", "url": "https://cs.wikipedia.org/wiki?curid=45946", "title": "Naka gusuku", "text": "Naka gusuku\n\nNaka gusuku (: 中城) je \"gusuku\" (hrad nebo pevnost) ležící ve vesnici Nakagusuku na ostrově Okinawa, Japonsko. Do současnosti se dochovaly pouze ruiny. Legendární rjúkjúský velitel Gosamaru nechal postavit pevnost Naka na počátku 15. století jako obranu proti útokům Kacurenského pána Amawariho. S šesti pevnostními nádvořími a s hradbami z vrstev kamenů je to skvělý příklad gusuku.\n\nNaka gusuku bylo v roce 2000, společně s dalšími památkami v prefektuře Okinawa, zapsáno na Seznam světového dědictví UNESCO pod názvem \"Gusuku a související památky na Království Rjúkjú\".\n"}
{"id": "45947", "url": "https://cs.wikipedia.org/wiki?curid=45947", "title": "Tamaudun", "text": "Tamaudun\n\nTamaudun (: 玉陵) je mauzoleum ve městě Naha na ostrově Okinawa, Japonsko. Roku 1501 ho nechal postavit, pro královskou rodinu, král \"Šó Šin\" (třetí král druhé dynastie Šó). Mauzoleum má tři oddělení postavená ve směru osy východ-západ. Králové a královny jsou uloženi v nejvýchodnějším oddělení a princové a zbytek královské rodiny v západních odděleních.\n\n\"Šísá\" (kamenní lvi) střežící hrobku jsou příkladem rjúkjúských kamenných soch.\n\nTamaudun bylo v roce 2000, společně s dalšími památkami v prefektuře Okinawa, zapsáno na Seznam světového dědictví UNESCO pod názvem \"Gusuku a související památky na Království Rjúkjú\".\n"}
{"id": "45949", "url": "https://cs.wikipedia.org/wiki?curid=45949", "title": "Dubrovnicko-neretvanská župa", "text": "Dubrovnicko-neretvanská župa\n\nDubrovnicko-neretvanská župa (chorvatsky Dubrovačko-neretvanska županija) je jedna z chorvatských žup. V minulosti byla většina regionu součástí republiky Dubrovník, a Dubrovník je také hlavním městem moderní župy.\n\nVětšina Dubrovnicko-neretvanské župy je exklávou Chorvatska (a také Evropské unie), protože ji od zbytku pevninského území Chorvatska odděluje krátký úsek jadranského pobřeží (s letoviskem Neum), který patří Bosně a Hercegovině.\n\nŽupa zaujímá nejjižnější část chorvatské Dalmácie, okolí měst Dubrovníku a Ploče, poloostrov Pelješac, ostrovy Korčula, Mljet a Lastovo. Je protáhlého tvaru, zabírá hlavně pobřeží Jadranského moře. Župa hraničí s Bosnou a Hercegovinou, jejíž přímořské území u města Neum ji dělí na dvě části. Území je kromě ústí řeky Neretvy převážně hornaté, nevhodné pro zemědělství. Pouze na severu, kde se řeka Neretva vlévá do moře, je úrodná, velmi zemědělsky využívaná oblast. Většinu příjmů má ale oblast z turistiky; Dubrovnik a Korčula jsou hodně známá a navštěvovaná místa.\n\n\nU opčin je uveden počet obyvatel.\n\n\n"}
{"id": "45950", "url": "https://cs.wikipedia.org/wiki?curid=45950", "title": "Metaloprotein", "text": "Metaloprotein\n\nMetaloprotein je protein, který obsahuje kov jako kofaktor nebo prostetickou skupinu.\n\nMezi metaloproteiny patří např.:\n"}
{"id": "45951", "url": "https://cs.wikipedia.org/wiki?curid=45951", "title": "Karabina", "text": "Karabina\n\nKarabina je pevné kovové oko, uzavírané pérovým nebo šroubovým mechanismem, které slouží hlavně jako spolehlivý spojovací prvek (např. mezi horolezeckým lanem a skalní skobou). Některé karabiny mají univerzální použití, jiné pak speciální – např. typ HMS pro jištění lezce.\n\nNejčastěji se s karabinou setkáme v horolezectví, speleoalpinismu, v záchranářství, je využívána pro zajištění při práci ve výškách a nad volnou hloubkou, v jachtingu a u dalších aktivit.\n\nKarabina se skládá z \"těla\", \"západky\", \"zámku\" a případně i \"pojistky zámku\" (u maticových karabin má západka podobu převlečné matice). Na západce může být instalována pojistka, která brání samovolnému sklopení západky – tj. nežádoucímu otevření karabiny (kdy jednak hrozí vypadnutí lana z karabiny, dále pak otevřená karabina vykazuje nižší pevnost. Místo styku horního konce západky s tělem karabiny se nazývá \"zámek\". Zámkem je někdy nesprávně nazývána pojistka zámku.\n\nKarabiny se vyrábí z duralu a titanu pro horolezectví, z oceli pro průmysl, jachting nebo záchranářství; a z plastů pro pomocné účely.\n\nZámky na karabinách mohou být klasické háčkové (zobáčkové), tvaru Key Lock (klíčová dírka) případně další. Pojistky zámku bývají šroubovací nebo „automatické“ (bajonet).\n\nPro horolezecké karabiny platí technická norma ČSN EN 12 275, která dělí karabiny takto:\n\nTyp A\nSpeciální karabina určená k zapínání do skalních skob (např. Frog firmy KONG).\n\nTyp B\nZákladní provedení karabiny.\n\nTyp D\nKarabina zajišťující textilní smyčky v poloze pro podélné zatížení, bývá používána především jako součást expresek.\n\nTyp H\nKarabina oválného hruškovitého tvaru, určená pro jištění pomocí poloviční lodní smyčky (HMS).\n\nTyp K\nKarabina určená pro jištěné cesty („Klettersteig“ resp. „Via Ferrata“, větší rozvor).\n\nTyp X\nKarabina oválného tvaru. Díky tomuto tvaru je karabina vždy zatěžována podélně (kdy vykazuje nejvyšší pevnost) a je téměř nemožné ji zatížit příčně. To ji předurčeje k použití do slaňovacích prostředků, blokantů a díky symetrickému tvaru i při použití prostředků skládajících se ze dvou bočnic (slaňovací brzy, kladky, atp.)\n\nTyp Q\nMaticová karabina (Quick Link, „mailonka“), u které má západka podobu uzavírací převlečné matice.\n\nPrůměrný horolezec si obvykle vystačí s několika karabinami typu B a H určenými pro zakládání postupového jištění a pro jištění spolulezce na štandu. Karabiny typu K jsou nezbytné pro ferraty. Karabiny typu X mohou být vhodné při výškových pracích, technickém lezení, při procvakávání skob nebo blokantů. Karabiny typu Q jsou vhodné tam, kde je nežádoucí snadné a rychlé otevření karabiny. Karabiny typu A a D dodávají pocit většího bezpečí při lezení na skále, obvykle jsou ale dražší než základní karabiny typu B.\n\nPodle evropských norem přísluší označení karabina pouze výrobku certifikovanému dle EN 12275 (Horolezecká výzbroj – Karabiny – Bezpečnostní požadavky a zkušební metody), přesto však z jazykového hlediska je možné nazývat karabinou i spojky, které jsou certifikovány dle normy EN 362 (Osobní ochranné prostředky proti pádům z výšky – Spojky).\n\nSpojky, na rozdíl od karabin, mohou být otevřeny pouze s použitím minimálně dvou záměrných pohybů. Prakticky není možné se setkat se spojkou bez pojistky zámku.\n\n\n"}
{"id": "45952", "url": "https://cs.wikipedia.org/wiki?curid=45952", "title": "Aithér", "text": "Aithér\n\nAithér (2.pád Aithera, latinsky \"Aether\", řecky Αιθηρ) je v řecké mytologii je synem bohyně noci Nykty a boha věčné tmy Ereba, často se vyskytuje ve společnosti své sestry, bohyně jasného dne Hémery. Aithér sám je bůh věčného jasného světla. \n\nJedná se o personifikaci čistého vrchního vzduchu, čistšího než Slunce, kde žijí bohové a kde nejraději přebývá Zeus. Je to protiklad spodního vzduchu „aér“, který dýchají smrtelníci. \nV přeneseném smyslu znamená Aithér jednak vzduch, jednak látku jemnější než vzduch, která naplňuje výšky, v nichž sídlí hvězdy a bohové. \n\nJeho jméno je dokonce někdy používáno pro pojmenování Nebe a Vesmíru. \n\n"}
{"id": "45953", "url": "https://cs.wikipedia.org/wiki?curid=45953", "title": "Rosovice", "text": "Rosovice\n\nRosovice jsou obec ležící v jižní části Středočeského kraje asi 5 km jihozápadně od města Dobříš. Rozkládá se na úpatí Brd. Žije zde obyvatel.\n\nObec Rosovice se skládá ze dvou částí, které leží v katastrálním území \"Rosovice\". Nad Sychrovským rybníkem leží ves Rosovice, pod Sychrovským rybníkem ve směru k Dobříši je část Sychrov. Asi kilometr západně od Rosovic leží ZSJ Holšiny.\n\nPrvní zmínka o obci Rosovice pochází z 19. června 1305. Ves byla příslušenstvím hradu Dobříš. 24. června 1321 ji Štěpán z Tetína vyzvedl na zákupní ves či městečko. Lenní dvůr stával při sychrovském rybníku. Kolem roku 1390 se Rosovice dostaly k arcibiskupskému panství Příbram, pak (kolem roku 1520) část k Valdeku, po vysazení Příbrami na město (20. 11. 1579) vráceno k Příbrami, ale rozprodáno. K panství Dobříš se Rosovice dostaly kolem roku 1600.\n\nČást Sychrova náležela k dobříšskému panství, a to včetně rybníka (o němž je zmínka z roku 1491). Majitelé léna se střídali. Roku 1540 král Ferdinand přepustil sychrovský dvůr se vším jeho dosud manským příslušenstvím k hradu Dobříši a dal jej coby dědičný, zpupný a svobodný dvůr se 4 lány dědin a jeho svobodami i zvůlí nejvyššímu písaři a purkrabí karlštejnskému Janu Bechyni z Lažan a na Pičíně. Léno pak bylo z zemských desk vymazáno a zapsáno coby zpupný statek.\nTato část vsi dostala se později k obořišťskému statku, zatímco jiná část vsi zůstala Dobříši, zejména též rozsáhlý rybník.\n\nPo třicetileté válce byl vystavěn na místě někdejšího manství v Obořišťské části nový dvůr a roku 1653 dvě chalupy a krčma. Roku 1788 měl Sychrov 10 popisných čísel, z nichž část náležela k Dobříši a část k obořišťskému panství – ta byla k Dobříši přikoupena 25. srpna 1789. Roku 1849 tu bylo již 15 popisných čísel.\n\nZajímavostí z historie obce je \"Trestní rejstřík\" z let 1889 až 1938. Obsahuje 728 záznamů (několik z nich je však už z let dřívějších, od roku 1883), v každém pak je uvedeno jméno, stav, zaměstnání, politická příslušnost, přečin, trest.\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce v roce, kdy ke změně došlo:\n\nV obci Rosovice \"(přísl. Sychrov, 1209 obyvatel, sbor dobrovolných hasičů)\" byly v roce 1932 evidovány tyto živnosti a obchody: 4 hostince, kolář, 2 kováři, krejčí, mlýn, 2 obuvníci, řezník, 2 porodní asistentky, 3 obchody se smíšeným zbožím, Spořitelní a záložní spolek pro Rosovice, 4 trafiky, truhlář, zámečník.\n\nRosovický kostel svatých Petra a Pavla byl postaven na místě, kde dříve stávala malá kaplička. Vystavěn byl nákladem 13 000 zlatých v roce 1913. Do roku 1936, kdy byl postaven katolický dům, zde bohoslužby nebývaly pravidelně. V roce 1946 se začalo s elektrifikací obce, tehdy byl elektrifikován i kostel. V současnosti má kostel tři zvony:\n\nDopravní síť\nVeřejná doprava 2012\n\nDo obce vede turistická trasa Komárov – Jince – Buková u Příbramě – Rosovice.\n\n"}
{"id": "45954", "url": "https://cs.wikipedia.org/wiki?curid=45954", "title": "Spojka (slovní druh)", "text": "Spojka (slovní druh)\n\nSpojka (konjunkce; lat. conjunctio) je neohebný slovní druh, který spojuje větné členy nebo věty. Spojky vyjadřují mluvnický a významový poměr vět nebo členů. Rozlišují se spojky souřadicí a podřadicí.\n\nSpojka souřadicí spojuje dva větné členy nebo věty v souvětí v souřadném poměru.\n\nPříkladem souřadicích spojek v češtině jsou a, i, či nebo nebo. V následujícím výčtu jsou kromě spojek uvedeny i \"spojovací výrazy\" složené buď z více spojek (\"ale i\") anebo doprovázeny příslovci (\"jednak (a) jednak\"; \"jednak, ale i\").\n\n\nSpojky podřadicí připojují vedlejší věty v souvětí k větě hlavní v poměru podřadném. Spojky podřadicí: aby, jakmile, až, než, nežli, zatímco, když, kdyby, pokud, protože, poněvadž, jelikož, jestliže, -li, přestože, ačkoli, třebaže, i když, ač, že, sotva. Z podřadicích spojek se ke spojování větných členů užívají téměř výhradně spojky přípustkové: \"statečný, i když pošetilý plán\".\n\n\n"}
{"id": "45955", "url": "https://cs.wikipedia.org/wiki?curid=45955", "title": "Éter", "text": "Éter\n\nSlovo Éter (nebo Aether či Aithér) má více významů:\n\nv chemii:\n\nv mytologii:\n\nv alchymii:\n\nve fyzice:\n\nve hrách:\nve filosofii:\n"}
{"id": "45956", "url": "https://cs.wikipedia.org/wiki?curid=45956", "title": "Objektiv", "text": "Objektiv\n\nObjektiv je čočka nebo soustava čoček, vytvářející opticky změněný obraz, který se obvykle ještě dále zpracovává (záznamem, okulárem apod.). Používá se například ve fotoaparátu k soustředění světla na senzor nebo na film. Mezi objektivy fotoaparátu, kamery, dalekohledu, mikroskopu a dalších optických zařízení není v principu rozdíl, liší se ale svou konstrukcí.\n\nAčkoli jako primitivní objektiv poslouží jakákoli spojná čočka, či dokonce pouhý otvor v neprůsvitném materiálu (viz camera obscura), v praxi se používají optické soustavy několika různých druhů čoček kvůli potlačení různých optických vad. Taková optická soustava pak může být schopna i měnit svoji ohniskovou vzdálenost – takzvaně „zoomovat“.\n\nV objektivech fotoaparátů také bývá zabudována clona, která dovoluje regulovat množství světla, které objektivem prochází. Součástí objektivu může být i závěrka (v případě velkoformátových nebo některých kompaktních fotoaparátů), ve většině případů však bývá v těle fotoaparátu.\n\nPodle své ohniskové vzdálenosti (nebo spíše úhlu záběru) se fotografické objektivy rozlišují na tři základní skupiny:\n\nDalším faktorem, který určuje vlastnosti objektivu, je světelnost. Je to bezrozměrná hodnota, číslo udávající hodnotu jmenovatele ve zlomku s čitatelem 1, tedy podíl světla, který objektiv propustí. Teoretický ideální objektiv propouští veškeré světlo v úhlu záběru, měl by tedy ve jmenovateli mít 1 (1/1) tedy světelnost 1. Reálné objektivy vždy část světla pohltí - proto mají číslo světelnosti vyšší (např. 2 = propustí 1/2 = polovinu, 5 propustí 1/5 - pětinu a podobně). Hodnota f/1 byla prolomena například objektivem Leica Noctilux 50mm f/0,95. Těchto hodnot lze dosáhnout především zvětšováním přední čočky - do těla se dostane více světla, než by zachytil ideální objektiv.\n\nČíslo světelnosti bývá většinou celé, nebo uváděné na jedno desetinné místo. Světelnost objektivu lze regulovat zacloněním směrem k vyšším hodnotám - na stupnici clony fotografických přístrojů jsou obvykle některé hodnoty uvedeny (např. 5,6... 11 a podobně). Nejde však o vlastnost objektivu, ale pomocného zařízení - clony. Nejnižší clona je obvykle shodná se světelností objektivu (necloní, je plně otevřená).\n\nNěkdy je tato hodnota uváděna jako zlomek s čitatelem f (např. f/6). Na objektivech pro fotografii se ze zlomku objevuje často jen jmenovatel spolu s ohniskovou vzdáleností (např. 2,2 – 32 mm nebo třeba 1,8/50mm) popř. se uvádí rozsahy u zoomů.\nPoslední hodnota, která je pro objektivy důležitá je hloubka ostrosti. Je to hodnota udávající rozsah vzdálenosti, ve které je objektiv schopen vykreslit obraz ostře. Kromě zobrazování vzdálených předmětů existují objektivy, které pracují na extrémně krátké vzdálenosti - objektivy mikroskopů, jejichž hloubka ostrosti se měří na desetiny milimetru u objektivů optických, a u objektivů elektronových mikroskopů dosahuje ještě daleko nižší hodnoty.\n\nObjektivy se dále dělí na dvě hlavní skupiny: zrcadlové (reflektory) a čočkové (refraktory). Existují i objektivy „mezi“ a to katadioptrické.\n\nDůvodem, který vedl k tomuto rozdělení, jsou reálné optické vlastnosti materiálů, z nichž jsou objektivy zhotovovány „sklo“ a fyzikální zákony. Je třeba si totiž uvědomit, že vnímané (nebo zaznamenávané) světlo je vlastně „směs světel“, tedy elektromagnetického vlnění v určitém vlnovém rozsahu. Každá frekvence (vlnová délka) se v materiálu lomí pod jiným úhlem, závislým na indexu lomu materiálu a vlnové délce. I když jsou vlnové délky v požadovaném rozsahu obvykle blízké, přece jen způsobují při průchodu čočkou určitý rozptyl, (fyzikální jev). V těch „nejhorších“ objektivech se to projevuje například červeným závojem.\nTuto vlastnost znal už Isaac Newton a díky jeho objevu existují objektivy, které tuto vadu nemají, protože světlo u nich žádným materiálem neprochází (když vynecháme vzduch). Jsou to objektivy zrcadlové. V základní sestavě mají ovšem tyto objektivy zase některé praktické, ale i teoretické nevýhody. Především jsou rozměrné, obraz je mimo osu a zobrazované pole je na okrajích deformované (koma) tím více, čím je křivost zrcadla vyšší.\n\nČočkové objektivy se z uvedených důvodů konstruují nikoliv jako jedna čočka, ale jako soustava čoček s cílem co nejvíce potlačit chromatickou vadu při zachování záměru (ohniskové vzdálenosti a světelnosti) a věrnosti obrazu (spektrum, rovinnost). Takový objektiv se označuje obvykle slovem \"panchromatický\" (\"pan\" ~ vše, \"chromos\" ~ barva). V počátcích fotografie byla tato vlastnost objektivů vyzdvihována jako důkaz kvality konstrukce, dnes je víceméně očekávána a tak se v označení přestává objevovat.\nZrcadlové objektivy absolvovaly relativně dlouhý vývoj, dnes se uplatňují v astrofotografii a především ve špičkových hvězdářských dalekohledech. Ve fotografii se používá soustava Cassegrain, jejíž idea vychází z Newtonova objektivu sestaveného ze zrcadel. Zatímco Newtonův objektiv má nelineární jen jedno zrcadlo (parabolické) a druhé je rovinné, v soustavě Cassegrain jsou nelineární dvě zrcadla (klasicky parabola - hyperbola) a obraz je vyveden v ose objektivu otvorem za hlavní zrcadlo. To mimo jiné zkracuje podstatně stavební délku.\n\nExistují další modifikace tohoto schématu, z nichž nevýznamnější jsou asi objektivy Maksutov, Schmidt (oba s korekcí - meniskem ještě před hlavním zrcadlem) a další s jiným tvarem zrcadel Ritchey-Chretien (hyperbola - hyperbola) - nejznámější kus tohoto typu je na Hubbleově vesmírném dalekohledu (HST).\n\nPro 35mm filmové políčko má normální objektiv ohniskovou vzdálenost asi 50 mm. U většiny digitálních fotoaparátů, které mají senzory daleko menší, je to jen několik milimetrů. Pro přehlednost se u nich ale zpravidla uvádí „35mm ekvivalent“ ohnisková vzdálenost, která by na normálním filmovém políčku odpovídala stejnému úhlu záběru.\n\nObjektivy s měnitelnou ohniskovou vzdáleností se označují jako „zoomovací“. Jejich použití ušetří fotografovi čas, potřebuje-li změnit snímaný úhel, proto jsou oblíbené v reportážní a amatérské fotografii. Zoomové objektivy mají i své nedostatky – kvůli většímu počtu optických členů jsou v porovnání s objektivy s pevnou ohniskovou vzdáleností větší, těžší a dražší. (Například pevný objektiv Canon EF 200mm f/2.8L má 9 elementů a váží 765 gramů, zoom Canon EF 70-200mm f/2.8L obsahuje 18 elementů a jeho hmotnost je 1,3 kg.) Ve srovnatelných cenových kategoriích mají zoomy výrazně horší světelnost i optické vlastnosti.\n\n\nV principu lze téměř každý objekt fotografovat libovolným objektivem. Nejlepší snímky se získají, pokud je použit objektiv, jehož ohnisková vzdálenost odpovídá typu fotografovaného objektu. Následující tabulka obsahuje vhodné ohniskové vzdálenosti pro klasické snímání některých objektů nebo situací.\n\nNěkteří významní výrobci objektivů (2013)\n\n\n\n"}
{"id": "45957", "url": "https://cs.wikipedia.org/wiki?curid=45957", "title": "Ministerstvo financí České republiky", "text": "Ministerstvo financí České republiky\n\nMinisterstvo financí je ústředním orgánem státní správy pro státní rozpočet republiky, státní závěrečný účet republiky, státní pokladnu České republiky, finanční trh s výjimkou dozoru nad kapitálovým trhem v rozsahu působnosti Komise pro cenné papíry, daně, poplatky a clo, finanční hospodaření, finanční kontrolu, účetnictví, audit a daňové poradenství, věci devizové včetně pohledávek a závazků státu vůči zahraničí, ochranu zahraničních investic, pro tomboly, loterie a jiné podobné hry, hospodaření s majetkem státu, privatizaci majetku státu, pro věci pojišťoven, penzijních fondů, ceny a pro činnost zaměřenou proti legalizaci výnosů z trestné činnosti, posuzuje dovoz subvencovaných výrobků a přijímá opatření na ochranu proti dovozu těchto výrobků.\n\nMinisterstvo financí je zřízeno zákonem č. 2/1969 Sb. Současnou ministryní je od 13. prosince 2017 Alena Schillerová.\n\n\n\n"}
{"id": "45958", "url": "https://cs.wikipedia.org/wiki?curid=45958", "title": "Ministerstvo financí", "text": "Ministerstvo financí\n\nMinisterstvo financí může mj. označovat:\n\n"}
{"id": "45960", "url": "https://cs.wikipedia.org/wiki?curid=45960", "title": "Perrine Pelen", "text": "Perrine Pelen\n\nPerrine Pelen (* 3. července 1960 Grenoble) je francouzská lyžařka, slalomová specialistka, mistryně světa a držitelka tří olympijských medailí.\n\nPerrine Pelen poprvé vstoupila do světové elity v sezóně 1976/77 a hned v prvním závodě ve Val-d'Isère, kde se jel obří slalom, dokončila na šestém místě.\n\n\n\n\n"}
{"id": "45963", "url": "https://cs.wikipedia.org/wiki?curid=45963", "title": "Lidský kapitál", "text": "Lidský kapitál\n\nLidský kapitál je soubor vlastností a charakteristik – všech znalostí, talentů, dovedností, schopností, zkušeností, inteligence, úsudků a moudrosti, které jsou specifické pro jednotlivce, ať už individuálně nebo kolektivně, tj. sdílí je s větším počtem lidí. Výdaje na tyto aktivity jsou investicemi do kapitálu a zlepšují naše zdraví nebo zvyšují výdělky. Vznik kapitálu vyžaduje investici. Investice znamená, že se místo spotřebních statků budou vyrábět kapitálové statky. Je tudíž třeba odložit část současné spotřeby do budoucna. Investice do kapitálu tedy vyžaduje obětování aktuální spotřeby v zájmu zvýšení budoucí spotřeby. \nNapř. vzdělání je lidským kapitálem. Mzdové rozdíly mezi kvalifikovanou a nekvalifikovanou práci představují výnosy z lidského kapitálu.\n\nTeorie lidského kapitálu je úzce spojena se studiem řízení lidských zdrojů, což můžeme v praxi nalézt v podnikové správě a makroekonomii. Lidský kapitál můžeme rozdělit na tři typy: intelektuální, sociální (též společenský) a emoční. Teorie lidského kapitálu vznikla v 60. letech 20. století. Podle ní existuje přímý vztah mezi vzděláním (kvalifikací) a produktivitou, čímž se vysvětluje zájem o podnikové vzdělání. Z uvedeného přímého vztahu vyplývá, že vzdělání je do jisté míry určováno potřebou trhu. Když je nabídka v některých profesích v převisu, snižuje se návratnost investic do vzdělávání. \n\nKvalita lidského kapitálu je jedním z nejvýznamnějších faktorů ovlivňujících úspěšnost či neúspěšnost firem v náročném konkurenčním prostředí tržního hospodářství. Na prahu nového tisíciletí hraje tento faktor význam v daleko větším rozsahu, než tomu bylo dříve, když byl vývoj ekonomického okolí kontinuální, relativně plynulý a rozsah a intenzita probíhajících změn byla v managementu firem zvládnutelná bez radikálních změn přístupu k tvorbě a realizaci strategie fungování a rozvoje firmy. V důsledky změn, které proběhly koncem 20. století a které vtiskly ekonomickému i sociálnímu prostředí nové znaky, se ukázalo, že kvalita lidských zdrojů a schopnost jejího využití při stanovování strategie a rozvoje firmy a její realizace se stává rozhodujícím faktorem úspěchu.\n\nLidský kapitál, tedy kvalifikace a schopnosti lidí patří mezi prvotní faktory ovlivňující produktivitu práce. Mezi další můžeme zařadit množství a kvalitu fyzického kapitálu, množství přírodních zdrojů, úroveň používaných technologií a společenské a právní prostředí.\n\nMezi lidským a fyzickým kapitálem existuje analogie v tom, že oba jsou výsledkem investovaného času, energie a peněz. Obecně platí, že lidé si budou rozšiřovat vzdělání a zlepšovat praktické dovednosti, jestliže bude rozdíl v odměně za kvalifikovanou a nekvalifikovanou práci dostatečně významný. \n\nV určitém smyslu je myšlenka ,lidského kapitálu“ podobná konceptu pracovní síly Karla Marxe, podle něhož dělníci v kapitalismu prodávali svoji pracovní sílu, aby získali příjem.\n\nPrameny teorie lidského kapitálu sahají až do 18. století a jsou spojovány s myšlenkami skotského ekonoma Adama Smitha. Avšak větší pozornosti se této teorii dostálo až ve 20.století, a to zásluhou Garyho Beckera, Jacoba Mincera a Theodora Schultze. \n\nAčkoli počátky teorie lidského kapitálu sahají až do 18. století, za zakladatele je považován Arthur Lewis, jenž myšlenku lidského kapitálu použil ve své knize nesoucí název \"Economic Development with Unlimited Supplies of Labour.\" z roku1954. Avšak termín ,lidský kapitál“ nebyl ještě v této době používán z důvodu jeho negativních podtónů. Prvním autorem, který tento termín v diskuzi použil byl Arthur Cecil Pigou. Užití termínu v moderní neoklasické ekonomické literatuře se datuje do roku 1958, kdy v akademickém periodiku Journal of Political Economy vyšel článek s názvem \"Investment in Human Capital and Personal Income Distribution\" od autora Jacoba Mincera. Nejznámější myšlenky teorie lidského kapitálu nalezneme u ekonomů Jacoba Mincera a Garyho Beckera, kteří jsou oba spojování s Chicagskou školou v ekonomii. Beckerova kniha s názvem ,Lidský kapitál“ publikovaná v roce 1964 se stala standardním odkazem pro teorii lidského kapitálu po mnoho let. Na základě této literatury se lidský kapitál rozděluje na specifický a všeobecný. Specifický lidský kapitál se týká dovedností nebo znalostí, které jsou užitečné pouze pro jednoho zaměstnavatele nebo pro jeden průmysl, zatímco všeobecný lidský kapitál, jako je gramotnost, je užitečný pro všechny zaměstnavatele.\n\nLidský kapitál je ztotožňován s tzv. ,fyzickými výrobními prostředky,\" jelikož do lidského kapitálu lze rovněž investovat, a to konkrétně například prostřednictvím vzdělávání, školení či lékařské péče. Lidský kapitál je nahraditelný, ale nepřenosný jako například půda nebo práce.\n\nDůležitým autorem 21. století je například Paul Romer, který přišel s myšlenkou moderního přístupu založeného na inovacích pro pochopení ekonomického růstu, k jehož klíčovým faktorům podle Romera patří právě lidský kapitál. Paul Romer obdržel v roce 2008 Nobelovu cenu za ekonomii. V roce 2004 byl vytvořen nový koncept lidského kapitálu, který je různý pro každou specifickou činnost. Tento koncept zdůrazňuje, že v mnoha případech narůstá lidský kapitál konkrétně a specificky na základě povahy činnosti nebo na dovednostech potřebných pro splnění tohoto úkolu.\n\nMezi ukazatele lidského kapitálu patří:\n\n\nNěkteří ekonomové kritizovali Chicagskou školu za to, že se snažila vysvětlit veškeré rozdíly ve mzdách a platech pouze z hlediska lidského kapitálu. Navrhovali však alternativy. Například Michael Spence a Joseph Stiglitz přišli s tzv. “signaling theory”. Podle této teorie vzdělávání nevede ke zvýšení lidského kapitálu, ale spíše působí jako mechanismus, kterým mohou pracovníci předvést své schopnosti a dovednosti svým nadřízeným, a získat tak nadprůměrné mzdy.\n\nV roce 2004 byl \"lidský kapitál\"  nazván v Německu \"nejhorším slovem roku\" (un-word of the year) porotou jazykových učenců, kteří považovali tento termín za nevhodný a nehumánní, neboť jednotlivci jím byli ponižovaní a jejich schopnosti klasifikovány pouze podle ekonomicky relevantních veličin.\n\nVzdělávání a školení jsou nejdůležitějšími poli investic do lidského kapitálu. Příjmy více vzdělaných lidí jsou velmi často ne-li vždy nad průměrnou mzdou. Mnoho pracovníků se ustálí a zůstane na stejné pozici po mnoho let. Časté změny zaměstnání nastávají především u nezkušených pracovníků, tj. neprošli školením. \n\nJe zřejmé, že co se týče lidského kapitálu, nemůžeme opomenout vliv rodiny na vědomosti, dovednosti, hodnoty a zvyky dětí. Příprava dětí a pomoc při vzdělávání je velmi zásadní. \n\nRozvoj vědeckého a technického vzdělání a znalostí zvyšuje produktivitu práce a investice do výroby. Systematická aplikace vědeckých znalostí do výroby zboží značně zvýšila význam edukace, především technického, ale také školení. \n"}
{"id": "45964", "url": "https://cs.wikipedia.org/wiki?curid=45964", "title": "Intelektuální kapitál", "text": "Intelektuální kapitál\n\nIntelektuální kapitál je jednou ze složek nehmotného kapitálu.\n\nIntelektuální kapitál je souhrnný název pro lidský kapitál, strukturní kapitál a vztahový kapitál. Intelektuální kapitál bývá definován také jako rozdíl mezi tržní a účetní hodnotou organizace.\n\nLidský kapitál je soubor produktivních znalostí, dovedností a motivací.\n\nStrukturní kapitál zahrnuje mechanismy a procesy podporující efektivitu práce a inovaci, informační a komunikační systémy, patenty, vynálezy a obchodní značky.\n\nVztahový kapitál je souhrn kontaktů se zákazníky, dodavateli, partnery, vlastníky, investory a věřiteli.\n"}
{"id": "45984", "url": "https://cs.wikipedia.org/wiki?curid=45984", "title": "Kašpar Šternberk", "text": "Kašpar Šternberk\n\nKašpar Maria hrabě ze Šternberka, : Kaspar Maria Graf von Sternberg (6. ledna 1761, Praha – 20. prosince 1838, Březina), byl jeden z nejvýznamnějších přírodovědců první poloviny 19. století. Specializoval se zejména na botaniku, geologii a paleontologii. Je považován za jednoho ze zakladatelů paleobotaniky. Shromáždil rozsáhlé a neocenitelné sbírky nerostů, zkamenělin a herbářových položek, které se staly základem sbírek Národního muzea v Praze, které založil. \nKašpar Šternberk se narodil ve starobylém, ale nepříliš bohatém českém šlechtickém rodě Šternberků jako 8.a poslední dítě a 3. syn v rodině Jana Nepomuka ze Šternberka (1713–1798) a Anny Josefy rozené hraběnky Krakovské z Kolovrat (1726–1790). V mládí toužil být vojákem, brzy se však pod tlakem rodičů a bratrů rozhodl pro církevní kariéru. V 11 letech mu papež Klement XIV. rezervoval místo kanovníka v kapitule ve Freisingu a později i v Řezně. Od mládí projevoval velké nadání pro studia. Mluvil česky, německy, francouzsky a latinsky, později se ještě naučil trochu anglicky. \n\nStudoval na pražské univerzitě filosofii (1777–1779) a v Římě teologii (1779–1782), kde také přijal nižší církevní svěcení. Učiteli byl hodnocen jako žák velmi schopný, ale též vzpurný a bez respektu k autoritám (přesnější by patrně bylo říci, že si autority neurčoval podle titulů). Na přelomu let 1782/1783 odjel do Řezna, kde měl strávit významnou část svého dalšího života. Z počátku dojížděl do Čech, kde se stýkal s kruhem vzdělanců okolo přírodovědce a lékaře Johanna Mayera. V Řezně vstoupil do lóže svobodných zednářů.\n\n28. června 1785 se stal kanovníkem řezenské kapituly a krátce poté přijal tonzuru a subdiakonské svěcení. Rok nato se stal dvorním komorníkem a radou řezenského biskupa a spravoval biskupské lesy. V roce 1788 se stal kanovníkem i ve Freisingu a správcem všeho biskupského majetku. V roce 1789 mu zemřel nejstarší bratr Jan, v roce 1790 matka. V roce 1790 se také začal trochu zajímat o přírodní vědy, k čemuž ho inspirovalo založení řezenské Botanické společnosti Jacobem Christianem Schäfferem, jejímiž členy byli mj. Alexandr von Humboldt nebo Justus von Liebig. Hlubší zájem o tuto společnost začal projevovat až později, od roku 1795 se pravidelně účastnil jejích schůzí a přispíval do jí vydávaných \"Botanisches Taschenbuch\", v roce 1800 se stal řádným členem. Začal soukromě studovat botaniku, v níž mu byl prvním učitelem Charles Jeunet Duval. Církevní a politická kariéra však byla v tomto období stále na prvním místě a v mnoha ohledech mu pomáhala, neboť mu jeho politické známosti a cesty do zahraničí umožnily seznámit se s mnoha velkými přírodovědci, zejména ve Francii.\n\nSlibnou církevní kariéru ukončil po neúspěchu diplomatické mise v Paříži, v letech 1804 až 1805 složil církevní funkce a přijal místo ředitele vědeckých ústavů v Řezně, kde založil botanickou zahradu, zničenou však již za válečného tažení roku 1809. Tento rok byl přelomem v jeho životě i proto, že mu zemřeli oba bratři a stal se jediným dědicem rodového panství v Čechách. Již tehdy začal kromě své vědy pomýšlet na návrat domů. Během pobytu ve Francii se seznámil s Alexandrem von Humboldtem a elitou francouzských paleontologů a botaniků. Z vědeckých výprav, zvláště do bavorských Alp, vytěžil materiál pro latinskou práci \"Přehled lomikamenů v obrazech\". Krátce na to zdědil po starším svobodném bratru Jáchymovi, rovněž zaníceném přírodovědci, západočeské panství Radnice a Darová, s rozestavěným zámečkem Březina. Při dostavbě sídla v Březině zřídil opět botanickou zahradu. Když byly na Šternberkově panství na Břasku, mezi Vranovem a Vranovicemi otevřeny kamenouhelné doly, hrabě vyhledával a dokumentoval zkameněliny pravěkých rostlin, které později publikoval. Dočasně se však těžiště jeho činnosti přesunulo k zemědělské správě statků a k metalurgii.\n\nProjekt Vlastenského muzea v Praze byl pro Kašpara Šternberka spojen s tříletou organizační prací. Kroužek šlechticů - zakladatelů tvořili čtyři bratranci: Kašpar a František Šternberkové, František hrabě z Klebelsberka a František Antonín Kolowrat Libštejnský, ještě s Janem z Neuberka se scházeli na Malostranském náměstí v paláci Kašparova bratrance Františka hraběte ze Šternbeka-Manderscheidu. Roku 1818 byl Kašpar ze Šternberka zvolen prezidentem \"Společnosti pro založení Českého vlasteneckého musea\", jemuž odkázal svou knihovnu, paleontologickou sbírku, rodinné portréty a jiné starožitnosti ze svého domu.\nBrzy po založení muzea Kašpar vydal německy a vzápětí i česky \"Pojednání o rostlinopisu v Čechách\" a v letech 1820–1838 vycházelo společné dílo Kašpara ze Šternberka, Karla Bořivoje Presla a Augustina Cordy – \"Pokus o zeměpisně botanické popsání pravěkého rostlinstva\".\nO jeho překlad z němčiny do francouzštiny se postaral Kašparův učitel François Gabriel de Bray. Ujal se rovněž uspořádání herbáře českoněmeckého cestovatele, podnikatele a přírodovědce Tadeáše Haenkeho, který dotyčný přivezl z Latinské Ameriky. Roku 1822 se hrabě Šternberk v Mariánských Lázních poprvé osobně sešel s Johannem Wolfgangem Goethem, jehož vědeckou činnost celá léta sledoval a obdivoval.\n\n\nHrabě Šternberk trpěl oční chorobou. Zemřel téměř slepý, po několika mrtvicích na svém březinském zámku. Jeho smrtí vymřela leopoldinská větev rodu. S veškerými poctami, po zádušní mši a po pohřbu v Praze bylo jeho tělo převezeno do rodinné hrobky ve Stupně.\n\n\n"}
{"id": "45994", "url": "https://cs.wikipedia.org/wiki?curid=45994", "title": "Eastern Test Range", "text": "Eastern Test Range\n\nEastern Test Range, v překladu Východní zkušební střelnice, je největší americká kosmická základna. Nachází se na mysu Canaveral na Floridě, na jihovýchodním pobřeží USA. \n\nPoblíž města Titusville na východním pobřeží Floridy byla postupně vybudována největší americká základna. Její provoz začal v roce 1950 vypuštěním ukořistěné německé rakety V-2.\n\nZákladna má dvě části:\n\nCelý tento komplex byl postupně dobudován, rozšířen o další rampy a přes 5 km dlouhou přistávací dráhu pro přistávání raketoplánů. Má výhodnou polohu, protože střelecký sektor míří nad Atlantský oceán. V tomto sektoru jsou ostrovy (Grand Bahama, Eleuthera, San Salvador, Mayaguana, Grand Turk, Antigua, Portoriko, Ascension), na nichž byly vybudovány sledovací stanice.\n\n"}
{"id": "46000", "url": "https://cs.wikipedia.org/wiki?curid=46000", "title": "Deuterium", "text": "Deuterium\n\nJako deuterium se označuje atom s jádrem H, který má v jádře jeden proton a jeden neutron a od běžného vodíku se liší především atomovou hmotností, která činí 2,013 63 u. Často mu bývá přiřazována i chemická značka \"D\", přestože se nejedná o jiný prvek.\n\nJádro deuteria se označuje jako deuteron.\n\nDeuterium je stabilní izotop, který nepodléhá radioaktivní přeměně. V přírodě se běžně vyskytuje namísto lehkého vodíku. V průměru připadá na jeden atom deuteria 6 000 atomů normálního vodíku.\n\nVe spojení s kyslíkem tvoří deuterium tzv. těžkou vodu, DO. Tato sloučenina má významné využití v jaderném průmyslu. Je velmi účinným moderátorem, tedy látkou zpomalující rychlost neutronů. Této vlastnosti se již od druhé světové války využívá v určitém typu jaderných reaktorů k přípravě plutonia z uranu.\n\nNěmecká armáda se za druhé světové války intenzivně snažila vyvinout jadernou bombu na bázi plutonia. V norském Rjukanu existoval průmyslový komplex společnosti Norsk Hydro, vyrábějící těžkou vodu. Spojenci tento komplex zničili operací zvláštních jednotek (bombardování po jeho opravě způsobilo těžké ztráty na životech místních obyvatel, ale továrnu poškodilo jen mírně), přesto se však nacistům podařilo vyrobit dostatečné množství těžké vody pro další experimenty s jadernou zbraní.\n\nDnes je deuterium využíváno také jako účinný stopovač biochemických reakcí. Pokud je na počátku výzkumu distribuce určité sloučeniny v organismu použita látka, která má atomy vodíku nahrazeny deuteriem, lze vysledovat její cestu biochemickou přeměnou analýzou všech možných vzniklých produktů.\n\nV jádrech hnědých trpaslíků pravděpodobně dochází k fúzním reakcím, na jejichž základě vzniká z deuteria helium.\n\n"}
{"id": "46001", "url": "https://cs.wikipedia.org/wiki?curid=46001", "title": "Krahulov", "text": "Krahulov\n\nKrahulov ( \"\", starší názvy též villam Krahulow, ves Kralohow) je obec ležící západně od města Třebíče. Nachází se při železniční trati mezi Jihlavou a Brnem. Žije zde obyvatel.\n\nPrvní písemná zmínka o obci pochází z roku 1307, kdy je obec zmiňována v Zemských deskách brněnských. Krahulov byl původně samostatný zemský statek s tvrzí (zničena asi za vpádu Matyáše Uherského na Moravu), ze které se jižně od kostela dochovaly valy. Počátkem 14. století drželi Krahulov páni z Jakubova. Kristofor Petrovský z Hrochova vložil roku 1499 „ves Kraluhov i s kostelním podacím“ bratřím Zdenkovi a Burjanovi z Valdštejna a na Brtnici, od té doby Krahulov náleží k panství brtnickému.\n\nOd 1. ledna 1980 do 23. listopadu 1990 obec byla součástí města Třebíč. Od 13. listopadu 2002 obec užívá znak a vlajku.\n\nV letech 2006–2010 působila jako starostka Jitka Vančová, od roku 2010 do roku 2014 tuto funkci zastával Jaromír Jurka, od roku 2014 do roku 2018 funkci starosty vykonával František John. Od roku 2018 je starostou Jiří Müller.\n\n\n\n\n"}
{"id": "46002", "url": "https://cs.wikipedia.org/wiki?curid=46002", "title": "Valdíkov", "text": "Valdíkov\n\nValdíkov ( , starší názvy Aldicovici, Waldijkow, Waldikow) je obec ležící na severovýchod od města Třebíče. Žije zde obyvatel. Nadmořská výška obce je 442 metrů nad mořem. Obec je podřízená obci s rozšířenou působností Třebíč.\n\nPrvní zmínky o obci se objevily již v roce 1101 v zakládacích listinách třebíčského kláštera (Valdíkov je jmenován jako \"Aldikovici\"). Později, v roce 1104 byla uvedena rovněž osada pojmenována jako Dobrutoys či Dobrutowicz, což měla být nejsevernější část území třebíčského kláštera. Po roce 1115 je opět zmíněna osada Dobrutowicz v Kosmově kronice české a to jako vypořádání s místem dnešní osady Doubrava. Později Valdíkov patřil v roce 1399 Anně z Valdíkova, od roku 1418 patřil Zbyňkovi z Tikovic. V roce 1436 se stali majiteli obce opět páni z Valdíkova. V roce 1556 byly v obci tři velké rolnické farmy. Po oddělení z klášterního majetku patřil Valdíkov pod Třebíč, po bitvě na Bílé Hoře získal obec rod Valdštejnů, ti zůstali majiteli obce až do roku 1948.\n\nOd roku 1850 do roku 1867 byl Valdíkov územím Vladislavi, územím Hostákova v letech 1867–1901, v roce 1901 se osamostatnil a od roku 1964 byl územím Náramče, samostatnou obcí je opět od roku 1992. K obci také patří \"Opatský mlýn\" a osada \"Doubrava\", na jejímž místě stávala ve středověku stejnojmená vesnice, která zanikla.\n\nV roce 1850 měl 107 obyvatel a v roce 1890 141 obyvatel.\n\n\n\n\n"}
{"id": "46003", "url": "https://cs.wikipedia.org/wiki?curid=46003", "title": "Hunedoara (župa)", "text": "Hunedoara (župa)\n\nHunedoara je župa v Rumunsku, leží v Sedmihradsku o rozloze 7 063 km². Jejím hlavním městem je Deva.\n\nHunedoara hraničí s župou Alba na východě, župami Arad, Timiș a Caraș-Severin na západě a Gorj na jihu. Má severojižní, protáhlý tvar. Na jihu jejího území vystupují až do výše 2 500 m Karpaty, směrem k severu nadmořská výška klesá, stále se ale jedná o vrchovinu. Největší a nejvýznamnější řekou, která tudy protéká, je Mureș, tekoucí ze středu Sedmihradska do jižního Maďarska. Na ní se nachází i hlavní město Deva. Většina obyvatel jsou Rumuni, přestože tu existuje i 5% maďarská a 2% menšina Romů; celkem zde žije 536 000 lidí. Na jihu, v Karpatech, je hornická oblast, velká část dolů však byla po roce 1990 uzavřena. Železniční síť je tu poměrně hustá, spojuje hornické oblasti s průmyslovými, silniční je ovšem již slabší.\n\nTato oblast je významná z vědeckého hlediska, protože na jejím území (v rámci tzv. ostrova Hațeg) se nacházejí sedimenty pozdně křídového stáří. V těchto vrstvách bylo objeveno množství druhohorních živočichů, například obří ptakoještěr \"Hatzegopteryx\", nebo dinosauři rodů \"Telmatosaurus\", \"Balaur\", \"Magyarosaurus\" a mnozí další.\n\n"}
{"id": "46004", "url": "https://cs.wikipedia.org/wiki?curid=46004", "title": "Hunedoara (rozcestník)", "text": "Hunedoara (rozcestník)\n\nHunedoara může znamenat župu v Rumunsku nebo její hlavní město:\n\n"}
{"id": "46005", "url": "https://cs.wikipedia.org/wiki?curid=46005", "title": "Elementární částice", "text": "Elementární částice\n\nElementární částice (též fundamentální nebo základní částice) je ve fyzice částice hmoty, jejíž vnitřní struktura je neznámá a není tedy známo, zda se skládá z jiných částic. Elementární částice standardního modelu se dělí na základní fermiony (kvarky, leptony a jejich antičástice) a základní bosony (výměnné bosony a Higgsův boson).\n\nS myšlenkou nedělitelných částic přišel již ve starověkém Řecku filosof Démokritos a další atomisté. Představa atomu (z řeckého „nedělitelný“) znovu ožila zejména v 19. století, kdy se na ní formovaly základy vědecké chemie. V první třetině 20. století pak bylo zjištěno, že atomy jsou tvořeny z elektronů, protonů a neutronů. V té době se však zároveň formovala teorie o kvantech, která radikálně změnila naše chápání elektromagnetického záření a na jejím základě vznikla kvantová mechanika. Ta umožnila teoreticky popsat a experimentálně ověřit existenci nových elementárních částic. Pro potřeby matematiky jsou elementární částice považovány za bodové částice, i když některé částicové teorie, jako např. teorie strun, předpokládají, že mají fyzikální rozměry.\n\nStandardní model je v současnosti všeobecně uznávaná teorie částic a elektromagnetické, slabé a silné interakce. Obsahuje dva druhy základních částic hmoty – kvarky a leptony, vyskytující se ve třech generačních variantách. Ke každé částici hmoty přísluší odpovídající antičástice. Základním interakcím odpovídají intermediální částice (např. foton elektromagnetické interakci) a v roce 2013 objevené a potvrzené Higgsovy částice. Základní částice hmoty, tedy kvarky a leptony, jsou všechny fermiony, intermediální částice jsou všechny bosony.\n\n\n\n\n\nPřestože experimentální důkazy potvrzují předpoklady standardního modelu, mnoho fyziků tento model považuje za nedostatečný, protože obsahuje množství neurčitých parametrů, množství základních částic a jiné více teoretické úvahy jako hierarchický problém. Existuje několik spekulativních teorií mimo standardní model, které se pokoušejí odstranit tyto nedostatky.\n\nJe rozšířením standardního modelu, které se pokouší o sjednocení elektroslabé a silné síly do jedné velké sjednocené teorie (GUT). Taková síla by se spontánně rozpadala na tři síly způsobem podobným Higgsově mechanismu. Důležitým předpokladem velkého sjednocení je předpovídaná existence X a Y bosonů, způsobujících rozpad protonů. A protože dosud v žádném experimentu takový protonový rozpad nebyl pozorován, tento předpoklad vylučuje nejjednodušší GUT, včetně SU(5) a SO(10).\n\nSupersymetrie rozšiřují standardní model přidáním další třídy symetrií k Langrangeanově funkci. Tyto symetrie zaměňují fermionové částice za bosonové. Tato symetrie předpokládá existenci supersymetrických částic, tzv. \"sparticles\", které zahrnují \"sleptony\", \"skvarky\", \"neutralina\" a \"chargina\". Všechny částice standardního modelu by měly mít tzv. superpartnera – tj. částici, jejíž spin by se lišil o ½. Díky rozpadu supersymetrie jsou \"sčástice\" mnohem těžší než jejich běžní příbuzní, dokonce tak těžké, že současné urychlovače částic nejsou dostatečně výkonné, abychom je zaznamenali. Přesto někteří fyzikové věří, že \"sčástice\" zpozorují ve Velkém hadronovém urychlovači v CERNu.\n\nTeorie strun představuje fyzikální model, ve kterém lze všechny částice tvořící hmotu popsat jako struny (velikosti cca Planckovy délky). Tyto struny vibrují různými frekvencemi, což určuje hmotnost, elektrický náboj, barevný náboj a spin. Struny mohou být otevřené (jako úsečka) nebo uzavřené ve smyčce. Byl nalezen i strunný kandidát pro graviton, tedy dosud hypotetické kvantum gravitačního pole. Jako teorie superstrun se pak označují strunné teorie obsahující supersymetrii a předpovídající supersymetrické partnery známých částic hmoty i pole. Různé varianty teorie superstrun i teorie supergravitace se jeví jako limitní případy obecnější M-teorie, která pracuje se strunnými i vícerozměrnými objekty (\"p\"-bránami, kde 1-bránou je struna, 2-bránou dvourozměrný objekt – membrána apod.) existujícími v 11-rozměrném časoprostoru.\nTechnicolor teorie se pokoušejí upravit standardní model jen minimálně a to přidáním nové interakce (síly) podobné QCD. To znamená přidání nové teorie tzv. technikvarků interagujících prostřednictvím technigluonů. Hlavní myšlenkou teorie je, že Higgsův boson není elementární částice, ale vázaný stav těchto objektů.\n\nPředpokládá se, že obdobně jako u ostatních interakcí, existuje intermediální boson odpovídající gravitaci. Označuje se graviton a teoreticky jsou předpovězené některé jeho vlastnosti. Zatím pro graviton neexistují žádné experimentální důkazy a neexistuje ani kvantová teorie gravitace. Je možné, že gravitony bude vysvětlovat některá z teorií, které jsou v současnosti předmětem výzkumu (např. teorie superstrun/M-teorie). Supergravitační unitární teorie pole předpokládá částice s názvem gravitino. Gravitina jsou kvanta kalibračního pole, je superpartnerem gravitonu a má spin 3/2 nebo 5/2. Podobně by měly existovat i fotina, což jsou superpartneři fotonů.\n\nZ navrhované teoreticky lákavé nové symetrie – supersymetrie – plyne existence značného množství částic-superpartnerů současných částic, označovaných podle vzorů např. skvarky, sleptony, sneutrina nebo nových částic bez partnera jako neutralino apod. Žádná z těchto částic dosud nebyla experimentálně nalezená, ale předpokládá se, že některé by mohly být v blízké budoucnosti v dosahu experimentální fyziky (např. na urychlovači LHC).\n\nJedním ze základních rozdílů mezi částicemi je jejich chování ve vícečásticových systémech. Toto chování rozděluje částice na dvě třídy, bosony a fermiony. Rozdíly se projevují ve statistickém chování (tím se myslí chování velkého množství částic jako souboru), (anti)symetričnost vlnové funkce více částic, zda splňují Pauliho vylučovací princip a jejich kreační operátory vyhovují (anti)komutačním relacím, a spinu. Tyto rozdíly spolu vzájemně souvisejí.\n\n\nOznačení elementární částice má specifické problémy. Přívlastek \"elementární\" znamená doslova \"základní\". Běžně se s tím spojují další vlastnosti – dále nedělitelný, bez vnitřní struktury. Ovšem s vývojem poznání se několikrát ukázalo, že částice považované za základní mají vnitřní strukturu a skládají se z částic ještě základnějších. Hadrony (např. proton nebo neutron) byly dlouho považované za nedělitelné, ale standardní model ukazuje, že se skládají z kvarků. Při doslovném výkladu tedy to, které částice jsou elementární, závisí na aktuálním stavu poznání.\n\nTakové označení je ale v praxi krajně nevhodné, a tak se s označením \"elementární částice\" drží nejen současný obsah (základní částice standardního modelu), ale i poněkud historický obsah, odpovídající významu \"elementární\" před přijetím teorie kvarků. Takové použití \"elementární částice\" je potřeba chápat jen jako \"označení\", nikoli jako tvrzení autora, že tyto částice jsou bez vnitřní struktury. (Podobně se užívá název atom, což doslova znamená \"nedělitelný\".)\n\nNěkteří autoři dále pod pojem elementární částice zahrnují i více či méně spekulativní „budoucí“ obsah. To se týká gravitonu a někdy i superpartnerů.\n\nÚplný přehled všech objevených elementárních částic v širším slova smyslu, tedy včetně hadronů (i rezonancí), a jejich vlastností i o výsledcích experimentálního hledání částic hypotetických, zpracovává a aktualizuje mezinárodní sdružení Particle Data Group ve svém přehledu The Review of Particle Physics.\n\n"}
{"id": "46008", "url": "https://cs.wikipedia.org/wiki?curid=46008", "title": "Fritz Zwicky", "text": "Fritz Zwicky\n\nFritz Zwicky (14. února 1898 Varna, Bulharsko – 8. února 1974 Pasadena, Kalifornie, USA) byl švýcarsko-americký astronom. Jeho maminka Františka Vrček byla Češka. Zwicky vystudoval v letech 1916 až 1925 matematiku a experimentální fyziku na tSpolkové vysoké technické škole v Curychu. Poprvé referoval o možné existenci temné hmoty. Navrhl také alternativní vysvětlení rudého posuvu – „unavené světlo“.\n"}
{"id": "46014", "url": "https://cs.wikipedia.org/wiki?curid=46014", "title": "Tyrhénské moře", "text": "Tyrhénské moře\n\nTyrhénské moře ( , ) je část Středozemního moře ležící západně od italské pevniny mezi ostrovy Sardinie, Korsika a Sicílie. Severně od něho se nachází Ligurské moře, na jihu otevřené Středozemní moře a na východě spojuje Tyrhénské moře s Jónským mořem Messinská úžina. Název moře vznikl z řeckého pojmenování etruských námořníků: \"Tyrrhenoi\".\n\nMoře se nachází na složitém systému zemských tektonických desek a je geologicky mladé. Současnou podobu ostrovů a pobřeží ovlivnil vulkanismus. Části příkopů a podmořských hor jsou tvořené oceánskou kůrou. Některé zdroje uvádí maximální hloubku až 3840 metrů. Pobřeží Tyrhénského moře je od dob starověku osídleno vyspělými civilizacemi, vedly přes něj obchodní cesty a bylo dějištěm mnohých námořních bitev. Námořníky plavícími se dříve přes oblast moře byli Etruskové, Řekové, Římané, Vandalové, Normané, Janované, Španělé a Francouzi. Řím má díky Tyrhénskému moři spojení se zbytkem Středozemního moře, také námořní cesty z Marseille a z Janova na východ a k Suezskému průplavu vedou přes Tyrhénské moře. Nejdůležitějším přístavem v oblasti je Gioia Tauro v Kalábrii.\n\nV porovnáním se zbytkem Středozemního moře má Tyrhénské moře nízkou bioproduktivitu. Biologicky významné jsou skalnaté úseky pobřeží, kde se vyskytují červení koráli a langusty. Pobřeží Neapolského zálivu, Amalfinské pobřeží, pobřeží Sicílie a menší ostrovy Capri nebo Ischia patří od počátků moderní turistiky k nejoblíbenějším turistickým oblastem světa.\n\nNázev moře pochází z řeckého pojmenování Etrusků, kteří se starořecky nazývali \"Tyrrhenoi\". Etruskové, kteří žili na pobřeží dnešního Toskánska, byli dle řeckého podání princem Tyrrhenem z Lýdie přivedeni do prostor Tyrhénského moře. Římané nazývali moře Mare Tyrrhenicum. Jméno moře a jeho varianty se ujalo a je používáno všemi pobřežními národy. Kromě italského a francouzského pojmenování (\"Mar Tirreno\" případně \"Mer Tyrrhénienne\") existují početná pojmenování moře v jazycích a nářečích regionů a ostrovů na pobřeží. Ligursky se moře nazývá \"Mâ Tirren\", sardinsky \"Mare Tirrenicu\", sicilsky a v korsičtině \"Mari Tirrenu\".\n\nTyrhénské moře leží mezi italskou pevninou na východě, ostrovy Sardinie a Korsika na západě, Sicílií na jihovýchodě, na severu hraničí s Ligurským mořem a na jihu s otevřeným Středozemním mořem. Na italské pevnině sousedí s regiony Toskánsko, Lazio, Kampánie a s Kalábrií. Moře má rozlohu 231 000 km².\n\nPřesné hranice probíhají dle definice Mezinárodní hydrografické organizace (IHO):\n\nTyrhénské moře je z geologického hlediska zřetelně mladší než zbytek Středozemního moře. Otevřelo se jako zaoblouková pánev v době před přibližně 7 miliony let (miocén) až před 3 miliony let (pliocén). V této době byl ještě korsicko-sardinský kontinentální blok vedle jaderské desky. Euroasijská a africká kontinentální deska se vsunuly pod korsicko-sardinskou desku v severojižním směru. Následkem toho se jaderská deska začala točit proti směru hodinových ručiček a otevřelo se Tyrhénské moře ve východozápadním směru.\n\nZemská kůra na dně Tyrhénského moře má prvky oceánské kůry, ale jen v omezené míře. Nejhlubší vrstvy ve značné části moře se skládají přímo z kontinentální kůry.\n\nTenká zemská kůra Tyrhénského moře hraničí na východě s kalábrijskou subdukční zónou a je na severu a jihu vklíněna mezi jaderskou a africkou desku. Pod Tyrhénským mořem leží subdukovaný díl jónské desky.\n\nV posledních 13 000 letech stoupla hladina Tyrhénského moře o 67 metrů. Pravidelná měření hladiny moře se provádějí od roku 1884. Průměrné zvýšené hladiny moře bylo mezi roky 1897 až 1942 ročně o 1,2 milimetru, mezi roky 1931 a 1971 v průměru 1,54 milimetru ročně a do konce osmdesátých let dvacátého století v průměru 1,6 milimetru ročně.\n\nMoře má přibližně trojúhelníkový tvar. Maximální hloubka není přesně známa, většina pramenů udává hloubku kolem 3600 metrů, ale je možné se setkat i s hloubkami od 3400 až 3840 metrů. Dno moře se dá rozdělit na části, které odděluje 41. rovnoběžka. Jižně od této linie je zemská kůra zřetelně slabší a silně ovlivněná vulkanickou činností. Kontinentální šelf je úzký, dosahuje šířky od 10 do 40 kilometrů. Z celkové rozlohy moře 231 000 km² připadá na kontinentální šelf 14 800 km², na kontinentální svah dalších 48 600 km². Zbytek rozlohy zaujímají hlubokomořské pánve.\n\nHlavní spojení mezi hlubokomořskými pánvemi Tyrhénského moře s hlubinou Ligurského moře tvoří \"Canale di Corsica\". Hlubokomořský kanál je zhruba 100 km dlouhý a na nejužším místě mezi toskánským šelfem a ostrovem Capraia a Korsika jen 30 kilometrů široký. Kanál má hloubku 460 metrů. Sever Tyrhénského moře nedosahuje větších hloubek než 2000 metrů. Západní část, tzn. Korsická hlubina, má rovinný povrch. Na centrálním hřebeni leží ostrovy Elba, Montecristo, Capraia a Pianosa. Při pobřeží se nachází rovinný toskánský šelf. Podmořské hory Etruschi a Cialdi leží na přechodu k hlubšímu jižnímu Tyrhénskému moři. Zemská kůra má v severním Tyrhénském moři tloušťku přibližně 25 km.\n\nJižní část Tyrhénského moře se skládá pravděpodobně z čedičové oceánské kůry. Zemská kůra má na západě u Sardinie tloušťku 30 km a směrem na východ se zeslabuje na tloušťku pět až deset kilometrů. Velmi slabá je zemská kůra v centrální části moře, u podmořských hor Vavilov a Marsili, která se nachází na měkkém zemském plášti. Podobnou charakteristiku má zemská kůra u ostrova Ischia. Tyrhénské moře má nejslabší zemskou kůru z celého Středozemního moře a největší tepelný tok z zemských hlubin. Přenos tepla z nitra Země, stejně jako magnetické anomálie, je velice nepravidelný a variabilní. Mořské dno je zde velice členité, s četnými svahy a častými malými hlubinami. Hlubiny jsou obklopené podmořskými horami, které se také nachází uprostřed hlubin. K tomuto je nutno započítat členité pobřeží. Ze severního sicilského pobřeží padá mořské dno strmě v hlubinu, které patří k nejhlubším částem moře. Na pobřeží jižní části Apeninského poloostrova je sklon méně strmý.\n\nV jižní části Tyrhénského moře se nachází četné magmatické útvary, z nichž některé dosahují výšky několika tisíc metrů. Patří k nim podmořské hory vulkanického původu, Vavilov a Marsili. Marsili dosahuje výšky 2600 metrů od mořského dna a skládá se z nejstarších hornin v oblasti Tyrhénského moře. Liparské ostrovy na jihu Tyrhénského moře jsou mladší než samotné moře a jsou staré pouze milion let. Vznikly pohybem magmatu, který byl výsledkem sunutí jónské desky pod Tyrhénské moře. Ostrov Ustica leží na kontinentální kůře v přechodné oblasti mezi tyrhénskou oceánskou kůrou a okolními deskami a je vulkanického původu.\n\nCelé Středozemní moře má spojení s Atlantským oceánem jen úzkým Gibraltarským průlivem, a proto v něm nejsou výrazné slapové jevy. Mořské proudění je skoro výlučně určováno dlouhotrvajícím sezónním prouděním, které je v porovnání s jinými mořskými proudy v otevřeném oceánu slabé. Silnější proudění se nachází především v úžinách s jinými moři. V Bonifácký průliv vykazuje silné proudění, taktéž Messinské úžině. V Messinské úžině je proudění velmi výrazné, protože příliv a odliv v Tyrhénském moři na severu a Jónském moři na jihu jsou protichůdné, takže vysoká hladina vody v jednom moři se setká s nízkou hladinou vody v druhém moři, a mořské proudění se mění spolu s přílivem a odlivem.\n\nVe srovnání s jinými pánvemi Středozemního moře se Tyrhénské moře vyznačuje výraznými barotropními poměry, ve kterých jednotlivé vodní vrstvy cirkulují. V zimě je ve všech vodních vrstvách výrazná cirkulace proti směru hodinových ručiček. Na jaře a v létě proudění zeslabuje, a v létě nastává povrchové proudění ve směru hodinových ručiček. Celoročně teče voda ovšem ve všech vrstvách směrem k severu do Ligurského moře.\n\nPovrchová voda přichází alžírským proudem z otevřeného západního Středomoří. V Tyrhénském moři rotuje proti směru hodinových ručiček, než teče dále do Ligurského moře. Skládá se z Modified atlantic water o teplotě přibližně 16,5 stupně Celsia a salinitě 36,5 ‰. V porovnání s ostatními velkými mořskými proudy prakticky nelze rozeznat žádné sezónní změny ve vlastnostech a chování vody.\n\nVody o hloubce 200 až 600 metrů je z Mediterrenean intermediate water (MIW), která má teplotu 14,5 stupně a salinitu 38,75 ‰. Vznikla ve východním Středomoří u Levanty a teče z otevřeného Středozemního moře u pobřeží Sardinie severně do Tyrhénského moře, kde tvoří vír. U dna moře teče na jaře západně Mediterrenean deep water (WMDW) ze Lvího zálivu z hloubce přibližně 1500 až 3000 metrů do Tyrhénského moře.\n\nVětší řeky, které tečou do Tyrhénského moře, jsou Arno a Tibera, přičemž Tiberou protéká větší množství vody, ale Arno má zřetelně větší rozdíl mezi vysokým a nízkým stavem a krátkodobě v něm může téci více vody než v Tibeře. V průměru teče z pevniny a ostrovů do Tyrhénského moře 1225 m³/s vody.\n\nV této části Středomoří panuje subtropické středozemní klima s horkým, suchým létem a mírnou, převážně deštivou zimou. Směrem od severu k jihu ubývá množství srážek a stoupá teplota jak vzduchu, tak vody. Teplota vody při mořské hladině je v zimě okolo 13 stupňů Celsia, v létě stoupá teplota vody na 23 až 24 stupňů Celsia.\n\nV protikladu k Jaderskému moři má hluboké a široké Tyrhénské moře zmírňující vliv na podnebí na pevnině, tj. léta jsou chladnější na zimy teplejší než v jiných oblastech Středozemí. Italské pobřeží je bohaté na dešťové srážky, Apeniny zadrží vlhký vzduch z Tyrhénského moře. Sardinie a Sicílie naproti tomu patří k nejsušším regionům Itálie. Sicílie je zároveň nejteplejší region Itálie, průměrné zimní teploty v Sicílie a v Kalábrii neklesají pod 10 stupňů Celsia.\n\nNa rozdíl od ostatních oblastí Středozemního moře nemá Tyrhénské moře žádný převládající směr větru. V letních měsících převládá vítr ze severozápadu, vítr ze západu je skoro stejně častý, stejně jako vítr z jihozápadu, jihu a jihovýchodu jsou častý. Celkově je vítr v létě slabý a na moři panuje často bezvětří. V jihu Tyrhénského moře má vliv ze Sahary přicházejíci scirocco. V zimě a na jaře střídá mistral ze severozápadu, který zesiluje sílu větru a je v daném ročním období je převládajícím větrem. Po přechodu Korsiky je známý také jako libeccio. V porovnáním např. se Severní mořem je větry v Tyrhénském moři slabé, bouře jsou kratší a mají menší intenzitu. Ojediněle zanechávají bouře v Tyrhénském moři spoušť na pobřeží. Poslední velká bouře byla dne 11. ledna 1987.\n\nNa ostrovech a pobřeží Tyrhénského moře se zrcadlí vznik a geologické dějiny Tyrhénského moře, a jsou neobyčejně rozmanité. Mnohé ostrovy jsou vulkanického původu. Vulkanický oblouk Itálie souvisí pravděpodobně se vznikem Tyrhénského moře. Vulkanismus se rozšířil ze severu na jih dnešní Itálie, přičemž sopky na severu Itálie jsou v dnešní době vyhaslé, na jihu jsou četné aktivní vulkanické oblasti na pobřeží, na ostrovech a sopky pod mořskou hladinou.\n\nCelé západní pobřeží Itálie jsou bohaté na ústí řek a koryta po erozi a vyskytuje se zde mnoho přírodních přístavů. Většina řek je krátká a mají malá povodí.\nVětší řeky jako Tibera a Arno jsou celoročně splavné a tvoří spojnici s vnitrozemím. Několik málo nížin, které se nachází v Itálii, leží při pobřeží, při centrálním pobřeží Tyrhénského moře je to Maremma, Pontinská nížina a Kampánská nížina. Početné pláže při Tyrhénském moři jsou většinou tvořené skalami a v porovnání s ostatními plážemi Itálie jsou úzké.\n\nPobřeží Toskánska je tvořeno dlouhými písečnými plážemi v zátokách, které jsou místy přerušeny skalními formacemi. Pláže jsou pokračováním pobřežních nížin, které utvářely početné řeky tekoucí z Apenin směrem na západ. Pobřeží je nízko položené a ploché, až do moderní doby byly oblasti hned za písčinami tvořené bažinami a lagunami, které byly teprve ve 20. století odvodněny. Především ve středověku se u pobřeží vytvořily bažiny, které ale zároveň rostly do moře. Naopak ve 20. století bylo a do současné doby je pobřeží vystaveno dramatickým erozním procesům. V zálivu u města Cagliari se nachází největší současná bažinatá oblast na pobřeží Tyrhénského moře na Sardinii.\n\nKalábrie, Sardinie a Sicílie vykazují vysoký podíl strmých štěrkových pláží. Většinou se sestávají z krátkých pláží, které jsou mezi skalami, které čnějí z moře. Především Sardinie má výhradně pobřeží ze skal, přičemž se skalnaté úseky stále střídají s plážemi, přičemž podíl skalnatých úseků směrem k jihu lehce stoupá.\n\nV 90. letech 20 století se ve všech regionech italské pevniny nacházelo pobřeží na ústupu. 48 procent pobřeží podléhalo erozi, jen 6 procent pobřeží přibíralo. Především na krátkém pobřeží Basilicaty je pevnina na ústupu, eroze zde pro obyvatele nabývá hrozivých rozměrů. V Kalábrii je 196 km pobřeží přímo ohroženo erozí, v Sicílii 140 kilometrů, v Toskánsku 122 kilometrů a v Laziu se jedná o 117 kilometrů.\nKampánie má stabilní pobřeží, 80 procent pobřeží nevykazuje žádný ústup. Ohrožena jsou zde především ústí řek. Výstavbou přehrad a využíváním vody v zemědělství velké množství sedimentů nedosáhne pobřeží, v posledních desetiletích přírodní procesy nahrávají erozi Také lesní požáry hrají svojí roli, ničí lesní pokryv. Jsou častější vysoké stavy vody a půdní sesuvy, které odnáší zeminu do moře a napomáhají erozi.\n\nV severní části moře před pobřežím Toskánska leží Toskánské ostrovy. Nachází se na dvou různých hřbetech. První je hřbet Pianosa, který se nachází v sedimentech, druhým je hřbet Capraia-Montecristo. Na něm se nachází ostrovy ze žulové intruze jako Elba nebo Montechristo, zatímco Capraia vznikla výlevem magmatu na zemský povrch. Giglio je pokračováním toskánského šelfu na hrásti. K Toskánskému souostroví patří dále ostrovy Gorgona a Giannutri.\nPřed pobřežím regionu Lazio se nachází Pontinské ostrovy, jmenovitě Ponza, Gavi, Palmarola, Zannone, Ventotene a Santo Stefano. Ostrovy jsou dva miliony let staré a mají vulkanický původ. Dále na jihu před pobřežím Kampánie leží ostrovy Procida, Vivara, Ischia a Capri. Až na poslední ostrov vděčí za svůj vznik vulkanickým explozím.\n\nLiparské ostrovy jsou vulkanického původu a pravděpodobně následek subdukční zóny. Přesný pohyb zemských desek na místě Liparských ostrovů je sporný: buďto se nasunula dionská, nebo africká deska pod jinou zemskou desku, přičemž se dostala pod euroasijskou či jinou přilehlou mikrodesku. Dnešní věda považuje všechny varianty za možné. Ostrovy leží severně o Sicílie a tím v jižní části Tyrhénského moře. Všechny ostrovy jsou vulkanického původu a mladší než jeden milion let. Pod mořskou hladinou mají pokračování v četných podmořských horách. Ostrovy vykazují četné rozdíly ve věku, tvaru a vulkanické aktivitě. Několik sopek je vyhaslých, Lipari je pravděpodobně do dnešní doby aktivní, Vulcano má nepravidelné výbuchy a Stromboli, takzvaný maják Středomoří, je v posledních desetiletích jednou nejaktivnějších sopek na světě. Minimálně v posledních 200 letech je trvale aktivní, odhady vycházejí z toho, že tato doba může trvat 2500 let. vyhaslé vulkanické ostrovy jsou Alicudi, Filicudi, Panarea, Salina a Ustica. Eroze vymazala jasné vulkanické tvary, a většinou jsou ostrovy řídce zalidněné. Ostrůvky jako Basiluzzo, Lisca Bianca, Strombolicchio jsou vyhaslými sopkami a natolik poznamenané erozí, že sopky již nejsou pouhým okem rozeznatelné.\n\nZápadně od Sicílie a tím v jihozápadní části Tyrhénského moře se nachází Egadské ostrovy , jmenovitě Favignana, Levanzo a Marettimo. Korsické pobřeží tvoří na východě prodloužení korsické pánve pod mořem. Aleria-Plateau leží při východní pobřeží Korsiky, než přejde do Korsických Alp.\n\nBiogeograficky tvoří sever Tyrhénského moře spolu s Ligurským mořem a Lvím zálivem vlastní biogeografickou provincii. Pro jih Tyrhénského moře je v některých literárních pramenech vyhrazována vlastní provincie, jindy je jih počítán do jedné provincie spolu s Jónským mořem. Někdy je také Messinská úžina (vzhledem ke svému zvláštnímu ekosystému) pokládána za zvláštní biogeografickou provincii. Všeobecně jsou organizmy v oblasti Středozemního moře rozšířeny rovnoměrně či s jen malými regionálními rozdíly. Největší rozdíly zde nejsou mezi jednotlivými podmořskými pánvemi, nýbrž mezi severním a jižním Středomořím. Různé pravěké přistěhovalecké vlny vodních organizmů z Atlantiku a  Černého moře (ať už z mírného, subtropického či tropického podnebného pásu) do Středozemního moře obohatily faunu a flóru v Tyrhénském moři; pokud jim současné podnebí vyhovuje, dosud zde žijí. Severní regiony mají zřetelně menší počet subtropických druhů než jižní oblasti moře.\n\nCo se týče mořských řas, udává se poměrně vysoká rozmanitost (jedna ze studií uvádí 326 druhů fytoplanktonu) s převahou obrněnek (Dinoflagellata, 182 nalezených druhů), kokolitek (Coccolithophorida, 67 nalezených druhů) a rozsivek (Diatomeae, 61 nalezených druhů). Popisovány jsou i hlubinné druhy řas, jako obrněnka \"Glenodinium\", některé rozsivky a kokolitky. Obecně pro fytoplankton Tyrhénského moře platí, že převažují velmi drobní zástupci (nano– a ultrananoplankton). Nedá se mluvit ani o nějakých sezónních změnách v druhovém složení. Na produkci planktonu mají vliv hlavně prvky uvolňující se v souvislosti se sopečnou podmořskou činností, vysoký obsah fosforečnanů v hlubinách a salinita moře.\n\nPřesto je produktivita ve srovnání se zbytkem Středomoří poněkud nízká. Důvod zřejmě spočívá mimo jiné v tom, že do tohoto moře vtéká na živiny chudá voda, zatímco odtéká živinami bohatá voda, a tím pádem se neustále moře ochuzuje o živiny. Jedinou výjimkou je v tomto ohledu Messinská úžina, kde dochází k míšení vod a produkce je tam vyšší.\n\nZ živočišných druhů se vyskytuje celá řada ryb. V moři produkují na kontinentálním šelfu největší biomasu z ryb mořanovití (Sparidae, 520 kg/km), následované sardinkami ( 340kg/km), parmicovitými (Mullidae, 170kg/km), štikozubcovitými (Merlucciidae, 170kg/km), makrelami ( 120kg/km) a sardelemi ( 40kg/km). V porovnáním se zbytkem Středozemního moře je množství sardinek a sardelí nižší, zato smuhovkovití (Centracanthidae) jsou v Tyrhénském moři hojnější než na jiných středomořských pánvích. Na kontinentálním svahu se vyskytují červené hlubokomořské krevety \"Aristeus antennatus\" ( 20kg/km) a humři ( 10kg/km) srovnatelně rozšířené.\n\nV hlubinách Středozemního moře vědci dlouho nepředpokládali žádný život, při vysušení moře totiž před šesti milióny let během messinské salinitní krize všechen život na dně moře pravděpodobně kompletně vymřel a očekávalo se, že hlubokomořští živočichové nepřekonali 900 metrů hluboký podmořský práh v Gibraltarském průlivu. V současnosti je existence pravé hlubokomořské fauny ve Středozemním moři ověřená, ale hlubokomořská fauna je zřetelně chudší než v Atlantiku. V hlubokých pánvích žije pravděpodobně například žralok šedý (\"Hexanchus griseus\") a žralok sedmižábrý (\"Heptranchias perlo\"), kteří se na dně moře živí jako mrchožrouti, mimo jiné požírají zbytky velryb. V regionu se totiž vyskytuje i kytovec plejtvák myšok (\"Balaenoptera physalus\").\n\nBohaté na živočišné druhy jsou však především skalnatá pobřeží se společenstvy korálu červeného, langustami a mořanovitými rybami. Velký biologický význam má především pobřeží Sardinie, Sicílie a Kalábrie. Bonifácký průliv a rovněž Messinská úžina se svým pestrými podmořskými terény a s komplexními hydrologickými poměry vytváří životní prostředí pro mnoho druhů živočichů a jsou navíc spojnicemi mezi podmořskými pánvemi Středozemního moře. V Tyrhénském moři žijí různorodé druhy korálů. Pro okulínu drsnou (\"Madrepora oculata\") z čeledi okulínovití (Oculinidae) zhotovil Carl Linné první popis podle exemplářů z Tyrhénského moře u pobřeží Sicílie. Časté jsou dále v hloubce od 200 do 1200 metrů exempláře turbinatky \"Desmophyllum dianthus\". Turbinatky rodu \"Lophelia\" jsou vzácnější a na ústupu, nicméně se nacházejí například na pobřeží Sicílie.\n\nOrganizace pro výživu a zemědělství OSN počítá Tyrhénské moře ke statistickému regionu Sardinie, ke kterému se počítá i Ligurské moře, otevřené Středozemní moře jižně od Sicílie, jakož i pruh moře západně od Sardinie a Korsiky. V této oblasti rybaří především italské rybářské lodě. Na jihu oblasti, především mimo Tyrhénské moře, se začínají objevovat tuniští rybáři.\n\nItalská rybářská flotila sama kontroluje dvě třetiny Tyrhénského moře, případně Ligurského moře, především jeho severní část. Do poloviny devadesátých let 20. století se italská rybářská flotila sestávala většinou z menších lodí o výtlaku méně než 10 BRT, jejichž motory měly menší výkon než 100 koňských sil. Sardinská flotila se skládala pouze z takových lodí. Nejdůležitějšími produkty byly v roce 1991 pěstování mlžů, na volném moři se nejvíce lovily sardinky, sardele, štikozubci a chobotnice. Stavy konzumních sardinek a sardelí byly výrazně pod úrovní zbytku Středozemního moře.\n\nVětší část z přibližně 200 italských přístavů se nachází v Tyrhénském moři. V porovnání s Jaderským mořem má italské západní pobřeží příznivější přírodní podmínky pro přístavy, lepší spojení a obchodní trasy směrem k Atlantiku. Je zde delší tradice námořnictví i stavby lodí. Klimatické podmínky jsou v Tyrhénském moři příznivější a počasí je méně nebezpečné než v Jaderském moři.\n\nZe šesti skupin významných italských přístavů leží čtyři alespoň částečně v Tyrhénském moři: Skupina severotyrhénských přístavů leží částečně v Ligurském moři s přístavy Janov a Savona , částečně na hranici Ligurského a Tyrhénského moře přístav La Spezia, již v Tyrhénském moři přístav Livorno. Všechny přístavy hrají důležitou roli v lodní dopravě, která probíhá Tyrhénským mořem. V době italských městských států byly důležitým faktorem mocenské politiky. Ještě dál na severozápad hraje důležitou roli francouzský přístav Marseille, cesty z Marseille na východ vedou přes Tyrhénské moře. Skupina jihotyrhénských přístavů Neapol a Salerno leží přímo u Tyrhénského moře.\n\nPřístavy ve Středozemním moři nedosahují ekonomického významu přístavů při Atlantském oceánu, hlavně při pobřeží Severního moře. Mírného zlepšení se dosáhlo otevřením velkého kontejnerového terminálu v Gioia Tauro uprostřed devadesátých let 20. století. Přístav je vzdálen jen několik námořních mil od hlavní námořní trasy přes Středozemní moře, slouží hlavně jako překladiště pro zhruba dalších 50 přístavů ve Středozemním moři, přibližně 95 procent nákladu opouští přístav Gioia Tauro na lodi. V roce 1995 obsloužil přístav 50 lodí s 16 000 kontejnery, v roce 2000 to již bylo 3000 lodí s 2,6 milióny kontejnery. Přístav má v současné době větší obrat než Janov.\n\nV Tyrhénském moři se nachází důležitá zařízení NATO a námořnictva Spojených států amerických, nejdůležitější zařízení se nachází v Neapoli. Severoatlantická aliance v Neapoli udržuje Allied Joint Force Command Naples, jedno ze tří operativních velitelství NATO v Evropě a s Component Command Maritime Naples (CC-MAR Naples) vrchní velitelství námořních sil NATO v jižní Evropě. USA zřídily v Neapoli centrálu námořnictva v Evropě, United States Naval Forces Europe. Vrchní velitelství 6. floty US Navy se v roce 2004 přestěhovalo z Gatey rovněž do Neapole. V současnosti k 6. flotě trvale náleží jen velitelská loď USS \"Mount Whitney\" a menší podpůrné lodě. V principu patří k 6. flotě každá loď US Navy, která se nachází v jejím obvodu působnosti. Její velikost může dosahovat několika skupin letadlových lodí. V Neapoli žije trvale 16 000 Američanů, kteří přímo nebo nepřímo přísluší k tamější námořní základně. Menší námořní základny USA/NATO jsou v La Maddaleně na Sardinii a v Livornu. Camp Darby u Livorna slouží armádě Spojených států amerických jako zásobovací základna pro akce ve Středomoří.\n\nUS Navy je přítomna v této oblasti Středomoří od roku 1815. Základny námořnictva jsou nejstarší americké základny v Itálii a nachází se zde od konce 2. světové války. Po roce 1990 došlo k jejich značnému rozšíření, operace armády USA se rozšířily směrem do východního Středomoří a na Blízký východ a přístavy v Tyrhénském moři slouží jako výchozí základny pro vojenské operace. Velitelství United States Naval Forces se po konci studené války přesunulo z Londýna do Neapole. Nové základny vyrostly ve východní Sicílii, základna Sigonella slouží především jako logistické centrum 6. floty a mezi lety 1970 až 1990 došlo k jejímu trojnásobnému rozšíření. Z letech 1990 až 2000 se počet vojáků v Sigonelle zvýšil z 500 na 3000.\n\nJedna z hlavních základen italského námořnictva se nachází v La Spezia, kde vedle vlajkové lodi italského námořnictva, letadlové lodě \"Cavour\", jsou dislokované fregaty, minolovky a speciální jednotky. V Augustě, již mimo Tyrhénské moře na Sicílii, se nachází základna pobřežní stráže pro Středomoří. Menší italské základny jsou ještě v La Maddaleně a Cagliari na Sardinii.\n\nTyrhénské moře je součástí Středozemního moře, na které připadá 30 procent celosvětového obratu turistiky, z čehož tři čtvrtiny připadají na členské státy Evropské unie, na Španělsko, Francii, Itálii a Řecko. V posledních desetiletích se zvýšil počet obyvatel i turistů na italském pobřeží. V současnosti je mnoho kilometrů tyrhénského pobřeží kompletně zastavěno. Přes polovinu pobřeží Itálie, které jsou průchozí a delší než 20 kilometrů, leží na pobřeží Sardinie.\n\nCelé pobřeží Tyrhénskéko moře je nejvíce turistiky navštěvovaná oblast celé Evropy. Jedním z kořenů turistiky na pobřeží Tyrhénského moře jsou takzvané Grand Tours, které od renesance podnikala šlechta. V 18. století byla tradičně posledním místem těchto cest Neapol.\nTehdy ještě na severní části Tyrhénského moře nebyly bažiny vysušené a pobřeží bylo považováno za odpuzující. Cestující tehdy oceňovali pohled na Neapol z Neapolského zálivu. Jižněji položená Kampánie, Kalábrie a Sicílie byly považované za výběžek Afriky, které nepatří ke civilizaci. Teprve v posledních desetiletích 18. století začaly cestující prodlužovat své výlety směrem na jih Itálie.\n\nV moři je mnoho linek trajektů. Důležitá spojení jsou často krátká, například v oblasti Neapolského zálivu a na Amalfinském pobřeží, jakož přes celé moře, na Sardinii a Korsiku. Jako zbytek Středozemního moře je Tyrhénské moře oblíbeno plachtaři. Především pobřeží Toskánska v prostoru, kde moře přechází v Ligurské moře, je jedna z největších hustot provozu jachet na světě. Příčinou je dlouhá turistická tradice oblasti, převážně příznivé počasí pro jachting a dobře vybavené a přístupné přístavy.\n\nAž do devadesátých let 20. století bylo Tyrhénské moře v lepší stavu než moře Jaderské.\nKvetení řas a hromadné umírání ryb se omezovalo na výjimečné epizody v ohraničených regionech. Náchylné na eutrofizaci je ústí Tibery, pobřeží u Pisy, zálivy u Neapole a Palerma, jakož i severozápadní pobřeží Sicílie.\n\nMoře trpělo také tím, že ještě před několika lety mnohá italská města odváděla znečištěnou vodu přímo do moře, kterým bylo postiženo především ústí Tibery. Doly na cinabarit v Toskánsku přispívají ke zvyšování obsahu rtuti v severním Tyrhénském moři. Značný tlak na životní prostředí vyvolává také turistika. Postiženo je podle WWF především sardinsko-korsické pobřeží a pobřeží na jihu Itálie.\n\nMořské rezervace se nacházejí například mezi Sardinií a Korsikou a u ostrova Ustica u Sicílie. Parco nazionale dell'Arcipelago Toscano má rozlohu 67 500 hektarů moře, přírodní rezervace se nacházejí ještě na ostrově Montecristo a na ostrovech Capraia, Gorgona a Giannutri, chráněny jsou i pobřežní vody do hloubky 100 metrů. Ostrovy mimo Montecristo jsou rozděleny do tří ochranných zón.\n\nNa všech pobřežích Tyrhénského moře se nacházejí hustě osídlené regiony s dlouhou historií. S výjimkou Říše římské se až do dnešní doby žádné mocenské struktuře nepodařilo získat kontrolu nad celým mořem. Spornými oblastmi vždy byl prostor uprostřed moře a obě úžiny umožňující plavbu do Ligurského a Středozemního moře.\n\nNa počátku psané historie dominovali Etruskové z Toskánska centrální části Tyrhénského moře, řecké kolonie v Magna Graecia na Sicílii (Syrakusy) a na jihu Apeninského poloostrova kontrolovaly jih moře, přičemž Kartaginci, kteří sídlili v Tunisku, na Sardinii a v západní Sicílii, kontrolovali západní cestu z moře. Na severozápadě měla významný vliv řecká kolonie Massalia (dnešní Marseille).. Řečtí námořníci v 8. a 7. století před naším letopočtem využívali moře jako přímou cestu mezi Egejským mořem a Marseille, založili obchodní centrum v etruském městě Gravisca a byli vítáni v mnoha městech Etrusků. Z následujících století pocházejí mnohá líčení, které moře popisují jako ráj pirátů nebezpečný pro obchodní lodě. Archeologické důkazy potvrzující spíše pirátství než kvetoucí obchodní cestu jsou velmi řídké a historická věda se v tomto období opírá spíše o domněnky.\n\nPro Římany mělo Tyrhénské moře rozhodující ekonomický význam jako přístupová cesta k samotnému Římu. Římská epocha byla až dodnes jedinou dobou, kdy nějaká mocnost jednoznačně ovládala celé moře. Tehdy vznikly obchodní cesty Alexandrie-Řím a Kartágo-Řím jako hlavní obchodní cesty říše, zásobující Řím egyptským a kartaginským obilím. Jedna z hlavních flotil římského námořnictva, která ovládala moře, měla základnu v městě Misenum v Neapolském zálivu.\n\nV pozdní antice a v raném středověku význam obchodních cest přes Tyrhénské moře vzrostl. Spojení na pevnině v prostoru Středomoří přestala být bezpečná a mnohé námořní cesty přestaly být využívány. Kolem roku 700 našeho vedlo jediné bezpečné spojení mezi západními a východními křesťany z Říma přes Tyrhénské moře a potom dále na východ do Konstantinopole přes jihoitalské přístavy, především Amalfi a Geatu, ale také přístavy na Sicílii. Významné bylo i pokračovaní této křesťanské námořní cesty přes Tyrhénské moře dále do Marseille. Tyrhénské přístavy Amalfi a Gaeta byly v této době hlavními středisky obchodu s Byzancí.\n\nS muslimskou expanzí se ve Středozemním moři ve druhé polovině 7. století objevili muslimští námořníci. Jejich mocenské a hospodářské struktury v severní Africe a na Iberském poloostrově byly v 8. století tak dobře rozvinuté, že na jihu Středozemního moře vznikla druhá námořní obchodní cesta, jež ovlivňovala obchod daleko za oblast Středozemí. Cesty ze severní Afriky se zastávkou na Sicílii a pak dále do Tyrhénského moře byly stále častější. Provoz nebyl přerušen ani loupežnými výpravami pirátů v Tyrhénském moři (roku 775 zaútočili na Sardinii, roku 813 na Řím) a dobytím Sicílie v roce 827. Především jih tyrhénského moře se v 8. a 9. století se rozvinul v nejrušnější a nejbohatší lodní oblast Středomoří. O severní Tyrhénské moře a o cesty na Korsiku a na Sardinii se často bojovalo a muslimští piráti bývali v převaze.\n\nTaké ve stoletích po rozpadu Západořímské říše zůstalo Tyrhénské moře ekonomicky významné. Langobardi dobyli velkou část italské pevniny, Byzanc však dále ovládala pobřeží a jihoitalské ostrovy, a tím i ekonomicky cennou část země.\nV 5. století do oblasti vpadli Vandalové, v 8. století Saracéni, dále v 11. století Normané a v 13. stol Francouzi z domu Anjou. V pozdním středověku bylo Středozemní moře svědkem rivality mezi italskými městskými státy Pisou a Janovem. Tyrhénské moře však především tvořilo velký obchodní prostor, který mohl splnit nároky pobřežních měst. Dováželo se obilí ze Sicílie až do Provence, sůl pocházela z Trapani, sýr ze Sardinie, víno z Neapole, naložené maso z Korsiky, hedvábí ze Sicílie či Kalábrie, ovoce a ořechy z Provence, železo z Elby, peníze a kapitál pocházel z Janova či Florencie. Kožešiny, vlna, a koření a barviva pocházela ze vzdálených zemí.\n\nVe vrcholném středověku se změnil tvar pobřeží, což mělo za následek přemístění přístavů, jako například u města Luna. Především saracénští piráti v 10. a 11. století učinili moře méně bezpečným a ohrožovali obchodní cesty. Nejdůležitějším přístavem v tomto období na italském pobřeží byla Pisa. V soutěžilo o ostatními italskými městy na ostrovem a na pobřeží Ligurského moře a na počátku 11. století rozšířilo svůj vliv na Korsiku a Sardinii. Obě námořní mocnosti Pisa a Janov jakož i méně významní aktéři se nenechali odstrašit od pirátství, když vypátrali cizí obchodní lodě. Soupeření obou námořních republik vyvrcholilo v námořní bitvě u Melorie v roce 1284, jež skončila vítězstvím Janova nad Pisou. Teprve když Janov získal v 13. století moc nad Tyrhénským mořem, mohl začít soupeřit jako obchodní mocnost s Benátkami. Janov navíc kontroloval Tyrhénské moře ze své kolonie na Korsice.\n\nToskánské pobřeží sloužilo vzrůstajícímu janovskému konkurentovi Florencii jako nejdůležitější spojení k moři v soutěži s Benátkami ležícími na jaderském pobřeží. Po jistý čas měla Florencie vlastní flotilu, která byla umístěna v menších přístavech, jež nepatřily Pise ani Janovu, nicméně Florencie nikdy nebyla významnou námořní mocností.\n\nJižněji se prosadili Anjouovci proti normansko-šfaufskému panstvu definitivně v roce 1268 v Neapolském království a na přilehlém pobřeží. Aragonské království jim v roce 1282 odňalo Sicílii a v letech 1322 a 1365 se prosadilo na Sardinii. Na Sardinii se těžilo u města Iglesias stříbro, nicméně vývoz stříbra ustal, když došlo v letech 1365 až 1423 k povstání. Oba ostrovy začaly hrát v hospodářském vývoji oblasti kolem Tyrhénského moře stále důležitější roli. V roce 1442 připadla Aragonie Neapolskému království a moře se stalo katalánským. Ztratilo na významu, protože sloužilo aragonským zájmům. Se sjednocením Aragonského království a Kastilie připadly ostrovy v roce 1492 Španělsku. Až do 18. století sloužily základny na ostrovech stejně jako Neapol španělským námořním zájmům a oblast stále víc hospodářsky upadala.\n\nFrancie ovládala Janov a jeho flotilu přibližně od roku 1500. Ztratila nadvládu v regionu relativně rychle, mocenské postavení získali Habsburkové a Karel V.. Ten zdědil neapolské království a v roce 1528 se mu podařilo janovské získat na svou stranu, takže ovládl největší flotilu v Tyrhénském moři. Habsburkové nyní měli možnost postavil velkou flotilu, nicméně se toho z finančních důvodů zřekli. Přes teoretickou převahu nezískali nadvládu nad v Tyrhénským mořem, kam stále připlouvali piráti a válečné lodě jiných mocností.\n\nVedle pirátů ze severní Afriky, kteří útočili hlavně v létě, začali také piráti z Anglie nacházet v západním Středomoří výnosné obchody. Specializovali se na zimní sezónu. V boji s „barbarskými“ státy na severu Afriky se podílel značný počet menších evropských států. Vznikly rytířské řády specializované na boj s pirátstvím, jako například řád svatého Štěpána z Livorna.\n\nS koncem španělské nadvlády získaly vliv ve Středomoří hlavně Francie a Velká Británie. Tyrhénské moře hrálo ve válkách v 17. a v 18. století jen vedlejší roli. Francie získala rozhodující vliv v severní polovině moře, Spojené království dominovalo na jihu. Tam se cítilo natolik jisté, že poslalo Napoleona Bonaparta do vyhnanství na ostrov Elba, ve sféře vlivu britské floty. Po velkou část 19. století bylo Spojené království nejvýznamnější námořní mocností v Tyrhénském moři. Ze svých námořních základen na Maltě a v Jónském moři kontrolovalo také Tyrhénské moře. Britské námořnictvo mnohokrát demonstrovalo svoji moc v Tyrhénském moři plavbami k britským konzulátům v Palermu, Neapoli, v Civitavecchia u Říma, Livornu a Janově.\n\nV pozdním 19. století a především ve 20. století Tyrhénské moře představovalo výzvu pro italské námořnictvo. Dlouhé pobřeží nabízelo mnoho možností pro útočníky, přičemž cesty na pevnině byly ve příliš špatném stavu, než aby umožnily rychlou reakci. Mnoho možností pro přistání lodí ohrožovalo především Řím a Neapol, které byly vážně ohroženy každým silnějším útokem z moře. Přeložení jihoitalské námořní základny z Neapole do Taranta tento problém ještě zhoršilo, protože Taranto neleží na pobřeží Tyrhénského moře a celý jih Itálie již nebyl dost rychle dosažitelný válečným námořnictvem. Itálie reagovala stavbou několika velkých bitevních lodí, které však počtem a výzbrojí nemohly konkurovat britskému či francouzskému námořnictvu. Měly sloužit k ochraně strategických míst a znemožnit výsadek cizích jednotek. Dále itálie postavila námořní pevnosti v Messinské úžině a v Bonifáckém průlivu. Těžiště italských zájmů před 1. světovou válkou bylo v Jaderském moři, kde byla i flotila Rakouska-Uherska. Oficiálně byly obě země spojenci, přesto pozorovala obě vojenská vedení sousedy s velkou nedůvěrou a soutěžila ve zbrojení. Za 1. světové války hrálo Tyrhénské moře podřadnou roli, hlavní bojové operace Itálie se odehrávaly v Jaderském moři, zásobovací cesty západních spojenců vedly přes Ligurské moře a janovský přístav.\n\nMezi světovými válkami se podařilo vojensky tak opevnit Itálii, Sicílii, Sardinii a Elbu, že se Tyrhénské moře stalo bezpečným italským teritoriem do doby, do níž měl fašistický stát kontrolu nad Sicílií. Na začátku války existující francouzská základna na Korsice představovala nebezpečí především pro ligurské pobřeží.\nPo druhé světové válce se moře stalo bezpečným. Itálie byla pro NATO i Sovětský svaz sekundárním cílem. Ze tří stran chráněné moře bylo útočištěm vojsk NATO. Vedení flotil pro jižní Evropu sídlilo v Neapoli a Gaetě, kde mělo jak americké, tak italské námořnictvo důležité základny, které se využívaly k operacím v oblastech na jih a východ od Itálie.\n\n"}
{"id": "46015", "url": "https://cs.wikipedia.org/wiki?curid=46015", "title": "Osijecko-baranjská župa", "text": "Osijecko-baranjská župa\n\nOsijecko-baranjská župa je jedna z oblastí Chorvatska ve Východní Slavonii a jihu Baranji. Jejím správním střediskem je Osijek.\n\nŽupa zabírá severní část Východní Slavonie a jih Baranji, hraničí na severu s Maďarskem a na jihu se čtyřmi dalšími chorvatskými župami. Její území je nížinné, velmi zemědělsky využívané; pouze jižním směrem se mírně zvedá a v její východní části, u břehu Dunaje, jsou bažiny. Hlavní a nejvýznamnější řekou, kromě již zmíněného Dunaje je zde Dráva, která také protéká hlavním městem Osijekem. Ekonomicky je tato oblast stále velmi slabá, vzhledem k tomu že se pořád ještě vzpamatovává z občanské války v Jugoslávii a na ni navazujících konfliktů. Mnoho domů je stále ještě zničených, působí tu ale naštěstí mezinárodní pomoc. Obyvatelé jsou převážně Chorvati, Srbové byli během ozbrojených střetů přesídleni. Název župy pochází z názvu hlavního města Osijeku a historické části Uherska, Baranyji.\n\n\n"}
{"id": "46018", "url": "https://cs.wikipedia.org/wiki?curid=46018", "title": "Hrad Šuri", "text": "Hrad Šuri\n\nHrad Šuri (okinawsky: \"sui ugusiku\"; : 首里城, \"Šuri-džó\") je gusuku (rjúkjúský hrad) ve městě Šuri (dnes součást Naha) na ostrově Okinawa v Japonsku. Byl sídlem Království Rjúkjú. V roce 1945, během bitvy o Okinawu, byl prakticky celý zničen, jen několik zdí (pár desítek centimetrů vysokých) zůstalo stát. V roce 1992 byl znovupostaven na původním místě podle fotografií, historických záznamů a „paměti“. 31. října 2019 vyhořel do základů a řeší se, zda a jak bude znovu obnoven.\n\nPřesné datum vzniku stavby je nejisté, v období Sanzan (1322–1429) už hrad stál a byl intenzivně užíván. Existuje domněnka, že byl postaven v období Gusuku stejně jako ostatní hrady na Okinawě. Když král \"Šó Haši\" sjednotil všechna tři okinawská knížectví a založil Království Rjúkjú, zvolil si hrad Šuri za své sídlo. Ve stejné době město Šuri, už jako hlavní město, zažilo období rozkvětu, které pokračovalo i během vlády druhé dynastie Šó.\n\nPodle historických záznamů hrad Šuri několikrát vyhořel, ale vždy byl opraven. Před druhou světovou válkou byl hrad prohlášen za japonský \"národní poklad\", ale za války japonská 32. armáda umístila své velitelství právě do hradního podzemí. Proto se hrad stal během bitvy o Okinawu 25. až 27. května 1945 cílem ostřelování z bitevní lodě USS \"Mississippi\" a 27. května vyhořel do základů.\n\nPo válce se Rjúkjúská univerzita přestěhovala na místo bývalého hradu. V roce 1958 byla obnovena brána Šureimon a v roce 1992 byla rekonstruována hlavní budova hradu. V současnosti tvoří oblast kolem hradu park hradu Šuri (首里城公園; \"Šuridžó kóen\"). V roce 2000, společně s dalšími památkami v prefektuře Okinawa, byl Šuri zapsán na Seznam světového dědictví UNESCO pod názvem \"Gusuku a související památky na Království Rjúkjú\".\n\nCelých 450 let od počátku 15. století byl hrad Šuri sídlem královského dvora a administrativním centrem Království Rjúkjú. Byl nejen střediskem zahraničního obchodu, ale i politickým, ekonomickým a kulturním srdcem Rjúkjúského souostroví.\n\nDne 31. října 2019 (JST) v časných ranních hodinách vzplanul požár, který zničil Seiden, Hokuden a Nanden. Alarm se rozezněl ve 2:30 JST ráno, načež byly zavolány záchranné jednotky. Mezi zasažené budovy patří kromě již zmíněných ještě Bandokoro. Požár se podařilo úspěšně uhasit ve 13:30 JST.\n\nPo následném vyšetřování byla jako příčina požáru stanovena vada na elektroinstalaci a jakékoliv cizí zavinění bylo vyloučeno. Jako důkaz posloužila výpověď strážného, který oznámil, že jakmile šel kontrolovat příčinu poplachu, tak musel odemknout dveře do Seiden, které byly stále zamčené a nebyly na nich stopy cizího vniknutí. Po jejich otevření byl již prostor zaplněný kouřem. Zároveň v severní části, kde stával Seiden byl nalezen spálený elektrický rozvaděč. Následně ovšem policejní vyšetřovatelé vydali oznámení, že po kontrole elektrického rozvaděče pro světelný obvod, nebyly nalezeny známky zkratu, navzdory tomu, že dohledová kamera zachytila blikající světlo v hlavní hale Seiden.\n\nJe to již po páté, co byl hrad Šuri zničen. Neprodleně po požáru oznámil okinawský guvernér, Denny Tamaki, že hrad Šuri je symbolem království Rjúkjú a vyjádřením jeho historie a kultury a přislíbil jeho opravu. Japonská vláda shromažďuje prostředky na opravu. Pomoc přislíbila i organizace UNESCO. K 6. listopadu 2019, 12:00 JST obdržela sbírka založená městem Naha přes 3.2 mil. dolarů, tj. cca 73.5 mil. CZK (k 6. listopadu 2019).\n\nVšechny budovy jsou rekonstruovány, původní byly zničeny roku 1945.\n\n\nKomplex obsahuje spoustu dalších bran, chrámů a jiných objektů.\n\n\n"}
{"id": "46020", "url": "https://cs.wikipedia.org/wiki?curid=46020", "title": "Devon", "text": "Devon\n\nSlovo devon nebo Devon označuje:\n\n\n\nKanada\n\nSpojené státy americké\n\n\n"}
{"id": "46021", "url": "https://cs.wikipedia.org/wiki?curid=46021", "title": "Spirální galaxie", "text": "Spirální galaxie\n\nSpirální galaxie je typ galaxie podle Hubbleovy klasifikace. Takovéto galaxie mohou dosahovat velikosti od 30 000 až do 200 000 světelných let. Množství jejich členů se pak pohybuje řádově kolem miliard až stamiliard.\n\nPro spirální galaxie je typická středová oblast kulového tvaru, z které vycházejí jednotlivá ramena. Středová oblast obsahuje hvězdy starší, především červené obry a veleobry, podobně jako u galaxií eliptických. Spirální ramena naopak obsahují hvězdy mladé, vznikající, množství mezihvězdných mračen, plynu, otevřených hvězdokup a mlhovin.\n\nSpirální galaxie typu Sa má mohutnou středovou oblast a ramena jsou k ní těsně přivinuta. Galaxie typu Sc mají středovou oblast poměrně malou a ramena jsou široce rozevřená. Galaxie typu Sb jsou jakýmsi přechodovým typem mezi Sa a Sc.\n\nZvláštním typem spirálních galaxií jsou spirální galaxie s příčkou. Tyto galaxie mají jen dvě ramena (na rozdíl od spirálních galaxií bez příčky, které mohou obsahovat ramen několik), která jsou přes střed galaxie spojena příčkou.\n\nU galaxií, které jsou k nám natočeny „bokem“ pozorujeme temný proužek v rovníkové rovině galaxie. Ten je způsoben koncentrací většího množství prachu v okrajových částech galaxie. Dobrým příkladem je galaxie M104 zvaná „Sombrero“.\n\nVětšina pozorovaných spirálních galaxií má více než dvě ramena. Tato ramena se vyskytují spíše ve vnější části galaxie, to jest po obvodu, kdežto v blízkosti středu galaxie jsou viditelná ramena pouze dvě. U některých galaxií nemusí být spirální struktura ramen zřetelně čitelná.\n"}
{"id": "46025", "url": "https://cs.wikipedia.org/wiki?curid=46025", "title": "Eliptická galaxie", "text": "Eliptická galaxie\n\nEliptická galaxie je typ galaxie podle Hubbleovy klasifikace. Galaxie patřící do této skupiny jsou hvězdné systémy, kde hvězdy jsou symetricky rozloženy a jejich hustota rovnoměrně ubývá od středu k okraji. \n\nHvězdy v eliptických galaxiích patří do skupiny starších hvězd (červení obři a veleobři), které již pohltily veškerý okolní mezihvězdný prach a plyn a proto v eliptických galaxiích nemohou vznikat nové hvězdy. Díky tomu se okrajové části eliptických galaxií stávají částečně průhledné a v některých případech lze pozorovat objekty v jejich pozadí.\n\nObří eliptické galaxie patří mezi největší galaxie, které známe. Skupina těchto galaxií je však méně početná. Obří eliptické galaxie obsahují několik biliónů hvězd a jejich průměr může být až 250 000 světelných let. Časem však nenarůstají. Příkladem obří eliptické galaxie je galaxie M87 v souhvězdí Panny.\n\nProtějškem obřích galaxií jsou trpasličí eliptické galaxie. Jejich průměr činí jen něco málo přes 5 000 světelných let a počet členů (hvězd) čítá pouze několik miliónů. Trpasličí eliptické galaxie patří mezi nejčastěji se vyskytující se typ galaxií a typickým příkladem jsou oba průvodci Velké Galaxie v Andromedě.\n\nEliptické galaxie patří mezi typ pravidelných galaxií ve tvaru elipsoidu (sférioidu). Vyskytují se v různých velikostech. Mají (v průmětu na oblohu) vždy tvar elipsy nebo kruhu. Označují se písmenem E, k němuž je připojeno číslo 0 až 7 (Hubbleovo schéma). Připojené číslo vyjadřuje zploštění elipsy - elipticity galaxie. Číslo je určeno z velké osy a a malé osy b takto:\n\n10(a-b)/a\n\nOznačení E0 odpovídá kruhovému tvaru, E7 je elipsa s největším zploštěním. Eliptické galaxie s větší elipticitou než 7 neexistují. Tvar eliptické galaxie není způsobem rotací, nýbrž náhodným pohybem hvězd, připomínajícím pohyb molekul v plynu. Rotace eliptické galaxie je nevýznamná, jejich úhlový moment je nulový nebo zanedbatelný. Tím se podstatně liší od diskových galaxií.\n\nPlošná jasnost v eliptických galaxiích rovnoměrně klesá od středu k jejímu okraji. Jen výjimečně lze pozorovat náznaky vnitřní struktury. Hvězdy v eliptických galaxiích jsou velmi staré. Eliptické galaxie nemají téměř žádnou mezihvězdnou hmotu, neboť ta se vyčerpala na tvorbu hvězd. V eliptických galaxiích proto nemohou vznikat nové hvězdy a nedochází k překotnému zrodu hvězd. Jsou však výjimky, jako např. cD galaxie M87 ve středu kupy galaxií v Panně. Plyn a prach získala tak, že pohltila svého menšího průvodce (nepravidelnou galaxii), bohatého na mezihvězdnou hmotu. Materiál pohlcené galaxie se sráží a zahušťuje tou měrou, jak se přibližuje ke středu galaxie a vlastní gravitace z něho tvoří novou generaci mladých masivních hvězd.\n\nEliptické galaxie jsou v mnohém podobné středové výduti galaxií spirálních, nemají však ramena. V některých eliptických galaxiích však byl objeven náznak disku (charakteristické složky spirálních galaxií).\n\nTrpasličí eliptické galaxie patří k nejmenším galaxiím, zatímco obří eliptické galaxie jsou největšími galaxiemi vůbec. Mezi pozorovanými galaxiemi je 30 % eliptických. V hustých středových částech velkých kup galaxií je podíl eliptických galaxií značně větší. V Místní skupině galaxií není žádná obří eliptická galaxie, zato větší počet trpasličích eliptických galaxií, které jsou průvodci Galaxie a Velké galaxie v Andromedě.\n\n"}
{"id": "46027", "url": "https://cs.wikipedia.org/wiki?curid=46027", "title": "T-60", "text": "T-60\n\nT-60 byl sovětský lehký tank produkovaný v letech 1941–1942. Celkem bylo vyrobeno asi 6 728 těchto strojů. Jako průzkumný stroj mohl být relativně dobrý, byl však nasazován spolu s tanky T-34 do bojů proti německým tankům, na které nestačil pancéřováním ani výzbrojí (kanon ráže 20 mm). Navíc neměl zrovna ideální jízdní vlastnosti pro těžký terén a chyběla mu vysílačka. Těžké ztráty v bojích s německými tanky mu přinesly přezdívku „společný hrob pro dva“ ().\n"}
{"id": "46037", "url": "https://cs.wikipedia.org/wiki?curid=46037", "title": "Defenestrace", "text": "Defenestrace\n\nDefenestrace (z latinské předložky \"de\", z, od, pryč a \"fenestra\", tj. okno) označuje násilné vyhození z okna. Původ slova je odvozován od pražské defenestrace v roce 1618, kdy nespokojení protestanští stavové vyhodili z okna dva královské místodržící a k tomuto činu sepsali obsáhlou apologii. Ovšem ve středověku a v raném novověku se defenestrace konaly poměrně často a toto konání neslo prvky lynče, ordálu a společně spáchané vraždy. Ve středověké a raně novověké společnosti, která je výrazně horizontálně členěna (přičemž význam vrstev směrem odshora klesá), má defenestrace charakter symbolického trestu (svržením odshora dolů dávají vykonavatele najevo, že se svržení v jim vymezené vrstvě chovali nepatřičně). Inspirace k defenestraci je také často spatřována ve starozákonním příběhu o bezbožné, nemravné a sadistické královně Jezábel, která byla po převratu prince Jehúa svržena z okna svého paláce vlastními služebníky.\n\nZvláštní význam hrají defenestrace v českých dějinách, tři \"pražské defenestrace\" označují události z let 1419, 1483 a 1618. Často se však událost z roku 1483 mezi „významné defenestrace“ nepočítá, což vede k určité nejednoznačnosti, kdy jako „druhá pražská defenestrace“ je označována ta z roku 1618. Také označení „třetí pražská defenestrace“ nemá ustálený význam a označují se jím různé události. Jako třetí pražská defenestrace byla např. označena smrt Jana Masaryka.\n\nPrvní pražská defenestrace se odehrála v neděli 30. července 1419, kdy byli protihusitští novoměstští radní zabiti svržením z okna radnice. Ozbrojený dav přivedený knězem Janem Želivským po kázání v kostele Panny Marie Sněžné před novoměstskou radnici neúspěšně žádal o vydání vězněných stoupenců přijímání podobojí. Následně, zřejmě za účasti Jana Žižky, na radnici zaútočili a konšely vyházeli z oken a ubili. Událost je považována za počátek husitských válek.\n\nTato defenestrace se udála 24. září 1483 při bouřích pražského obyvatelstva za vlády krále Vladislava Jagellonského, kdy strana podobojí, obávající se o svůj vliv, provedla násilný převrat na Starém i Novém Městě a na Malé Straně. Z oken příslušných radnic byli vyhozeni staroměstský purkmistr a těla sedmi zabitých novoměstských konšelů.\nPřevrat v Praze přispěl k omezení panovnické moci a zabránil obnovení předhusitských poměrů.\n6. října 1483 uzavřely tři pražské obce smlouvu o jednotě a společném postupu, která přinesla nadvládu kališnické konfese. Vývoj pak směřoval k náboženskému smíru a vyhlášení rovnoprávnosti obou církví na kutnohorském sněmu v roce 1485.\n\nK této defenestraci došlo 23. května 1618. Byla demonstrativním aktem odporu českých stavů vedených Jindřichem Matyášem Thurnem proti porušování Rudolfova majestátu. Zahájila české stavovské povstání. Při této akci byli z oken pražského hradu vyhozeni královští místodržící Vilém Slavata z Chlumu a Košumberka a Jaroslav Bořita z Martinic a sekretář Filip Fabricius. Událost se obešla bez obětí na životech.\n\n"}
{"id": "46041", "url": "https://cs.wikipedia.org/wiki?curid=46041", "title": "Lolland", "text": "Lolland\n\nLolland (podle starého pravopisu též \"Laaland\") je čtvrtý největší dánský ostrov. Nachází se v Baltském moři jižně od ostrova Sjælland a západně od ostrova Falster. Je 58 km dlouhý, 15–25 km široký a jeho rozloha je 1243 km².\n\nNa Lollandu bydlí přes 65 000 obyvatel ( 65 764 v roce 2010). Největšími městy jsou Maribo, Nakskov, Rødbyshavn a Rødby.\n\nOstrov je velmi plochý. Nejvyšší bod se nachází ve výšce 25 m n. m. na jihovýchodě poblíž obce Horslunde. Na jihu ostrova jsou dokonce místa, které se nacházejí až dva metry pod hladinou moře.\n\nVlády Dánska a Německa plánují spojit Lolland s německým ostrovem Fehmarn budoucím tunelem pod Fehmarnskou úžinou. Trasa E47 z Kodaně prochází Guldborgsundskou úžinu mezi Lollandem a Falsterem, v současné době ale trasa končí v Rødbyhavn, odkud trajekt převáží vozidla i vlaky na osmnáct kilometrů vzdálený německý ostrov Fehmarn. Dva starší mosty překlenují úžinu mezi Lollandem a Falsterem: Most Fredericka IX a Guldborgsundský most na severním konci úžiny. Falster leží přímo na východ od Lollandu.\n"}
{"id": "46044", "url": "https://cs.wikipedia.org/wiki?curid=46044", "title": "Děžňovův mys", "text": "Děžňovův mys\n\nDěžňovův mys, též Děžněvův mys () je mys, nejvýchodnější pevninský výběžek Asie, jenž dosahuje na poledník 169°40′ západní zeměpisné délky. Mys leží na Čukotském poloostrově na východě Ruské federace, kde Beringův průliv odděluje Eurasii od Severní Ameriky. Jeho zeměpisné souřadnice jsou \n\nMys nese jméno na počest Semjona Ivanoviče Děžňova (1605–1673), který jako první Evropan tohoto výběžku dosáhl. V Naukanu stojí maják Semjona Ivanoviče Děžňova.\n\nPoblíž mysu se nachází osada Uelen () s polární a meteorologickou stanicí Uelen () – ID 25399.\n"}
{"id": "46046", "url": "https://cs.wikipedia.org/wiki?curid=46046", "title": "Středomoří", "text": "Středomoří\n\nStředomoří, též Středozemí či mediterán je oblast okolo Středozemního moře. Klimaticky se vyznačuje suchým teplým létem a mírnou deštivou zimou. Je jednou z oblastí, kde vznikly první civilizace.\n\nZ hlediska fytogeografie patří do Středomoří oblasti, které byly kdysi pokryty stálezelenými lesy, tedy většina středomořského pobřeží kromě delty Nilu a nejspíše také některých částí pobřeží Libye. Úzký pás těchto lesů se nacházel v dnešní Francii, severní Itálii, Chorvatsku, na jižním pobřeží Turecka a v Egyptě a Libyi, jinak ale pokrývaly většinu Iberského poloostrova, jižní Itálii, Řecko, západní Sýrii, většinu Libanonu, Izrael a široký pás pobřeží v Maroku, Alžírsku a Tunisku a také všechny středomořské ostrovy. Lze jej také vymezit možností pěstování olivovníku evropského, který prospívá přibližně do výšky 800 m n. m. a nesnáší pokles teploty pod 13 °C.\n\nPro Středomoří jsou typické především hnědé půdy – kambisoly, především v Maghrebu, Izraeli a v Libanonu také luvisoly, včetně sušších chromosolů červené či žluté barvy. Vyskytují se také půdy patřící mezi leptosoly jako úrodnější rendziny a na pobřeží Chorvatska a Turecka rankery. Mezi velmi úrodné středozemní půdy patří andosoly, vzniklé vulkanickou činností, a fluvisoly na březích dolních toků řek a jezer. Středozemní půdy jsou zpravidla alkalické či mírně kyselé, silně kyselé půdy se vyskytují výjimečně.\n\nPůvodně bylo Středomoří pokryto stálezelenými lesy, v současnosti je však většina z nich zničena a místo toho vzniklo několik typů sekundární vegetace. Mezi nejdůležitější patří:\n\n\nStředomoří je typické vysokým počtem endemitů, což je způsobeno i množstvím izolovaných ostrovů. Například v Řecku roste 323 endemitů, na Krétě 131 a v Sierra Nevadě 40.\n\nPůvodní středomořské lesy byly podle pylových analýz a botanických předpokladů tvořeny především neopadavými druhy dubůː dubem cesmínovým (\"Quercus ilex\"), dubem kermesovým (\"Quercus coccifer\"a) a dubem korkovým (\"Quercus suber\"). Dále také vavřínem vznešeným (\"Laurus nobilis\"), planým olivovníkem (\"Olea europea\" subsp. \"Oleaster\"), borovicemi jako je borovice halebská (\"Pinus halepensis\") a pinie (\"Pinus pinea\") a dalšími. V podrostu a na okrajích se nacházely také jalovce jako jalovec fénický (\"Juniperus phoenicea\"), jalovec červenoplodý (\"Juniperus oxycedrus\") a také cypřiš vždyzelený (\"Cupressus sempervirens\"), myrta obecná (\"Myrtus communis\"), řečíky (\"Pistacia\"), planiky (\"Arbutus\"), cisty (\"Cistus\"), řešetláky (\"Rhamnus\"), kaliny (\"Viburnum\") a mnoho dalších polokeřů a bylin. Na písčitých a karbonátových půdách převládaly především borovice.\n\nV Levantě těžili dřevo od 3. tisíciletí př. n. l. Féničané a vyváželi ho do Egypta a Mezopotámie. Jednalo se především o oblíbené cedrové dřevo. Řecko bylo výrazně odlesněno kolem roku 500 př. n. l.. Zničení lesů vedlo k výrazné větrné a vodní erozi, což vedlo k rozsáhlému odplavení půdy, který bylo mimo jiné jedním z faktorů, které způsobily zanesení starověkých přístavů jako Efes, Théby nebo Athény. V současnosti se zachovaly především na nedostupných místech jako jsou prudké svahy strží. Souvislé zachovalé stálezelené lesy lze stále nalézt například v katalánské oblasti Girona nebo na Krétě. Existují snahy o obnovení těchto porostů, ale zalesňování listnatými stromy je velmi složité. Úspěšnější je výsadba jehličnatých stromů, především borovicí halebskou.\n\n"}
{"id": "46048", "url": "https://cs.wikipedia.org/wiki?curid=46048", "title": "Grigorij Jefimovič Rasputin", "text": "Grigorij Jefimovič Rasputin\n\nGrigorij Jefimovič Rasputin (, Pokrovskoje, Ruské impérium – , Sankt Petěrburg, Ruské impérium) byl svérázný sibiřský mužik, léčitel a mystik, zároveň opilec a sexuální maniak, který patrně předstíral jisté parapsychologické schopnosti. Měl velký vliv na poslední ruské vládce z dynastie Holstein‑Gottorp‑Romanov. Rasputin hrál důležitou roli v životě imperátora Mikuláše II., jeho vzdělané, ale pověrčivé ženy Alexandry Fjodorovny a mladého následníka trůnu Alexeje. Byl označován za jurodivého, přesto rozhodoval o politice i osudech lidí u dvora.\n\nRasputin se narodil 10. ledna 1869 v malé sibiřské vesničce Pokrovskoje ve správním okrese Ťumeň u Tobolska na Urale.\n\nJeho otec se jmenoval Jefim Jakovlevič, jeho matka Anna Vasiljevna a oba byli svobodní sedláci. Jeho dva sourozenci zemřeli velmi mladí, starší bratr Lavrentij na zápal plic, sestra Marie se pak jednoho dne utopila v řece. Rovněž jeho matka zemřela velmi brzy, takže byl Rasputin již od dětství odkázán prakticky sám na sebe. Hospodařil s otcem, do žádné školy však chodit nemohl a číst a psát se naučil až v dospělosti.\n\nKdyž Rasputin dospíval, začal běhat za děvčaty a často se i opíjel. Místní lidé ho považovali za darebáka, ale často mu to odpouštěli především kvůli jeho neúplné rodině, kdy ho vychovával jen jeho opilecký otec. Podle písemných hlášení z policejního archivu v Tobolsku se dokonce dopustil krádeže. Tato hlášení obsahují první popis mladého Rasputina. V té době měřil asi 180 cm, měl světlé vlasy, podlouhlý obličej a tmavě zrzavý plnovous.\n\nV jeho rodné obci se vypráví, že byl jako člověk velice rozporuplný. Na jedné straně vedl výstřední život, na druhé straně se často modlíval a prosil, aby se mu dostalo poznání.\n\nAž do 18 let ho zajímalo jen pití, ale poté, podle jeho vlastních slov, nastal obrovský zlom v jeho životě, kdy se otevřel Bohu a začal putovat po klášterech na Sibiři.\n\nExistují dohady, že jeho příjmení Rasputin je odvozeno od ruského slova „rasputnik“, což znamená prostopášník či nemrava. Pravda je však taková, že jeho příjmení od tohoto slova odvozeno nebylo, ale bylo jeho pravým příjmením. V jeho rodné vsi tehdy žili i jeho příbuzní, kteří měli stejné jméno. V pozdějších letech, kdy už dosáhl slávy a uznání, požádal cara Mikuláše II., aby si mohl příjmení změnit na „Novych“, což znamená nový nebo obnovitel.\n\n22. února 1887 (podle starého ruského kalendáře) se oženil s Paraskevou Fjodorovnou Dubrovninovou, která pocházela z vedlejší vesnice. Rasputin se doma moc nezdržoval, neustále cestoval a zdokonaloval si své léčitelské schopnosti. Domů se pak vracel vždy jen na krátký čas. Roku 1895 se mu narodil syn Dmitrij, který v pozdější době trpěl epilepsií a 1897 pak dcerka Matrjona, které říkávali Maria.\n\nDo hlavního města Rasputin přišel roku 1903 přes Kazaň prostřednictvím řady lidí, na něž udělal mimořádný dojem. V Petrohradu se zrovna konalo velké shromáždění církevních představitelů. Rasputin věřil, že získá poučení a především podporu známého duchovního Ioanna Kronštadtského, v jehož svatost pevně věřila i carská rodina. K té se nakonec přiblížil prostřednictvím dcer černohorského něguše roku 1905, kdy se mu podařilo navázat pevné přátelství s carem Mikulášem II., ale především s jeho ženou carevnou Alexandrou Fjodorovnou.\n\nSkutečnost, která měla zůstat před veřejností utajena, byla vážná nemoc následníka trůnu Alexeje Nikolajeviče (1904–1918). Tento malý chlapec trpěl totiž zákeřnou hemofilií, jakékoli sebemenší poranění mu mohlo způsobit dlouhodobé krvácení.\n\nRoku 1909 měl carevič malou nehodu, která mu však v souvislosti s jeho chorobou velmi přitížila. Nikdo si nevěděl rady. Nakonec byl povolán sám Rasputin, kterému se podařilo svými modlitbami a hypnotickými schopnostmi chlapce uzdravit. Je otázka, zdali to byla pouhá náhoda, či zda měl Rasputin opravdu takový léčitelský dar. Důležité je ale to, že od té doby mu byli car s carevnou velmi nakloněni a nedali na něj dopustit.\n\nPoté, co byl 28. června 1914 spáchán atentát na rakouského následníka trůnu arcivévodu Františka Ferdinanda a jeho ženu, Rusko vstoupilo do války na straně Británie a Francie. Car učinil toto rozhodnutí i přes úpěnlivé prosby Rasputina. Ten předvídal, že z tohoto boje vyjde Rusko jako poražené, avšak Mikuláš II. ho odmítal poslouchat. Nakonec toho litoval, protože jeho vojska utrpěla četné ztráty, a proto musel sám odjet do války. Během jeho nepřítomnosti řídila stát carevna, která dopřávala v hojné míře sluchu radám Rasputina. Rasputin carevnu, pro kterou to byla převelice těžká doba, dokonale ovládl a prakticky jí nařizoval, co má dělat, ačkoliv i přes různá osočování a pomluvy byla Alexandra Fjodorovna velice inteligentní žena.\n\nSvým skandálním životem Rasputin diskreditoval carskou rodinu. 30. prosince 1916 na něj byl spáchán atentát. Jeho vrahy byli antisemitský poslanec Státní dumy Vladimir Puriškevič, kníže Felix Felixovič Jusupov, který byl vůdcem atentátníků, dále se atentátu účastnili synovec cara, velkokníže Dmitrij Pavlovič, další velkokníže Nikolaj Michajlovič a lékař Stanislav Lazovert.\n\nRasputinova smrt se stala legendou. Jeho vrazi se jej snažili otrávit cyankáli ve víně a koláčích, ale jed na něj nepůsobil. Poté jej postupně střelili, do srdce, do zad, do hlavy a následovně jeho tělo vhodili do řeky Něvy.\nDůvod, proč nepůsobil jed, není zcela zřejmý – předpokládá se, že částečně byl kyanid neutralizován cukrem a je také možné, že jako silný alkoholik měl Rasputin sníženou kyselost žaludku, takže cyankáli se nerozložilo na smrtelný kyanovodík, existuje i teorie že jed byl příliš starý a proto neúčinný. Když byl Rasputin vhozen do Něvy, ještě žil – vyplynulo to z výpisu pitvy. Dokonce se pokusil dostat i ven z řeky (podle odřenin na konečcích prstů), ale nakonec v Něvě utonul.\n\n\n\n\n\n\n"}
{"id": "46049", "url": "https://cs.wikipedia.org/wiki?curid=46049", "title": "Jambolská oblast", "text": "Jambolská oblast\n\nJambolská oblast je jedna z oblastí Bulharska, ležící na jihovýchodě země. Jejím hlavním městem je Jambol.\n\nOblast hraničí na jihu s Tureckem, na severu se Slivenskou oblastí, na východě s Burgaskou oblastí a na západě s oblastmi Chaskovskou a Starozagorskou. Její území vyplňuje hlavně nízká pahorkatina do 600 metrů nadmořské výšky, která je rozdělena řekou Tundža; ta teče směrem na jih a do Egejského moře. Největším městem a sídlem správy je Jambol, který má 77 906 obyvatel. Na ploše o rozloze 3 360 km² tu žije přes 130 tisíc obyvatel, většinou Bulharů. Prochází tudy několik železničních tratí, které mají hlavní uzel v Jambolu.\n\nOblast se administrativně dělí na 5 obštin.\n\nV oblasti žije 131 447 obyvatel. Podle sčítáni 1. února 2011 bylo národnostní složení následující:\n\n"}
{"id": "46058", "url": "https://cs.wikipedia.org/wiki?curid=46058", "title": "Kurkuma", "text": "Kurkuma\n\nKurkuma neboli indický šafrán je koření ze sušeného mletého oddenku kurkumovníku dlouhého (\"Curcuma longa\"). Obsahuje asi 5 % éterického oleje (hlavní složky sabinen, felandren a žluté barvivo kurkumin). Používá se v kari koření; hojně se využívá v pákistánské, indické, perské a thajské kuchyni. \n\nZ kurkumy se také vyrábí škrobová moučka; na trhu se objevuje pod názvem Arrowrot, někdy se také nazývá koa. Používá se např. k zahušťování rybích a želvích polévek.\n\nKurkumy se používá též jako barviva do potravin. Například se používá jako barvivo do bezvaječných těstovin, polévek, rýže atd. pro dosažení žluté barvy. Zvyšuje též trvanlivost potravin.\n\nOddenky kurkumy se několik hodin vaří a poté jsou sušeny a následně pomlety na sytě žlutý prášek. Aktivní složka kurkumin má zemitou, nahořklou, pepřovitou a hořčici podobnou chuť.\n\nMá vynikající protizánětlivé účinky a je prokazatelně antioxidantem. Významně podporuje mozkové kognitivní funkce, zejména u starších lidí.\n\nRostlina je vytrvalá bylina se zdužnatělými kořenovými oddenky, podobnými známým oddenkům zázvoru nebo kosatců. Z hlízovitého oddenku vyrážejí dlouze řapíkaté listy a až 1,5 m vysoký stonek. Mezi listy vyrůstá hustý klas bledě žlutých kvítků. Plodem jsou mnohosemenné tobolky, které se ve zralosti samy rozevírají. Původ je v jižní Asii, zejména Indii. Dále je pěstována na Srí Lance, v Číně, v Indonésii, Peru či na Jamajce.\n\nTato trvalka z čeledi zázvorníkovitých má zduřelý článkovaný oddenek a dlouze řapíkaté listy. Mezi nimi vyrůstá klas světle žlutých květů. Plodem je mnohosemenná tobolka. Semena jsou s míškem. Kurkuma přitom obsahuje silici, limonen, kamfen, alfa- a betapinen, cineol, antioxidant kurkumin či škrob.\n\nZlaté mléko je nápoj, které pochází z Asie. Je připravován z kombinace asijského koření (kurkuma, kardamom, chilli a zázvor) a rostlinného mléka. Mléko se pije převážně teplé, ale existuje i studená varianta, ice golden milk. Nápoj se doporučuje pít ve večerních hodinách.\n\nV tomto článku může být použit text z článku Ghí, kurkuma a ájuvédská strava na webu ajurveda.top, autor Vladimir Mazal, CC-BY-SA\n\n"}
{"id": "46061", "url": "https://cs.wikipedia.org/wiki?curid=46061", "title": "Rosice (okres Brno-venkov)", "text": "Rosice (okres Brno-venkov)\n\nRosice (německy \"Rossitz\") jsou město v okrese Brno-venkov v Jihomoravském kraji, 16 km západně od Brna. Nacházejí se v Boskovické brázdě, na soutoku říčky Bobravy s Říčanským potokem. Leží v katastrálním území Rosice u Brna, tento název nese i místní pošta a železniční zastávka. Žije zde obyvatel.\n\nModrý štít, ve kterém je uprostřed vyobrazena vpravo plovoucí štika přirozené podoby a barvy s oranžovým okem a červenou zřítelnicí, s oranžovými ploutvemi a ocasem. Na horním kraji štítu vroubeného ozdobným bronzovým okrajem je posazena stříbrná zděná koruna s pěti viditelnými zuby.\n\nPrvní dochovaná zmínka o Rosicích se nalézá v listině z roku 1259, v níž jsou zmiňováni majitelé místního hradu bratři Bohuš a Hartman s přídomkem z Rosic. Ve 14.–15. století patřily Rosice Hechtům z Rosic, jejichž erb zdobila stříbrná štika v červeném poli.\n\nRosice se postupně vyvinuly v městys. V roce 1880 se jejich součástí stala vesnice Pendrov, nacházející se v údolí Bobravy. Roku 1907 byly Rosice císařem Františkem Josefem I. povýšeny na město a obdržely městský znak. Od roku 1921 do roku 1996 zde fungovala sklárna.\n\nOd roku 2003 jsou Rosice obcí s rozšířenou působností, jejich správní obvod čítá celkem 24 obcí. K 5. lednu 2011 vstoupila v účinnost změna hranice mezi Rosicemi a sousední obcí Tetčice, uskutečněná na základě vzájemné dohody o změně společných hranic ze dne 12. října 2010.\n\nRosice protíná silnice první třídy 23 (Brno, dálnice D1 – Kývalka – Náměšť nad Oslavou – Třebíč). Nájezd na dálnici D1 u Kývalky (exit 182) je od Rosic vzdálen 6 km. Městem prochází železniční trať Brno – Jihlava (č. 240), místní zastávka se jmenuje Rosice u Brna.\n\nRosice jsou obsluhovány Integrovaným dopravním systémem Jihomoravského kraje v zóně 425. Spojení zajišťují (stav k 1. 10. 2006) vlaky na lince S4 (Brno – Náměšť nad Oslavou) a autobusové linky 405 (Zastávka – Rosice – Brno), 406 (Ivančice – Rosice – Brno), 421 (Lukovany – Rosice), 423 (Mohelno – Ivančice – Rosice) a 153 (Tišnov – Rosice – Ivančice). V sousedních obcích Zastávka a Tetčice jsou přestupní uzly IDS JMK, kde je možné přestoupit na vlak linky S4.\n\nPřes Rosice vede několik cyklotras, z toho některé částečně značené a připravované:\n\n\n\n\n\n\n\n"}
{"id": "46064", "url": "https://cs.wikipedia.org/wiki?curid=46064", "title": "Pretty Good Privacy", "text": "Pretty Good Privacy\n\nPretty Good Privacy (PGP) (ang. \"dost dobré soukromí\") je počítačový program, který umožňuje šifrování a podepisování. Je založeno na algoritmu RSA pro asymetrickou kryptografii. První verze PGP byla uvolněna Philem Zimmermannem v roce 1991. Další verze byly vyvíjeny Philem Zimmermannem i jinými.\n\nPGP mělo takový vliv, že bylo standardizováno, aby byla umožněna spolupráce mezi různými verzemi PGP a podobného software. PGP bylo přijato jako internetový standard pod názvem OpenPGP. Nyní se jedná o otevřený standard dodržovaný PGP, GnuPG (GNU Privacy Guard nebo také GPG), Hushmail, Veridis, Authora a jinými.\n\nNejčastěji se setkáváme s použitím při šifrování e-mailů. Pro tento účel existuje mnoho pluginů, které umožní práci s PGP většině e-mailových klientů.\n\nPGP umožňuje šifrovat a dešifrovat zprávy, digitálně je podepisovat, ověřovat identitu odesílatele (jen pokud také používá PGP) a spravovat klíče.\nAsymetrická kryptografie pracuje tak, že šifra nepoužívá jeden, ale hned dva různé klíče. První slouží k šifrování a jeho výstupem je zašifrovaná zpráva. Tu lze přečíst (dešifrovat) jen a pouze pomocí druhého klíče. Tento způsob má oproti tradičním šifrám, které používají tentýž klíč pro šifrování i dešifrování, jednu velkou výhodu. Svůj šifrovací (veřejný) klíč můžete umístit na veřejném, ale důvěryhodném místě (například osobní WWW stránka nebo klíčový server), kde si ho každý může zkopírovat a zašifrovat s ním utajovanou zprávu. Tu pak může bez obav poslat a bude mít jistotu, že si ji může přečíst pouze adresát, respektive držitel soukromého (dešifrovacího) klíče.\n\nPrávě zacházení se soukromým klíčem je bezpečnostně nejkritičtější částí technologie PGP. Pokud privátní klíč používáte jen na svém počítači, ke kterému nikdo kromě vás nemá přístup, je všechno v pořádku. Pokud jej ale máte na počítači, který kromě vás používá více lidí, je nutné si privátní klíč dodatečně chránit dostatečně kvalitním heslem, tzv. passphrase, jehož zadáním bude podmíněna jakákoliv manipulace s klíčem.\n\nVedle šifrování zpráv řeší PGP i problematiku jejich autenticity. Princip je podobný jako v případě šifrování. Odesílatel připojí ke zprávě zvláštní dodatek, který se jednocestně vygeneruje z textu zprávy pomocí některé z hashovacích funkcí. Tento dodatek, tzv. „message digest“, zašifruje svým soukromým klíčem, čímž vznikne digitální podpis. Příjemce si opatří veřejný klíč odesílatele, dešifruje přiložený podpis a porovná jej s tím, jak by měl vypadat podle jeho výpočtu. Pokud oba výsledky souhlasí, lze zprávu považovat za autentickou.\n\nRůzné verze programů PGP jsou k mání pro různé sw. platformy včetně Linuxu, avšak tyto programy obsahují celou řadu patentovaných technologií, které velmi omezují možnosti šíření, zejména ve vztahu k dostupnosti zdrojového kódu, a kromě toho je lze zdarma používat pouze pro osobní potřebu. Zřejmě nejrozšířenější volně šiřitelnou alternativou k PGP je GPG.\n\nOpenPGP je název standardu, který Philip Zimmermann v roce 1997 navrhl IETF, s čímž IETF souhlasila a ustavila pracovní skupinu. OpenPGP je tak aktivně vyvíjeným internetovým standardem, jehož aktuální specifikace je zveřejněna v (listopad 2007, nahradilo ). Mnoho e-mailových klientů podporuje OpenPGP a umožňuje tak pracovat s digitálními podpisy a šifrovanými zprávami podle specifikace .\n\nFree Software Foundation vyvinula svoji vlastní implementaci, která je s OpenPGP kompatibilní, pod názvem GNU Privacy Guard (program codice_1) a je oddělená od grafického rozhraní. Mnoho různých aplikací využívá externí program codice_1 nebo jeho knihovny.\n\n\n"}
{"id": "46068", "url": "https://cs.wikipedia.org/wiki?curid=46068", "title": "Lipové stromořadí v Rosicích", "text": "Lipové stromořadí v Rosicích\n\nLipové stromořadí v Rosicích je chráněné stromořadí ve městě Rosicích, které byla vysázeno podél křížové cesty ke kapli Nejsvětější Trojice a v nejbližším okolí této kaple. Nachází se v jižní části města. Alej tvořilo ke dni vyhlášení celkem 105 stromů – 102 lip malolistých (\"Tilia cordata\"), dva habry obecné (\"Carpinus betulus\") a jeden trnovník akát (\"Robinia pseudoacacia\"). Právní ochrana aleje byla vyhlášena 2. listopadu 1978 Okresním národním výborem Brno-venkov. Nový popis této skupiny památných stromů uvádí, že je chráněno celkem 101 jedinců ve složení tři lípy velkolisté (\"Tilia platyphyllos\") v okolí kaple ve stáří asi 200 let, dva habry obecné, které spolu s převažujícími lipami malolistými tvoří stromořadí podél křížové cesty ve stáří 100 až 150 let. Obvody kmenů těchto chráněných stromů se pohybují od 150 do 285 cm.\n"}
{"id": "46070", "url": "https://cs.wikipedia.org/wiki?curid=46070", "title": "Hrušeň pod Oborou", "text": "Hrušeň pod Oborou\n\nHrušeň pod Oborou je památný strom v Rosicích, západně od Brna. Hrušeň planá (\"Pyrus pyraster\") roste na remízku na poli pod oborou. Obvod kmene ve výšce 1,3 m je 284 cm a koruna stromu dosahuje do výšky 10 m. Hrušeň je chráněna od 11. srpna 2004.\n\n"}
{"id": "46074", "url": "https://cs.wikipedia.org/wiki?curid=46074", "title": "Silmarillion", "text": "Silmarillion\n\nSilmarillion je jedna z trojice nejznámějších knih britského spisovatele Johna Ronalda Reuela Tolkiena. Obsahuje výňatky z archetypálních dějin země, zasazených zde do konkrétního světa Ardy a zejména jeho kontinentu Středozemě. Obsahuje základní informace o světě jeho příběhů a dějiny jeho nejstarších období. Jde o knihu obsahující spoustu jmen, neboť neklade hlavní důraz na příběh, má spíše charakter kroniky.\n\nAčkoli se čtenáři s touto knihou seznámili až po autorově smrti, obsahuje příběhy a myšlenky, které jsou základem zbývajících dvou jeho slavných děl, Hobita a Pána prstenů. První obrysy světa Středozemě začaly vznikat v Tolkienově mysli již v roce 1917, v době, kdy ležel s onemocněním ve vojenské nemocnici. Část z tohoto světa poznali čtenáři v knize Hobit. Po jejím velkém úspěchu nabídl Tolkien vydavatelům Silmarillion k vydání, byl však odmítnut a místo toho vyzván, aby napsal pokračování Hobita. Tak vznikl Pán prstenů, do nějž Tolkien opět umístil mnoho z příběhů Silmarillionu jako odkazy na starší minulost. Po dokončení Pána prstenů se k Silmarillionu opět vrátil. Nesoustředil se však tolik na příběhy jako na podání informací o pozadí světa, v němž se jeho příběhy odehrávají, tedy vytvoření jeho ucelené koncepce. Do své smrti proto knihu nedokončil do ucelené podoby. Jeho syn Christopher se tedy ujal nedokončeného díla a z různých otcových zápisků dal dohromady knihu tak, jak ji známe dnes (vyšla v roce 1977).\n\nAčkoli se celá kniha jmenuje Silmarillion, skládá se z pěti oddílů, z nichž vlastní název Silmarillion nese jen jeden, neboť jen on se zabývá přímo historií silmarilů. Ostatní oddíly popisují dějiny světa, do nějž jsou Tolkienovy příběhy zasazeny.\nAinulindale je vlastně úvodem do světa Tolkienových příběhů. Vypráví o počátcích světa a původu bytostí, které jej obývají.\nNa počátku byl Eru či Ilúvatar (jména jsou elfská), který přebýval v Prázdnu, z nějž se vynořil. Z Ilúvatara vycházely myšlenky, jimž dal věčný život. Tak povstali Ainur, Svatí, duchovní bytosti, pro něž vybudoval Ilúvatar Bezčasé síně. Ainur byli obdařeni mocným hlasem, aby před Ilúvaterem zpívali podle námětů, které jim předkládal. Tak povstala Hudba Ainur. Ilúvatar tuto Hudbu vzal a zhmotnil. To byl počátek světa, jenž nesl jméno Eä (Jsoucí), elfy později pojmenovaný Arda. Někteří z Ainur si nový svět zamilovali a rozhodli se, že na něj sestoupí a budou v něm přebývat; ti nejmocnější z nich byli od té doby známi jako Valar, ti méně mocní jako Maiar. Moc jich všech byla omezena podmínkami světa a všichni na sebe vzali pozemskou podobu. Bylo předpovězeno, že na Konci světa se Valar a Maiar vrátí do Bezčasých síní a s nimi Ilúvatarovy děti, myslící bytosti, stvořené až na Ardě, a pak bude opět znít Hudba, obohacená o osudy světa a bez vady.\n\nValaquenta neobsahuje žádný příběh, je vyjmenováním a popisem těch Ainur, kteří sestoupili na Ardu.\n\nNejprve je věnována pozornost sedmi Valar. Jsou to: Manwë, pán Ardy, miluje vzduch (a rovněž všechny zvuky), proto je též zván Pán větru, patří mu všichni ptáci; Ulmo, pán vod, v nichž přebývá, vody k němu donesou vše, co se na světě udá; Aulë, Tvůrce hor, mistr všech řemesel, vynálezce kovů a drahokamů; Námo, Hlasatel soudu, často podle svého sídla zvaný Mandos, pán duchů a sudby, v jeho sídle v Síních čekání přebývají duše zabitých elfů; Oromë, lovec a krotitel zvěře, vyjíždí na lov po celé Středozemi; Tulkas, má přezdívku Zápasník, je silný a rychlý; Irmo, pán snů, zvaný podle svého sídla též Lórien; mezi Valar byl původně i Melkor, nejmocnější z Ainur, obrátil se však ke zlu a nebyl dále počítán mezi Valar.\nValar mají manželky, duchy ženského rodu, kterých je rovněž sedm, nazývají se Valier. Jsou to: Varda, královna Valar, paní hvězd, duch světla, nejmilejší Valar elfů; Yavanna, manželka Aulëho, živitelka světa, dárkyně plodů, tvůrkyně stromů a ochránkyně rostoucích věcí; Nienna, její doménou jsou hoře, slitování, přináší moudrost a trpělivost ke snášení života; Vána, manželka Oromëho, paní věčného mládí, miluje ptačí zpěv a květy; Nessa, manželka Tulkasova, miluje lesní tvory a tanec, stále tančí v sídle Valar; Estë, manželka Irma, léčitelka ran a únavy, dává odpočinek a úlevu od břemen světa; Vairë, manželka Námova, zvaná Tkadlena, na svém stavu tká události dříve než nastanou v čase a utkanými sítěmi rozšiřuje síně Mandosu.\n\nDuchové relativně nižší moci, přišlí do Ardy, nesou jméno Maiar, stejného řádu jako Valar (Ainur), jen nižšího stupně, někteří mocí malí, někteří téměř tak velcí jako Valar. Většinou sloužili a pomáhali Valar, s ostatními obyvateli světa měli málo společného a jen málo jich je známo. Patří mezi ně například Eönwë, hlasatel Manweho, učitel lidí, silou zbraně největší na Ardě, Arien, která řídí let Slunce s žárem očí příliš silným i pro Eldar, Tilion, řídící běh Měsíce, který měl stříbrný luk, Ossë Uinen, manželé a vládci okružních moří. Melian přišla do Středozemě a provdala se za elfa Thingola, a mezi Maiar patřilo i pět čarodějů, kteří přišli do Středozemě. Někteří Maiar byli zkaženi Melkorem, někteří velcí, jako Mairon, Obdivuhodný (Sauron), velký řemeslník z Aulëho lidu), jenž měl podíl ve všem, co kdy Melkor udělal na Zemi, a po jeho pádu se sám dosadil na stolec Temného pána, v počátku menšího ducha, ale celkově efektivnějšího, další, o něco slabší, jako balrogové, stejně jako nejmenší, a ti si vzali podobu prvních skřetů.\n\nQuenta Silmarillion (Příběh o Silmarilech) tvoří jádro knihy a její nejrozsáhlejší část. Popisuje dějiny Ardy po příchodu Valar, svou pozornost zaměřuje především na elfy a jejich mnoho staletí trvající boj s Melkorem o klenoty silmarily.\n\nVypráví o stvoření světa Ilúvatarem, o tom, jak se správy světa ujali Valar, kteří na ni sestoupili z nebe. Vypráví, jak byly stvořeny myslící bytosti, které jej obývaly – elfové, lidé, trpaslíci. Vypráví o tom, jak jeden z Valar, Melkor, zatoužil mít celou zemi pro sebe a obyvatele světa si podrobit. O tom, jak nejzručnější z elfů Fëanor vytvořil zářící klenoty silmarily a jak po nich Melkor zatoužil a ukradl je. O tom, že Fëanor se rozhodl klenoty dobýt zpět a velkou část elfů odvedl do spoustu věků trvající války proti Melkorovi. Vypráví o osudech elfů i lidí v oněch věcích a o tom, že s pomocí Valar a samotného Ilúvatara lidé s elfy nakonec Melkora porazili a vyhnali ze světa.\n\nAkallabêth vypráví o Druhém věku Středozemě a zejména o Númenoru a Númenorejcích.\n\nV závěrečných bojích války o silmarily stála většina lidí na Melkorově straně, jen nemnoho se jich postavilo na stranu elfů. Tito lidé byli po Melkorově pádu odměněni – Valar jim vytvořili zemi, která nebyla součástí ani Středozemě, ani Valinoru; byl to ostrov uprostřed moře, kam se lidé pod vedením Valar přeplavili. Zemi nazvali Anadûnê, v jazyku vznešených elfů Númenorë; odtud Númenor, oni sami proto byli zváni Dúnadani nebo Númenorejci. Valar nemohli lidem odebrat Ilúvatarův dar smrti, ale jejich život prodloužili na několikanásobek života lidí ve Středozemi. Prvním jejich králem se stal volbou Valar Elros, bratr Elrondův. Jako král si Elros dal elfské jméno a po něm to opakovali všichni králové, neboť elfská řeč se těšila v Númenoru zvláštní přízni.\n\nPod ochranou a učením elfů si osvojili Númenorejci mnoho schopností, nejvíce však vynikali v mořeplavbě. Plavili se do všech světových stran, nejméně však na západ. Neboť Valar nechtěli, aby lidé poznali země neumírajících a zatoužili po nich, a proto jim stanovili Zápověď plout daleko na západ. Númenorejci se tedy plavili především na východ, přistávali také často ve Středozemi a učili tamní lidi. Po dlouhých dvou tisíciletích začalo opět působit zlo, které kdysi zasel ve světě Melkor. Neboť moc a schopnosti Númenorejců stále rostly a v nich samých začala klíčit touha po věčném životě na západě. Valar to zaznamenali a skrze posly varovali númenorského krále, aby se nikdo z nich nepokoušel měnit řád světa. Král však jejich poselství nedbal. Brzy se Númenorejci rozdělili na dvě skupiny – větší si říkala Královští a odcizila se Valar a elfům, menší si říkala Přátelé elfů a dál naslouchala radám elfů a vyslanců Valar.\n\nMyšlenkám na smrt však podlehli všichni a protože se ještě neodvážili porušit Zápověď, plavívali se více na Východ a začali si stavět trvalá sídla ve Středozemi, neboť jí zatoužili panovat. Od lidí ze Středozemě také začali vybírat daně a stali se spíš jejich pány než učiteli. V té době, jak se vypráví v příběhu o prstenech moci, znovu ve Středozemi povstal Sauron, vrátil se ke zlu a opevnil zemi Mordor, kde vybudoval své sídlo. Nenáviděl Númenorejce pro jejich spojenectví s elfy a protože i on sám toužil panovat Středozemi. Zpočátku se jim však neodvážil postavit a nechal je ovládnout pobřežní země. Když však vznikly Prstenové přízraky, jeho nejstrašnější služebníci, začal napadat jejich sídla.\n\nNedlouho poté dosáhla pýcha númenorejských králů vrcholu. Zakázali používat elfštinu a zabránili jakýmkoli vztahům s elfy. Dvacátý čtvrtý král byl z númenorských králů nejmocnější a nejpyšnější. Když se dozvěděl, že Sauron si dal jméno Pán lidí, začal přemýšlet o válce, neboť toužil, aby on sám byl neomezeným pánem. Přeplul proto s vojskem moře, přistál na pobřeží Středozemě a vyzval tam Saurona, aby k němu přišel a přísahal mu věrnost. Sauron skutečně přišel, protože pochyboval, že by jeho vojska byla schopna Númenorejcům odolat, a protože věděl, že svého může dosáhnout i lstí. Král si chtěl Sauronovu věrnost pojistit a proto ho s sebou převezl na Númenor.\n\nNa Númenoru si Sauron získal přízeň krále a lidu a začal Númenorejce odvracet od toho, co je naučili Valar. Krále také navedl k uctívání Melkora a Tmy a většina lidu se přidala. Začaly oběti Melkorovi, na nichž byli obětováni Přátelé elfů. Když se blížil konec králova života, Sauron mu namluvil dlouho připravovanou lež – že je tak mocný, že se nemusí obávat žádného zákazu a že se může zmocnit Valinoru a opatřit si věčný život. Král jeho lži uvěřil a dal postavit obrovské loďstvo. Přátelé elfů se připravované války zhrozili a stanovili si, že Númenor opustí, než bude pozdě.\n\nLodě Númenorejců skutečně opustily přístavy a vypluly na západ. Loďstvo dosáhlo až blažené říše Amanu, král sám vystoupil na břeh a prohlásil zemi za svou. Valar tehdy volali Ilúvatara a přenechali mu vládu nad Ardou. Ilúvatar vytvořil v moři mezi Amanem a Númenorem obrovskou propast, která do sebe stáhla všechny númenorejské lodě a král a všichni bojovníci, kteří vystoupili na amanský břeh, byli pohřbeni zhroucenými horami. I sám Númenor byl stržen do propasti a zanikl. Země neumírajících byly Ilúvatarem vzaty od ostatního světa z dosahu lidí do říše skrytých věcí; země, dosud plochá, byla zakulacena, takže každý, kdo by se ze Středozemě vydal na západ, opět by se vrátil na východ. Jen elfům bylo dovoleno nadále ze Středozemě plout přímo do blažené říše. Tehdy opustily na poslední chvíli lodě Přátel elfů Númenor a pronásledovány bouří dopluly na pobřeží Středozemě. Ve Středozemi pak založili nová království. Sauron byl polapen ve zkáze Númenoru, ale protože neměl smrtelné tělo, jeho duch povstal z hlubin a vrátil se do své země Mordoru; tam přijal novou podobu, která byla strašná.\n\nTato poslední část Silmarillionu popisuje události Druhého a Třetího věku ve Středozemi.\n\nPo pádu Melkora se většina elfů vrátila na západ, někteří však zůstali ve Středozemi – usadili se jednak na západním pobřeží, jednak hlouběji ve vnitrozemí. Tam založili několik říší, z nichž největšího rozvoje dosáhl Eregion v sousedství podzemní trpasličí říše Khazad-dûm. Zpočátku byl ve Středozemi mír, ale Sauron po čase znovu povstal. Podařilo se mu na svou stranu získat mnoho lidí, toužil však podrobit si hlavně elfy. Nosil ještě pěknou podobu a chodil mezi elfy pod záminkou, že spolu s nimi chce zvelebovat Středozem. Jeho rady byly nejochotněji přijímány v Eregionu, kde elfové nejvíce toužili po zvětšování svých schopností. Pod vedením Saurona eregionští kováři vyrobili Prsteny moci; Sauron si však bez jejich vědomí vyrobil Jeden prsten, do nějž přesunul značnou část své moci a pomocí něhož mohl vnímat myšlenky nositelů ostatních prstenů a ovládat jejich mysl. Když si však prsten poprvé nasadil, elfové si to uvědomili a své prsteny skryli. Sauron se na ně rozhněval a téměř všechny prsteny jim sebral. Prsteny potom znovu rozdělil – část jich dal trpaslíkům, devět lidem. Ti lidé, kteří je nosili, se po čase vůlí Jednoho prstenu propadli do říše stínů a stali se Sauronovými služebníky, Prstenovými přízraky.\n\nPo vzniku Prstenových přízraků Sauronova moc velmi vzrostla a elfové ve větší míře opouštěli Středozem na západ. Jen nemnoho elfských říší dokázalo vzdorovat, mezi jinými nově založená Roklinka, pevnost Půlelfa Elronda, syna Eärendila a Elwing. Vzrůstu Sauronovy moci se však postavili Númenorejci, kteří začali ve Středozemi budovat svá sídla. Sauron proto na čas opustil Středozem, aby Númenorejce porazil lstí, jak se vypráví v Akallabêth. Když byl Númenor zničen, Sauron se jako duch vrátil do Středozemě, zjistil však, že za jeho nepřítomnosti vzrostla moc Gil-galada, krále středozemských elfů. Ve Středozemi navíc přistáli Númenorejci, kteří uprchli ze zkázy své země, vedeni Elendilem, potomkem Elrose, a jeho syny Isildurem a Anárionem, a vytvořili na západě Středozemě dvě království, Arnor na severu a Gondor na jihu. Z Númenoru si dovezli mnoho pokladů, mimo jiné vidoucí kameny, palantíry, a Bílý strom, potomek zářícího stromu Telperionu z Amanu.\n\nNetrvalo dlouho a Sauron seznal, že je vhodný čas a zaútočil na Gondor. Poprvé sice byl odražen, ale bylo jasné, že by všechny postupně přemohl, kdyby mohl bojovat proti každému zvlášť. Proto elfové pod vedením Gil-galada a Númenorejci pod vedením Isildura uzavřeli Poslední spojenectví, shromáždili vojska a společně se utkali se Sauronovými bojovníky na Bitevní pláni před Mordorem. Dosáhli vítězství, vstoupili do Mordoru a obklíčili Barad-dûr. Během sedmi let obléhání zemřel Gil-galad i Elendil, Isildur však nakonec v osobním souboji uťal ze Sauronovy ruky Jeden prsten a Sauron byl poražen a jako duch uprchl do pustin. Touto porážkou Saurona skončil Druhý věk Středozemě a začal věk Třetí.\n\nNa počátku Třetího věku zla ve Středozemi ubylo; neboť Sauronovi služebníci byli rozehnáni, třebaže ne zničeni, mnoho lidí se poddalo Númenorejcům, Barad-dûr byla srovnána se zemí a Mordor obehnán strážemi. Lidé a elfové se však sobě odcizili. Jeden prsten zmizel a nikdo o něm nevěděl. Elrond sice bezprostředně po porážce Saurona radil prsten vrhnout do ohnivé hory Orodruiny, v níž jej Sauron vykoval, ale Isildur tehdy odmítl. Zamýšlel si jej ponechat, byl však cestou na sever přepaden skřety a Jeden prsten se ztratil v řece Anduině. Během následujících let severní království Arnor velmi zesláblo, jeho obyvatel ubývalo, jejich země upadly pod moc nepřátel a z nich se stali tuláci po krajině, jejichž původ upadl do zapomnění. Říše Gondor na jihu naopak vzkvétala a jistou dobu měla respekt ve velké části Středozemě. I Gondorských však ubylo a jejich stráže okolo Mordoru polevily v pozornosti. Tak se stalo, že se do té země vrátily Prstenové přízraky, aby připravily příchod svého pána. Tehdejší gondorský král se proti nim osobně vydal, byl však zajat, odvlečen a víckrát se neobjevil. Protože nezanechal potomky, ujali se vlády nad Gondorem správci. V té době přišli ze severu Rohirové, válečníci, kteří se usadili v zemi severně od Gondoru a stali se jeho spojenci. Elfové ve Třetím věku stále odcházeli na západ za moře a těch nemnoho, kteří zbývali, obývalo nemnohá místa, z nichž vynikala Elrondova pevnost Roklinka, říše Celeborna a Galadriel Lothlórien na řece Anduině a Šedé přístavy na západním pobřeží.\n\nZávěr Třetího věku se přiblížil, když ve Velkém zeleném hvozdu na východě znovu povstal Sauron, třebaže nikdo zpočátku nevěděl, že je to on. Les nabyl zlé pověsti a dostal jméno Temný hvozd. Právě tehdy se ve Středozemi objevili čarodějové. Byli to duchové z Maiar, které vyslali Valar, aby pomohli elfům a lidem ve Středozemi vzdorovat Sauronovi. Přišlo jich pět, nejmocnější mezi nimi se stali dva, kteří od lidí obdrželi jména Gandalf a Saruman. Právě Gandalf zjistil, že zlo v Temném hvozdu je znovu povstávající Sauron. Radil, aby se proti němu zasáhlo, dokud ještě není příliš mocný a nemá zpět prsten, ale Saruman byl proti, neboť po prstenu zatoužil sám. Zjistil místo Isildurovy smrti a pokoušel se v těch končinách prsten nalézt. Totéž však zjistil i Sauron a protože se Saruman nechtěl nechat předběhnout, souhlasil s útokem na Temný hvozd ležící poblíž. Sauron však uprchl do Mordoru, kde obnovil Barad-dûr.\n\nJeden prsten nalezl, aniž by o tom někdo věděl, jeden z obyvatel okolí řeky, Glum, a odnesl jej do podzemí hor. Od něj jej získal hobit Bilbo na trpasličí výpravě na východ. První se o znovuobjevení prstenu dozvěděl Gandalf, zvěst se však dostala i k Sauronovi a tak započala válka, v níž byl nakonec Jeden prsten zničen a Sauron navždy poražen, jak se vypráví v Pánu prstenů. V Gondoru bylo obnoveno království a pod jeho moc byla zahrnuta celá západní část Středozemě. Třetí věk skončil, poslední elfové, kteří přišli pod vedením Fëanora do Středozemě se vrátili zpět na Západ do zemí neumírajících a ve Středozemi začal Čtvrtý věk, panování lidí.\n\n\n"}
{"id": "46083", "url": "https://cs.wikipedia.org/wiki?curid=46083", "title": "Ejer Bavnehøj", "text": "Ejer Bavnehøj\n\nEjer Bavnehøj je kopec v Dánsku, ve východním Jutsku, v pahorkatině Ejerbjerge. Původně byl považován za nejvyšší \"přírodní\" bod Dánska. Ovšem podle měření provedených v únoru 2005 jeho nadmořská výška činí 170,35 m, zatímco 200 metrů vzdálený výběžek Møllehøj měří 170,86 m a prvenství tudíž patří jemu. V souboji o nejvyšší dánskou „horu“ figuroval i 3 km vzdálený vrch Yding Skovhøj, který má nadmořskou výšku 172,66 m. Ovšem po odečtení výšky uměle navršené mohyly z doby bronzové, která se na vrcholu nachází, je výška samotného kopce 170,77 m.\nV roce 1924 byla na vrcholu Ejer Bavnehøj postavena třináctimetrová věž v upomínku na připojení Jutska k Dánskému království po první světové válce. Nese jméno krále Christiana X.. Věž má podobu zvláštního cihlového monumentu bez oken, s obrovskými vstupními oblouky.\n\n"}
{"id": "46087", "url": "https://cs.wikipedia.org/wiki?curid=46087", "title": "Satu Mare", "text": "Satu Mare\n\nSatu Mare ( , v překladu \"Velká Vesnice\") je rumunské město na severozápadě země a správní město stejnojmenné župy, 10 km od maďarských a 18 km od ukrajinských hranic na řece Szamos. Kulturní, průmyslové a obchodním centrum severozápadního Rumunska. Žije zde obyvatel a město tak patří mezi 20 největších rumunských měst.\n\nMěsto je poprvé doloženo v roce 1006. Ve 13. století bylo uherským králem povýšeno na svobodné královské město, osídlili ho němečtí kolonisté. V roce 1703 kompletně celé město vyhořelo. Roku 1711 zde byl uzavřen tzv. Satmárský mír mezi Habsburky a odbojnými maďarskými stavy, v roce 1804 tu pak vzniklo i biskupství. Od roku 1918 je součástí Rumunska, ačkoliv spadal dříve celá staletí pod Uhersko. Mezi lety 1940–1944 ho Vídeňskou arbitráží získalo Maďarsko, během této doby bylo ale okolo 18 000 Židů odsud deportováno do koncentračních táborů. Po pádu komunismu v zemi v 90. letech byly zavřeny mnohé podniky a ze Satu Mare tak odešlo až 20 000 lidí. Dnes je Satu Mare dynamicky se rozvíjejícím městem s mnoha průmyslovými odvětvími. 14 km jižně od města je mezinárodní letiště, které bylo otevřeno v roce 1936. Každý rok si město připomíná 14. květen, den, kdy v roce 1970 povodeň zničila jeho velkou část.\n\nPodle sčítání obyvatel v roce 2011 žilo ve městě 55 904 (58,9 %) Rumunů, 35 723 (37,6 %) Maďarů, 1 278 (1,3 %) Romů a 164 (0,2 %) Ukrajinců. Dle náboženství se 48,9 % obyvatel hlásilo k rumunské pravoslavné církvi, 19,8 % k římskokatolické církvi, 19,3 % k reformované církvi a 8 % k řeckokatolické církvi.\n\n\n\n"}
{"id": "46090", "url": "https://cs.wikipedia.org/wiki?curid=46090", "title": "Martin Kasarda", "text": "Martin Kasarda\n\nMartin Kasarda (* 26. července 1968 Košice) je slovenský postmodernistický spisovatel.\n\nVystudoval Pedagogickou fakultu univerzity v Nitře. V letech 1990–1993 působil jako redaktor literárního časopisu \"Kultúrny život\". Dalších pět let působil v reklamě a v roce 1998 se stal redaktorem v deníku \"Národná obroda\".\n\nV roce 1991 publikoval Kasarda v časopise \"Kultúrny\" \"život\" povídku \"(azda) Posledná večera\", první část ze svého cyklu \"Dejiny menejcennosti\". Tato povídka, parodující biblickou Poslední večeři Páně (Jidáš ze Slovenska ji komentuje jako bezuzdný mejdan), vzbudila pohoršení zvláště mezi katolíky. Na autora podal spolu se skupinou poslanců Slovenské národní rady tehdejší místopředseda federální vlády za slovenskou KDH Jozef Mikloško podnět k trestnímu stíhání podle §198 trestního zákona (pro hanobení rasy, národa a přesvědčení). Při interpelaci v parlamentu, kdy se poslanci ptali, nakolik je to slučitelné s požadavkem na nestrannost významného člena vlády, J. Mikloško mimo jiné prohlásil: \"„Reagoval som ako občan aj ako veriaci. Pokladal som to za urážku nielen našich kresťanov, ale aj veriacich celého sveta. Tak ako sa v prípade Satanských veršov reagovalo v Íráne, treba rovnako protestovať. Bral som to ako hanobenie časti národa, ktorá vyšla z kresťanských koreňov … “\".\n\nProkuratura stíhání posléze zastavila s tím, že se jedná o literární fikci a nikoliv trestný čin. Slovenská vláda však časopisu v dalším roce odebrala příspěvek na vydávání.\n\nPodle některých kritiků měla kauza a kampaň proti autorovi vliv na Kasardovu tvorbu. V dalším díle byla podle těchto kritiků patrná snaha o konformitu, byť autor i nadále užíval postmoderní vidění světa.\n\n"}
{"id": "46094", "url": "https://cs.wikipedia.org/wiki?curid=46094", "title": "Mjøsa", "text": "Mjøsa\n\nMjøsa je největší norské jezero. Leží v jižní části Norska, asi 100 km severně od Oslo. Jeho plocha je 365 km², objem jezera je odhadován kolem 56 km³, obvyklá nadmořská výška hladiny je 123 m. Největší hloubka je 468 m.\n\nOd jeho nejjižnějšího místa u Minnesundu v Eidsvoll až k nejsevernějšímu bodu u Lillehammeru měří jezero 117 km. V nejširším místě, poblíž Hamar, má 15 km. Délka pobřeží jezera \"Mjøsa\" se odhaduje kolem 273 km, ze kterých je 30 % zastavěno.\n\nNa jezeře se nacházejí pouze dva ostrovy. Největším z nich je Helgøya, na který vede silnice z vesničky Nes på Hedmark (zkráceně Nes). Asi 150 metrů jižně od ostrova se nachází další, bezejmenný ostrůvek.\nJeho hlavním přítokem je Gudbrandsdalslågen, který se vlévá do jezera ze severu; hlavním odtokem je Vorma (přítok řeky Glomma) na jihu. Přehrady postavené na řece Vormě v roce 1858, 1911, 1947 a 1965 zvýšily hladinu přibližně o 3,6 metru. Za posledních 200 let bylo registrováno 20 povodní, které přesáhly o 7 metrů běžnou hladinu jezera. Několik takových povodní zaplavilo i město Hamar.\n\nMěsta Hamar, Gjøvik a Lillehammer byla založena podél břehů jezera. Jezero je splavné. Kromě rekreačních plavidel a parníku Skibladner není na jezeru žádný provoz. Na většině břehů převládají zemědělské plochy, některé části pobřeží patří k nejúrodnějším v Norsku.\n\nPo východním břehu jezera vede hlavní železniční trať mezi Oslo a Trondheimem, přičemž vlaky stavějí i v Hamaru a Lillehammeru.\n"}
{"id": "46096", "url": "https://cs.wikipedia.org/wiki?curid=46096", "title": "Ministerstvo zahraničních věcí České republiky", "text": "Ministerstvo zahraničních věcí České republiky\n\nMinisterstvo zahraničních věcí je ústředním orgánem státní správy České republiky pro oblast zahraniční politiky, v jejímž rámci vytváří koncepci a koordinuje zahraniční rozvojovou pomoc a vnější ekonomické vztahy.\n\nMinisterstvo zahraničních věcí zabezpečuje vztahy České republiky k ostatním státům, mezinárodním organizacím a integračním seskupením, koordinuje aktivity vyplývající z dvoustranné a mnohostranné spolupráce, s výjimkou věcí náležejících do působnosti Ministerstva spravedlnosti.\n\nMinisterstvo zahraničních věcí dále zejména:\n\n\nMinisterstvo zahraničních věcí je zřízeno novelou zákona č. 2/1969 Sb.\n\n\n"}
{"id": "46099", "url": "https://cs.wikipedia.org/wiki?curid=46099", "title": "Glomma", "text": "Glomma\n\nGlomma, též Glåma je řeka v jižním Norsku. Je to jedna z nejdelších řek na Skandinávském poloostrově a nejdelší a největší v \"Norsku\". Je 598 km dlouhá. Rozloha povodí činí 42 441 km². Odvodňuje 13 % území \"Norska\".\n\nŘeka pramení v jezeře Aursunden u Rørosu v Trøndelagu protéká Østerským údolím a vlévá se do Oslofjordu (Skagerrak) u Fredrikstadu. Pod jezerem Øyeren vytváří vodopády Vammafoss (výška 31 m) a Sarpsfoss (výška 21 m). Hlavním přítokem je Vorma, která odvádí vody z jezera Mjøsa a ústí do řeky Glomma u Nes. Lågen je hlavní zdrojnicí jezera Mjøsa, sbírá vody z Gudbrandského údolí a významně zvyšuje množství vod v Glommě.\n\nNejvyšších vodních stavů dosahuje na jaře a na začátku léta, kdy se hladina zvedá až o 8,3 m. Průměrný roční průtok vody na dolním toku se pohybuje mezi 400 až 440 m³/s.\n\nŘeka protéká oblastmi s velkou lesnatostí, a z toho důvodu tradičně řekou s největším plavením dřeva v Norsku. Okolo vodopádů byly vybudované splavné kanály Velké množství surovin, dostupná vodní energie a snadná přeprava umožnila během mnoha staletí vybudovat podél řeky rozvinutý průmysl. Některé z největších norských výrobních a zpracovatelských podniků byly založeny kolem ústí, kde mají dostatek dřeva, vodní energie a výborným zázemím pro vývoz. Řeka je splavná k vodopádům Saprsfoss a i výše na oddělených úsecích.\n\nHorní hranice obhospodařování je v povodí Glommy různá. Nejčastěji sahá do nadmořské výšky 500 m (např. v Østerském údolí), což je o trochu méně než v Gudbrandském údolí, kde je teplejší podnebí.\n\nHorní hranice lesa, se světlými porosty bříz, vystupuje do výšek kolem 900 metrů (3000 feet) v Østerském údolí. Nad Rørosem se lesní porosty omezují pouze na dna údolí.\n\nHorní údolí řek mají osobitá jména, nesou charakteristické stopy po dřívějších rozdílných tradicích, což charakterizuje stavební styl, tradiční oděvy a kroje (bunad), domácí řemesla a jiné reálie. Horním údolím Glommy je Østerské údolí (= východní údolí). Pro horní tok Glommy je používán výše uvedený název Glåma.\n"}
{"id": "46102", "url": "https://cs.wikipedia.org/wiki?curid=46102", "title": "Banská Štiavnica", "text": "Banská Štiavnica\n\nBanská Štiavnica ( \"Schemnitz\", \"Selmecbánya\") je historické město ve středním Slovensku, kde byly na počátku novověku významné zlaté a stříbrné doly.\n\nRozkládá se v údolí Štiavnických vrchů. Dodnes je patrné jeho bývalé bohatství, které se projevilo množstvím výstavných staveb. Historická část města je od prosince 1993 zapsána na seznam Světové dědictví UNESCO.\n\nMísto bylo osídleno už v neolitu, ve 3. století př. n. l. si zde zřídili Keltové sezónní sídliště a v létě rýžovali zlato v řece. V jedné ze štol byla nalezena římská keramika, ale trvalá sídlo vzniklo až ve středověku. Roku 1075 se poprvé zmiňuje těžba zlata, od 12. století přicházeli němečtí kolonisté a v polovině 13. století dostalo sídlo městská práva jako uherské horní město. Roku 1380 vytvořila Štiavnica spolu s městy Banská Bystrica a Kremnica spolek svobodných horních měst.\n\nV 15. století během konfliktů mezi polským a uherským králem Vladislavem III. a Ladislavem Pohrobkem bylo město roku 1442 vyrabováno a vypáleno a o rok později postiženo zemětřesením. Obnovu zahájil až král Matyáš Korvín a roku 1513 byla městská práva obnovena. Roku 1525 vypuklo hornické povstání a když roku 1541 dobyli Turci Budín, vybudovali zde kolem města dvojité opevnění a Starý i Nový zámek. Štoly převzal habsburský stát.\n\nRoku 1627 byl v okolních dolech poprvé použit střelný prach a v následujících sto letech město velmi utrpělo válkami, Rákócziho povstáním a roku 1710 také morem. Rekordní těžba byla nicméně zaznamenána v roce 1690, kdy bylo ve zdejší oblasti vytěženo celkem 29 tun stříbra a 605 kg zlata. Ale teprve po Satmárském míru 1711 mohlo město opět vzkvétat. Pro účely těžby byla v okolí vybudována ojedinělá soustava umělých rybníků a sběrných kanálů, zvaných \"tajchy\" (z něm. \"der Teich\", rybník). Voda sloužila jako zdroj energie pro pohon vodních sloupcových čerpadel, odvodňujících místní doly. Roku 1722 zde Angličan Isaac Potter s rakouským architektem Josefem Fischerem z Erlachu postavili první atmosférický parní stroj na evropském kontinentě jako pohon těchto čerpadel.\n\nRoku 1735 byla založena báňská škola, roku 1770 rozšířená na báňskou akademii. Do roku 1919 zde sídlil Hlavní komorsko-grófský úřad, který řídil hornictví, hutnictví a mincovnictví na celém území Uher. Roku 1746 byl postaven první vodovod. Za vlády císařovny Marie Terezie město rychle rostlo, až roku 1782 dosáhlo 20 tisíc obyvatel a stalo se třetím největším městem v Uhrách, po Bratislavě a Debrecínu.\n\nV 19. století těžba upadala a obyvatelé se stěhovali jinam. Roku 1919 dobyli město vojáci maďarské Republiky rad. Za holokaustu bylo zavražděno přes 100 zdejších Židů. Roku 1945 byli vypuzeni zbývající Němci a město pozvolna upadalo, i když roku 1949 byla jako \"stavba mládeže\" otevřena nová železniční trať do Hronské Dúbravy. Roku 1993 bylo historické jádro města zapsáno na seznam Světové dědictví UNESCO a o rok později skončila těžba v poslední štole.\n\n\nV současnosti je Banská Štiavnica spíše odlehlým městem. Prochází tudy silnice č. 51, spojující město se Zvolenem a rychlostní silnicí R1. Od roku 1949 je v provozu Železniční trať Hronská Dúbrava – Banská Štiavnica, takzvaná \"Trať mládeže\", která nahradila klikatější úzkorozchodnou železnici z roku 1873. Vzdálenost stanice od centra a škrty ve státním rozpočtu měly opakovaně na této trati vést k zastavení osobní dopravy, naposledy v roce 2012; po občanském odporu místních trať zůstává v provozu, avšak s minimální nabídkou spojů.\n\n\n\n"}
{"id": "46110", "url": "https://cs.wikipedia.org/wiki?curid=46110", "title": "Všepolská mládež", "text": "Všepolská mládež\n\nVšepolská mládež, polsky \"Młodzież Wszechpolska\" [muoďžež všechpolska], zkratka MW, je polská organizace mladých, která je charakteristická nacionalistickou a krajně katolickou rétorikou. Ve svém programu deklaruje, že jejím cílem je výchova mládeže v katolickém a národním duchu. Úzce spolupracuje s polskou politickou stranou Ligou polských rodin (LPR) a často bývá považována za její mládežnickou organizaci, a dokonce i bojůvku.\n\nTřetí ideová deklarace z roku 1989 hovoří mj. o tom, že „\"národ je nejvyšší dočasnou hodnotou. První po Bohu láska patří Vlasti a první po Bohu služba patří vlastnímu národu\"“. Ve stejném dokumentu se vyhrazuje proti „\"doktrínám hlásajícím svévoli, liberalismus, tolerancionismus a relativismus\"“.\n\nVšepolská mládež vznikla v roce 1922, obnovena byla z iniciativy Romana Giertycha (nyní předseda LPR) 2. prosince 1989, od roku 2001 spolupracuje s LPR.\n\nUž v meziválečných letech prosazovali ekonomický bojkot Židů a omezení jejich přístupu k vyššímu vzdělání, v době 2. světové války však odmítali nacistickou politiku a bojovali v řadách Zemské armády. Struktury organizace byly v konspiraci obnoveny v letech 1943/1944 a rozbity komunistickými orgány v letech 1946/1947.\n\nV současnosti je deklarovaný cíl výchova mládeže v duchu národních a katolických hodnot, ne politická činnost, kterou však mohou provozovat jednotliví členové, ale ne jménem organizace. Na kandidátkách LPR do parlamentních voleb v roce 2005 však byla řada členů strany LPR nahrazena Romanem Giertychem právě členy Všepolské mládeže, a to i přes protesty lokálních organizací strany a dalšími členy vedení.\n\nVšepolská mládež byla kritizována, že se její představitelé mnohonásobně angažovali v ideologických akcích s použitím násilí, jako příklad lze uvést akce členů Všepolské mládeže během tzv. Pochodů za rovnost (Parada Równości, které organizovaly organizace homosexuálů a které měly poukazovat na netoleranci a nerovnoprávnost osob patřící k sexuálním menšinám) v červnu 2005. Polský bulvární deník Fakt také na podzim 2005 zveřejnil několik let staré snímky ze setkání, kde tehdejší členové Všepolské mládeže (a někteří z nich později vysoce postavení členové LPR, Bogusław Sobczak a Szymon Pawłowski) měli zdvižené ruce. Podle deníku šlo o hajlování, obvinění se hájili tím, že si zdviženou rukou objednávali další pivo.\n\n"}
{"id": "46112", "url": "https://cs.wikipedia.org/wiki?curid=46112", "title": "Liga polských rodin", "text": "Liga polských rodin\n\nLiga polských rodin (polsky: \"Liga Polskich Rodzin\" [liga polskich roďžin], LPR) je polská pravicová politická strana vzniklá v dubnu 2001 sjednocením řady katolicko-národních stran.\n\nVzniku strany výrazně pomohla podpora ze strany Všepolské mládeže, která byla po nějakou dobu považována za mládežnickou organizaci LPR (v roce 2006 s ní LPR omezila spolupráci a založila si vlastní mládežnickou organizaci Hnutí mladých Ligy polských rodin – \"Ruch Młodych Ligi Polskich Rodzin\") a katolické rozhlasové stanice Radio Maryja, která však její podporu postupně omezila. Se stranou je spojen měsíčník \"Racja Polska\".\n\nPředsedou strany byl obnovitel a bývalý předseda Všepolské mládeže, Roman Giertych. Po parlamentních volbách na podzim 2005 Liga polských rodin nejprve podpořila menšinovou vládu strany Prawo i Sprawiedliwość (PiS), později se s PiS a Sebeobranou stala součástí vládní koalice. Po předčasných parlamentních volbách v říjnu 2007 získala LPR pouhých 1,30 % hlasů, takže se nedostala do Sejmu, kde je nutné překročit práh pěti procent.Roman Giertych pak odstoupil z funkce předsedy LPR.\n\nPředseda:\n\nPrezident kongresu:\n\nPředseda politické rady:\n\nOstatní členové:\nPředsedové rady:\n\nPrezident kongresu:\n\nPředseda politické rady:\n\nPředseda poslaneckého klubu:\n\nStrana vychází z národních a konzervativních ideologií a katolicismu a zastává skeptický postoj vůči Evropské unii. Její negativní postoj vůči registrovanému partnerství homosexuálů, homosexuálnímu jednání a dalším podobným jevům (které strana často charakterizuje jako homosexuálně-pedofilní lobby) je liberály označována jako strana xenofobní, homofobní a fašistickou.\n\n"}
{"id": "46117", "url": "https://cs.wikipedia.org/wiki?curid=46117", "title": "Quenta Silmarillion", "text": "Quenta Silmarillion\n\nQuenta Silmarillion je jádrem a nejrozsáhlejší částí knihy Johna Ronalda Reuela Tolkiena Silmarillion. Pojednává o raných dějinách světa a především elfů a jejich válce s Melkorem o zářící klenoty silmarily, po nichž nese tento oddíl i celá kniha jméno. Quenta Silmarillion je elfský název, přeložitelný jako Zpěv o silmarilech.\n\nKdyž Valar přišli do Ardy, byla země pustá a beztvará. Prvním jejich činem proto bylo vytvoření symetrického kontinentu, Středozemě, který chtěli zvelebovat svou další prací; na nejzazším západě pak byla vytvořena země Aman. Než však stihli Valar Ardu plně dotvořit, ohrozil jejich dílo Melkor. Jak se vypráví již v Ainulindale, Melkor zatoužil po vlastním stvoření, nezávislém na Ilúvatarovi, a proto hodně pobýval v Prázdnu, aby tam nalezl zdroj bytí. Během Hudby se snažil do ní vnést svá vlastní témata, byl však Ilúvatarem napomenut. Z toho v něm vznikl hněv proti Ilúvatarovi, ostatním Valar a především Ilúvatarovým dětem, myslícím bytostem, jejichž příchod na Ardu byl v Hudbě předpovězen. A tak i Melkor sestoupil na svět, neboť si chtěl vybudovat vlastní panství, v němž by mu jiné bytosti říkali Pane, a zamýšlel celou zemi jen pro sebe. Ostatním Valar se proto od počátku pletl do jejich práce a snažil se ji přizpůsobit vlastním představám. Přes Melkorovo ničení se podařilo Valar nakonec zemi vytvořit v podobě přijatelné pro příchod Ilúvatarových dětí. Protože dosud Středozem dlela ve tmě, vytvořili Valar dvě Lampy, které zavěsili na okrajích Středozemě. Sami se pak usadili na ostrově Almarenu na Velkém jezeře uprostřed Středozemě, kde se světlo obou Lamp mísilo. Melkor však neustával v myšlenkách na překažení díla Valar, žárlil na jejich dílo. Tajně si proto na severu Středozemě pod zemí vybudoval podzemní opevněné sídlo Utumno. Odtud zasadil Valar první ránu – neboť v té době ještě Sauron (Mairon) bydlil v Almarenu a předával Melkorovi všechny činy Valar, nepostřehnut Valar, že je zrádcem – rozbil Lampy osvětlující Středozem. Sídlo Valar na Almarenu bylo také zničeno, proto Valar přesídlili do Amanu, kde vybudovali novou říši Valinor (i tam odešel Sauron jako náčelník Melkorových špehů)a kde za zpěvu Yavanny vyrostly dva Stromy světla, osvětlující celý Valinor; ve Středozemi však byla tma.\n\nV tom čase Aulë tolik toužil po příchodu Ilúvatarových dětí, aby měl žáky, které by mohl učit svým dovednostem, že nechtěl čekat na uskutečnění Ilúvatarových plánů a sám se rozhodl je stvořit. Vytvořil tajně Sedm otců trpaslíků a učinil je silné, neboť chtěl, aby byli schopni odolat Melkorově moci, mezi nimi se později stal nejznámější Durin. Ilúvatar se však o Aulëho díle dozvěděl a nařídil mu je uspat do doby, než přijdou na svět předpovězení elfové a lidé.\n\nMezitím panovala ve Středozemi tma a Melkor v ní rozšiřoval svou moc. Do Utumna shromažďoval Maiar, kteří mu byli ochotni sloužit, z nich nejstrašnější byli balrogové. Vybudoval také další pevnost a zbrojnici Angband a té velel jeho pobočník Sauron, který s konečnou platností opustil Aman a přešel na Melkorovu stranu. Valar cítili, že se blíží doba probuzení prvních Ilúvatarových dětí, proto aby zmírnili tmu Středozemě, Varda na nebe umístila hvězdy. Právě když hvězdy začaly svítit, na východě Středozemě, u jezera Cuiviénenu se probudili elfové, Prvorození, Ilúvatarovy první děti. Byli nejkrásnější z tvorů na zemi, nejmoudřejší a nesmrtelní, mohli zemřít pouze násilnou smrtí nebo se utrápit žalem. První si jejich probuzení všiml Melkor a vysílal své služebníky, aby je sledovali a přepadali. Ty, které polapil, ve své pevnosti uvěznil a dlouhým mučením z nich vytvořil skřety, ohavnou karikaturu elfů. Skřeti svému pánovi sloužili ze strachu, ale v hloubi duše ho nenáviděli, protože byl původcem jejich bídy. Také Valar brzy zaznamenali probuzení elfů, byli však znepokojeni Melkorovým počínáním. Proto s vojskem oblehli a dobyli Utumno, Melkora zajali a uvěznili v Mandosu. Saurona a jiné, například balrogy, ale nenašli. Valar toužili po elfí přítomnosti, proto jim navrhli, aby odešli k nim. Ne všichni elfové však souhlasili a z těch, kteří se vydali na cestu, ne všichni cestu dokončili. Elfové se tak rozdělili na ty, kteří ve Středozemi zůstali a ty, kteří poznali blažené země Valar, kde pro ně byl vybudován ostrov Eldamar. Mnozí elfové zůstali na nejzazším západě Středozemě, pojmenovaném Beleriand, mezi nimi Thingol, jenž se oženil s Melian z Maiar a vybudoval nejmocnější elfí království ve Středozemi. V Angbandu mezitím tajně Sauron spravoval pevnost a dále zvětšoval Angbandskou moc, dokud se Melkor nevrátí.\n\nV Zemích neumírajících elfové rychle rostli v učenosti, obratnosti a poznání a vytvořili mnoho nových věcí, mezi jinými písmo. Nejobratnější z elfů byl Fëanor, který objevil výrobu klenotů. Vytvořil mnohé drahokamy, také palantíry, Vidoucí kameny, které mezi sebou umožňovaly spojení na dálku, jeho největším dílem však byly tři silmarily, klenoty, do nichž Fëanor uvěznil světlo dvou valinorských Stromů světla.\n\nTehdy uplynula lhůta Melkorova zajetí a Melkor byl přiveden k soudu. Spatřil rozkvět elfů a začal je nenávidět, protože je považoval za příčinu svého zajetí, spatřil také Fëanorovy klenoty a zatoužil po nich. Navenek však svých činů litoval a prosil o odpuštění, toho se mu také dostalo. Zpočátku pomáhal elfům, aby si získal jejich důvěru, ve skutečnosti však mezi nimi zaséval pomluvy chtěje rozbít přátelství Valar a elfů; elfové také na jeho radu začali vyrábět zbraně.\n\nZanedlouho Melkor uprchl z Valinoru a spojil se s Ungoliantou, zlým duchem v podobě velké pavoučice. S její pomocí se dostal nepozorovaně do Valinoru a porazil Stromy světla. Valinor se ocitl ve tmě a světlo stromů zůstalo zachováno jen ve Fëanorových silmarilech. Yavanna jej proto o ně požádala, aby s pomocí jejich mohla stromům vrátit život. Fëanor však pod vlivem Melkorových dřívějších lží, že jej Valar chtějí o silmarily připravit, odmítl. To ještě nevěděl, že cestou z Valinoru Melkor rozbořil pevnost Formenos, zabil Finweho, Fëanorova otce, ukradl silmarily a odnesl je do Středozemě, kde si je vsadil do koruny a sebe prohlásil za krále světa. Fëanor Melkora proklel a nazval ho Morgothem, se svými syny pak přísahal, že budou navěky pronásledovat každého, kde by jim silmarily chtěl odepřít; Fëanor pak přemluvil mnoho elfů k odchodu do Středozemě, pryč od Valar a při tom odchodu propukly mezi elfy spory, které vedly až k vzájemnému zabíjení.\nYavanna se pokoušela marně oživit Stromy světla, nakonec na jednom vyrašil stříbrný květ, na druhém zlatý plod. Valar je vzali, vytvořili pro ně nádoby a předali je Vardě, která je umístila na nebe, po němž měly putovat a osvěcovat jako Slunce a Měsíc Zemi. Valar totiž chtěli omezit Melkorovu moc nad Středozemí, věděli také, že se blíží příchod mladších Ilúvatarových dětí, lidí.\n\nLidé se probudili na východě Středozemě, když se rozsvítilo Slunce. Bylo to v době, kdy byla Melkorova moc omezena, takže lidé se rychle rozšířili po celé Středozemi. S elfy se naučili žít v přátelství a přebírali od nich mnoho vědění. Ačkoli byli Melkorem ohrožování stejně, jen nemnoho se jich zapojilo do pozdějších válek elfů s ním, mnoho lidí naopak pro svou větší slabost upadlo pod jeho moc. Melkor zprvu lidem nevěnoval mnoho pozornosti, neboť jich bylo málo a nebyli silní, mezi nimi ale zasel pomluvy, že elfové nechtějí lidi nechat volně žít ve Středozemi a naopak si je chtějí podřídit, a tak dosáhl toho, že se lidé a elfové navzájem odcizili. Lidé dostali od Ilúvatara na rozdíl od elfů zvláštní dar – jejich život byl omezen na určitou dobu a po jejím skončení odcházeli ze světa. Elfové, které dlouhé žití nakonec mnohdy velice tížilo, hleděli na tento lidský dar s jistou závistí, Melkor se svými služebníky však v lidech zaseli zlo a lidé se smrti začali bát a považovali ji za prokletí.\n\nVzápětí poté, co elfové vedení Fëanorem dorazili na západní pobřeží Středozemě, Melkor proti nim poslal vojsko. Tomu se nepodařilo je zničit, v boji však zahynul sám Fëanor. Elfové byli zprvu vlivem událostí před odchodem z Valinoru rozděleni, brzy se však sjednotili a jejich vojska střežila sever, aby Melkor nemohl ničit ve Středozemi. Následovalo dlouhé období míru. V tom čase valinorští elfové vybudovali ve Středozemi dvě velká města, Nargothrond a ve skrytém údolí na severu Gondolin. Melkor se čas od času pokoušel elfy překvapit, vždy však byla jeho skřetí vojska zahnána. Proto ve svém sídle vytvořil prvního draka, i ten však pro svou nezkušenost byl zahnán zpět.\n\nPo dlouhé době míru nashromáždil Melkor spoustu síly a v neočekávaný okamžik svým vojskem, v němž byli skřeti, drak a balrogové, zaútočil na elfské a lidské síly střežící jeho sídlo Thangorodrim. Obklíčení Thangorodrim bylo prolomeno a elfové a lidé utrpěli mnoho ztrát. Po několika měsících nápor Melkorových vojsk zeslábl, ale válka ve Středozemi už nikdy neutichla. Jednoho z elfů, Fingolfina, nevlastního bratra Fëanorova, Melkorův útok tak rozhněval, že sám na koni přijel k jeho sídlu a vyzval jej na osobní souboj. Melkor nerad přijal a naposledy během válek o silmarily opustil svou pevnost. Fingolfina po dlouhém boji zahubil, ale sám od něj utrpěl těžké rány.\n\nPříběh o lásce Berena a Lúthien je nejrozvinutější a nejkrásnější příběh Silmarillionu. Beren byl člověk, syn Barahira, jednoho z lidí, kteří se připojili k elfům v boji proti Melkorovi. Barahir byl na útěku před Melkorovými služebníky zabit a Beren se sám toulal několik let po krajině. Na svém bloudění dorazil do elfího Thingolova království Doriathu a tam spatřil na palouku v lese tančit Thingolovu dceru Lúthien, nejkrásnější bytost, jaká kdy na zemi žila. Ihned se do ní zamiloval a ona do něj. Jistý čas se scházeli tajně, neboť Thingol lidmi pohrdal a se stykem Berena s Lúthien by nesouhlasil. Přesto se k němu jejich schůzky donesly a Beren musel Thingolovi vysvětlovat, co dělá v jeho říši. Thingol by nejraději Berena zabil, ale přísahal Lúthien, že tak neučiní. Slíbil mu tedy svou dceru, pokud mu donese jeden Silmaril z Melkorovy koruny. Beren úkol přijal a odešel na sever.\n\nS pomocí zakladatele Nargothrondu Finroda Felagunda a spolu s ním pronikl ve skřetím přestrojení blízko k Melkorovu sídlu, odhalil je však jeho služebník Sauron a uvrhl do vězení. V tom okamžiku padla na Lúthien úzkost. Od Melian, své matky, se dozvěděla, že je Beren ve vězení a navzdory odporu otce se vydala za Berenem. Po cestě narazila na vlkodava Húana a na jeho hřbetě dorazila k Sauronovu sídlu, kde byl vězněn Beren (Finrod již byl mrtev). Sauron chtěl Lúthien zajmout a předat ji Melkorovi, proměnil se proto v hrozného vlka. Toho však Húan porazil, Sauron prchl a Lúthien osvobodila Berena z vězení. Oba pak na čas pobývali spolu, toulali se spolu po krajině, až došli do Doriathu. Tam Beren Lúthien zanechal a vydal se opět za svým úkolem. Lúthien se nicméně vydala za ním, když se setkali, dala oběma přízračné podoby a tak dorazili k Angbandu, Melkorovu sídlu. Lúthieninou mocí prošli branou a vstoupili do sálu k Melkorovu trůnu. Melkor po ní zatoužil a proto ji hned nezahubil. Lúthien se nabídla, že mu zazpívá. Začala zpívat a Melkora uspala. Přitom mu spadla koruna z hlavy a Beren z ní vyřízl jeden silmaril. Oba pak prchali z Angbandu. Při útěku je zaskočil Melkorův vlk, Beren se jej pokoušel zastavit silmarilem, vlk jej však sežral i s Berenovým zápěstím. Před Melkorovými služebníky je pak zachránili orli a odnesli do Doriathu. Do Doriathu směřoval také vlk, kterého silmaril v útrobách doháněl k šílenství. Na vlka byl uspořádán hon, byl zabit, silmaril z něj byl vyňat a Beren jej předal Thingolovi, který následně souhlasil s jeho sňatkem s Lúthien. Beren byl na lovu těžce raněn a zraněním podlehl. I Lúthien opustila své tělo a odešla do Mandosu. Tam před Námem zazpívala smutnou píseň a dojala ho, takže oběma bylo dovoleno vrátit se do Středozemě, kde ještě jistý čas spolu žili stranou elfů i lidí. Oba nakonec umřeli, Beren, ale i Lúthien, která tak byla jedinou z elfů, jenž doopravdy umřel. Předtím však dali život několika dětem, které měly zasáhnout do osudů světa.\n\nČin Berena a Lúthien povzbudil elfy, neboť viděli, že Melkor není nenapadnutelný, a přes sváry mezi sebou (Fëanorovi synové požadovali vydání silmarilu, což ovšem Thingol odmítl) zaútočili na Melkorovo sídlo Angband.\nMelkor vrhl proti elfům, s nimiž bojovali i trpaslíci a lidé, svá vojska, přesto se vítězství klonilo na stranu jeho protivníků. Do boje však na Melkorově straně zasáhli někteří lidé, které Melkor svedl k sobě, a tak nakonec zvítězil; zabit byl i Fingon kralující elfům ve Středozemi. Za čas vyslal Melkor další vojsko a to přepadlo a vyplenilo Nargothrond.\n\nVšechny poklady však nepadly do rukou skřetů, zůstal tam nepovšimnut Nauglamír, nádherný náhrdelník vyrobený trpaslíky, který se zanedlouho po jednom lidském bojovníkovi dostal k doriathskému králi Thingolovi. Tomu se náhrdelník zalíbil a zatoužil do něj vsadit svůj silmaril. Touto prací pověřil trpaslíky, i oni však po silmarilu zatoužili; proto když byla jejich práce hotova, vznesli nárok na náhrdelník i se silmarilem pod záminkou, že Nauglamír je stará trpasličí práce. Thingol pohrdlivě odmítl a trpaslíci jej zavraždili a silmaril si vzali a prchali pryč. Byli však pronásledováni a mnozí pobiti; silmaril jim byl odňat. Přeživší mezi ostatními trpaslíky rozšířili lživou fámu, že Thingol dal pobít všechny trpaslíky ve své říši. Trpaslíci proto shromáždili ohromné vojsko, vpadli do Doriathu, vyplenili ho a silmaril opět ukořistili. Tou dobou ještě žil v Beleriandu Beren s Lúthien a jejich synem Diorem. Beren se doslechl o událostech a spolu s Diorem se vydal proti trpasličímu vojsku. Silmaril opět přišel k němu a nosila jej Lúthien. Dior se stal Thingolovým nástupcem a usadil se v Doriathu. Za nedlouhý čas Beren s Lúthien umřeli a navždy opustili Středozemi; silmaril nyní připadl Diorovi. Fëanorovi synové se o silmarilu dozvěděli a požádali Diora o něj. Dior odmítl, vtrhli proto ozbrojeni do jeho království a nastalo již druhé zabíjení elfů mezi sebou. Doriath byl zcela zpustošen, zabit byl i sám Dior, Fëanorovi synové však nezískali silmaril, neboť část obyvatel Doriathu před nimi uprchla, s nimi i Diorova dcera Elwing se silmarilem.\n\nV době pádu Doriathu se konečně Melkor dozvěděl, kde se nachází skryté město Gondolin, poslední elfská říše ve Středozemi, kterou ještě nezničil. Ulmo proto vyslal člověka Tuora, aby varoval gondolinského krále Turgona a vyzval ho k odchodu jeho lidu k moři. Tuor se dostal do Gondolinu a Turgon jej vyslechl, Ulmovu radu však neuposlechl; Tuorovi nicméně dovolil zůstat v Gondolinu. Během krátké doby se Tuor zamiloval do Turgonovy dcery Idril a ona do něj. Tuor si získal královu důvěru a ten proto souhlasil s jejich sňatkem. Tak došlo k druhému spojení elfů a lidí – z něj vzešel syn Eärendil, zvaný Půlelf. Několik let se Melkor připravoval na úder Gondolinu. Nakonec shromáždil vojsko, v jehož čele letěli draci, a napadl Gondolin. Město nemohlo Melkorovu vojsku vzdorovat a padlo. Většina gongolinských elfů padla, Tuorovi se nicméně zdařilo vyvést Idril, syna Eärendila a část elfů z města a prchl s nimi k moři do téže krajiny, kam dříve odešla i Diorova dcera Elwing. Tam se seznámili a uzavřeli sňatek, jehož plody byli Půlelfové Elrond a Elros. V té době již Tuor byl starý, postavil proto loď a vydal se přes moře na západ. Doplul k Valinoru a byl tam přijat jako jediný člověk mezi elfy.\n\nPo pádu Gondolinu byla moc elfů ve Středozemi v troskách a Melkorovi již nikdo nevzdoroval. Eärendil se proto rozhodl postavit loď a vydat se na západ hledat Valinor a pomoc pro Středozem; hodně času trávil proto na moři. V tom čase se Fëanorovi synové rozhodli opět usilovat o silmaril. Vpadli na mořské pobřeží a tehdy nastalo třetí a poslední zabíjení elfů mezi sebou. Elwing se však nechtěla pro památku Berena, Lúthien a Diora silmarilu vzdát a raději s ním skočila do moře. Ale Ulmo ji vyzvedl z vln a dal jí podobu bílého ptáka se silmarilem na prsou. V této podobě letěla na Eärendilovu loď, kde se vrátila ke staré podobě. Eärendil rovnou zamířil do západních moří a díky moci silmarilu proplul kouzly, jež od dob Melkorovy krádeže silmarilů skrývaly Valinor před obyvateli Středozemě, a přistál u valinorských břehů. Eärendil jako jediný člověk vstoupil na půdu zemí neumírajících, předstoupil před Valar a prosil o odpuštění pro elfy, kteří odešli z Valinoru a za lidi, kteří s elfy vzdorovali Melkorovi.\n\nEärendilovi ani Elwing již Valar nedovolili vrátit se do Středozemě a dali jim možnost volby, zda chtějí být počítáni mezi elfy nebo lidi, a stejná volba byla nabídnuta i jejich dětem a jejich dalším potomkům. Eärendilova loď byla vyzdvižena na nebesa a Eärendil za kormidlem s ní a silmarilem dostal za úkol proplouvat nebeskou klenbou. Eärendilovu prosbu Valar vyslyšeli. S velkým vojskem vpochodovali do Středozemě a utkali se s Melkorovými silami. Třebaže byla Melkorova síla velká, byl poražen, téměř všichni jeho balrogové a draci byli vyhubeni. Melkorovy pevnosti byly pobořeny, Valar sestoupili pod zem a Melkora zajali. Zbývající dva klenoty mu byly odebrány. Hnáni dávnou přísahou se však o klenoty opět přihlásili dva zbývající Fëanorovi synové, Valar je nicméně odmítli vydat. Maedhros s Maglorem tedy silmarily ukradli a prchli pryč. Silmarily je však pálily, Maedhros se proto se svým vrhl do ohnivé propasti a silmaril tak přišel do země, Maglor ho hodil do moře, kde nalezl nový domov. Klenoty tak nemohly být opět shromážděny, aniž by musela být země rozbita.\n\nPorážka Melkora a konec války o silmarily znamenaly velkou změnu pro Středozem a elfy. Válečná zuřivost obou stran byla tak velká, že narušila samu zemi, téměř celý Beleriand se potopil do moře a Mlžné hory, které jej ohraničovaly na východě, nyní tvořily západní okraj Středozemě. Mnoho elfů již nevidělo důvod setrvávat ve Středozemi a vracelo se zpět na západ. Ne všichni však chtěli Středozem opustit – byl mezi nimi Círdan, stavitel lodí, který se usadil v nově vybudovaných přístavech na novém západním pobřeží, zůstal také Gil-galad, který se po Diorově smrti stal králem elfů ve Středozemi, rovněž Eärendilův syn Elrond, který si zvolil osud elfů, a jeho bratr Elros, který naopak zvolil úděl lidí, zůstal také Thingolův příbuzný Celeborn s manželkou Galadriel. Melkora vystrčili ven za hradby Ardy do bezčasého prázdna a přes střežené hradby a bdělost Eärendila se nemůže vrátit zpět. Přesto však ve světě zůstalo mnoho jeho služebníků, mezi jinými i jeho pobočník Sauron, kterého se nepodařilo nalézt. Ani skřeti, i když byli silně oslabeni, nebyli zcela vyhubeni. Mimoto ve světě dál působily lži a zlo, které Melkor mezi obyvatele Středozemě vnesl.\n\nPorážkou Melkora skončil První věk Středozemě a započal věk Druhý, o němž již Quenta Silmarillion nevypráví.\n\n"}
{"id": "46122", "url": "https://cs.wikipedia.org/wiki?curid=46122", "title": "Miroslav Kalousek", "text": "Miroslav Kalousek\n\nMiroslav Kalousek (* 17. prosince 1960 Tábor) je český politik, zakladatel a bývalý předseda TOP 09. V letech 1998–2010 byl poslancem Parlamentu České republiky za KDU-ČSL, v období 2003–2006 byl předsedou strany. V letech 2007–2009 byl ministrem financí druhé Topolánkovy vlády. V červnu 2009 z KDU-ČSL odešel, založil novou politickou stranu TOP 09 a stal se jejím prvním místopředsedou. Po volebním úspěchu v parlamentních volbách v květnu roku 2010 byl v letech 2010–2013 ministrem financí ve vládě Petra Nečase. Od listopadu 2013 do prosince 2015 byl předsedou Poslaneckého klubu TOP 09 a Starostové, od října 2017 předsedá samostatnému Poslaneckému klubu TOP 09. Po volbách v roce 2017 se vzdal funkce předsedy strany, jeho nástupcem se stal Jiří Pospíšil. \n\nPřed vstupem do vysoké politiky pracoval na Úřadu vlády ČR. Byl odborným poradcem místopředsedy vlády, ředitelem odborů poradců místopředsedy vlády ČSFR a náměstkem ministra obrany, odpovědným za rozpočet a akviziční procesy.\n\nNarodil se 17. prosince 1960 v Táboře. Vystudoval Vysokou školu chemicko-technologickou v Praze, kde v roce 1984 získal titul inženýra. Jak později sám přiznal, studium na vysoké škole mu bylo umožněno díky členství v komunistické organizaci Socialistický svaz mládeže. Od roku 1984 do roku 1990 pracoval jako technolog a referent investičního útvaru ve výrobním podniku Mitas Praha n.p. V té době byl také mluvčím Občanského fóra.\n\nV roce 1984 se stal členem Československé strany lidové v Praze 10, kde byl až do svého přestupu do TOP09 v roce 2009. Od roku 1990 působil ve státní správě, v letech 1990–1992 na Úřadu vlády ČR jako odborný poradce místopředsedy vlády ČR se zaměřením na otázky ekonomické transformace. Od července 1992 působil v Úřadu vlády ČSFR jako ředitel odboru poradců místopředsedy vlády ČSFR.\n\nV období transformace vlastnických vztahů v ČR zastupoval Miroslav Kalousek vládu ČR v několika řídících funkcích v hospodářské sféře: v letech 1991–1992 byl rozhodnutím ministra zemědělství členem dozorčí rady Jihočeských pivovarů, v letech 1992–1994 usnesením vlády ČR působil jako člen správní rady a jednatel Západočeských pivovarů. Roku 1994 byl usnesením Poslanecké sněmovny zvolen do funkce člena prezídia Pozemkového fondu ČR, kterým byl do roku 1996. V letech 1993–1998 zastával post náměstka ministra obrany ČR, staral se o finanční řízení resortu, armádní restrukturalizace i řízení armádních zakázek.\n\nV roce 1997 podepsal kupní smlouvu s developerskou firmou EPF na areál kasáren u pražského náměstí Republiky. Z obchodu nakonec sešlo a následné odškodnění firmy stálo stát stovky miliónů korun.\n\nV roce 1998 byl za KDU-ČSL zvolen do Poslanecké sněmovny Parlamentu České republiky, když svůj mandát získal až v tzv. druhém skrutiniu. Stal se členem Hospodářského výboru, Výboru pro obranu a bezpečnost a Stálé komise pro kontrolu činnosti Vojenského obranného zpravodajství PČR. Mezi lety 1999–2001 byl místopředsedou KDU-ČSL, v té době byla součástí tzv. Čtyřkoalice. Byl členem stínové vlády Čtyřkoalice pro resort průmyslu a obchodu. V letech 2000–2002 byl členem vyšetřovací komise a předsedou sněmovní vyšetřovací komise pro objasnění rozhodování státu v IPB.\n\nVe funkčním období Poslanecké sněmovny PČR 2002–2006 působil jako předseda rozpočtového výboru. V roce 2005 na tuto funkci rezignoval, poté co bylo podáno trestní oznámení na jeho manželku pro nezaplacení dědické daně. Toto obvinění se však nepotvrdilo. Miroslav Kalousek prohlásil, že podání trestního oznámení pro nezaplacení dědické daně na jeho manželku je vykonstruovaná lež, která může ještě více ohrozit už tak otřesenou důvěru veřejnosti v politiku: „\"Rezignuji proto na funkci předsedy rozpočtového výboru Poslanecké sněmovny Parlamentu České republiky. Činím tento krok jako nezbytný vklad k politické kultuře naší země. Proti původcům pomluv a křivých obvinění budu postupovat právní cestou. Jsem totiž přesvědčen, že k politické kultuře patří i předpoklad, že pomluvy a křivá obvinění nelze realizovat beztrestně.\"“ Podle politologa Bohumila Doležala šlo ale pouze o spektakulární krok, jehož účelem bylo naznačit tehdejšímu premiérovi Stanislavu Grossovi, že je proti němu morálním politikem a že by Gross měl proto rezignovat na funkci předsedy vlády. Jiní pak soudili, že pokud by to Kalousek učinil skutečně ve snaze zvýšit politickou kulturu v zemi, rezignoval by i na další své funkce, např. poslance nebo předsedy strany.\n\nV roce 2003 byl v Ostravě na sjezdu KDU-ČSL zvolen předsedou strany. Tento post obhájil i v roce 2005 na sjezdu v Plzni. Pod jeho vedením získala KDU-ČSL v krajských volbách roku 2004 12,5 % rozdělovaných mandátů, což je o jednu šestinu více krajských zastupitelů než měla předtím. Uspěla i ve volbách do Evropského parlamentu, kde získala dva mandáty.\n\nNa jaře 2005 média poukázala na nejasné okolnosti, za kterých Kalousek s manželkou přišli ke svým nemovitostem. Luxusní byt v Praze na Veleslavíně prý koupil jeho švagr Lubomír Kašák, když předtím od své sestry, Kalouskovy manželky, dostal směnku na šest a půl milionu korun a následně byt Kalouskovým pronajal. Podle analytika BBC Daniela Kaisera tento případ „vykazuje všechny známky praní politikových peněz“. Podnikatel Kašák byl vyšetřován policií kvůli korupci na příbramské radnici a byl v září 2002 v Solenicích na Příbramsku zastřelen svým obchodním partnerem Zdeňkem Němcem, který poté spáchal sebevraždu. Nedlouho poté Kašákova vdova převedla byt na Kalouskovy. Ke kauze se vyjádřil i otec Lubomíra Kašáka František Kašák: \"„Směnku na 6,5 mil. Kč podepsal můj syn ing. Lubomír Kašák své sestře ing. Radce Kalouskové, CSc., na základě dohody se mnou. Od počátku 90. let jsem veškeré své úsilí a úspory věnoval na podporu podnikání svého syna. V roce 1999 jsem se rozhodl jako otec obou dětí učinit narovnání, jak je podělit stejným dílem. Částka 6,5 mil. Kč odpovídala profitu, který představoval příslušný díl mé pomoci do začátku podnikání a výnosů z mé spolupráce ve firmách KANAKO Příbram a IDOS Praha. Jako nejvhodnější instrument tohoto narovnání se nám po vzájemné dohodě jevil závazek s časovým odkladem – tedy směnka. Toto narovnání jsem učinil podle svého nejlepšího svědomí a dodnes ho pokládám za správné.\"\"\n\nPo patovém výsledku voleb v roce 2006 se v čele KDU-ČSL pokoušel společně s ODS a zelenými vytvořit vládu. 24. srpna 2006 předseda ČSSD Jiří Paroubek veřejně nabídl lidovcům účast v menšinové vládě s tolerancí KSČM. Před volbami 2006 se KDU-ČSL svým voličům zavázala, že nebude ve vládě podporované KSČM. Vzhledem ke komplikované povolební situaci však Miroslav Kalousek se souhlasem předsednictva KDU-ČSL začal jednat o nabídce ČSSD na vstup do vlády. Paroubkova nabídka mimo jiné lidovcům slibovala mírné snížení daní, zrušení kontroverzní novely církevního zákona, ratifikaci smlouvy s Vatikánem a čistě poměrný volební systém, čímž alespoň částečně vykryl většinu programových bodů KDU-ČSL.\n\nProti účasti strany ve vládě za tiché podpory komunistů protestovaly některé krajské, okresní i městské organizace a někteří jednotliví senátoři a poslanci. Celostátní výbor strany ukončil jednání o vládě a Miroslav Kalousek rezignoval na funkci předsedy. Rezignovala také část místopředsedů strany.\n\nKalousek se k tomu později vyjádřil tak, že to byl pouze trik, kterým chtěl zabránit velké koalici ČSSD a ODS.\n\nV roce 2010 prohlásil: „Udělal jsem něco, co omluvit nelze. Neměl jsem na vybranou. Mohl jsem tiše chcípnout v křoví. Byla to provokace, byla to hra. Kdybych neudělal nic, tak další vývoj byl neskonale dramatičtější\".\n\n\"„Ve chvíli, kdy už už mohlo dojít k dohodě mezi ODS a ČSSD o menšinové vládě ODS, udělal svůj politický majstrštyk, když začal vyjednávat o koalici lidovců s ČSSD s podporou KSČM, kterou však nikdy nemyslel vážně. My jsme vlastně tehdy s Nečasem a se Sobotkou dojednávali poslední podmínky dohody o toleranci vlády ODS, což bylo velmi reálné. Kalousek si spočítal, o co jde. Věděl, že konzervativní křídlo u lidovců mu nedovolí do té koalice s podporou komunistů jít, ale vyvolal v Paroubkovi pocit, že bude opět premiérem. Jirka (Paroubek) nám předtím poslal zprávu: Ukončete jednání s ODS a přijeďte okamžitě do Kramářovy vily.“\" \"Zdeněk Škromach\" \n\nPo odstoupení z funkce předsedy KDU-ČSL v roce 2006 zůstal členem strany. Ve stejném roce kandidoval do zastupitelstva města Bechyně a získal zde třetí nejvyšší počet voličských hlasů. Mezi lety 2007–2009 byl ministrem financí ve vládě Mirka Topolánka, do 9. 1. 2007 zastával post místopředsedy rozpočtového výboru a také byl členem kontrolního výboru. Kalouskem vedené ministerstvo financí připravilo státní rozpočty na léta 2008 a 2009 s deficity 107,2, resp. 178,7 miliard korun – druhá suma je rekordním deficitem státního rozpočtu v dějinách České republiky. Během českého předsednictví v Radě EU byl (od ledna do května 2009) předsedou Rady Evropské unie pro hospodářské a finanční záležitosti.\n\nPozději v rámci kampaně před volbami do PSP v roce 2010 rozesílala strana TOP 09 občanům symbolické složenky na úhradu jejich podílu na státním dluhu. Cílem složenek mělo být upozornit občany na rostoucí zadlužení České republiky. Kalousek k tomu dodal: \"„To není dluh někoho jiného, zaplatit ho budeme muset všichni\".\" Tato kampaň vyvolala ve společnosti spíše negativní reakce.\n\nV roce 2009 z funkce ministra financí podepsal dohodu s japonskou investiční bankou Nomurou, čímž ukončil spor, který byl veden od roku 2000. Nomura žalovala český stát o náhradu škody ve výši 120 miliard Kč, a to kvůli zastavení činnosti Investiční a poštovní banky (IPB). Nomura poté žaloby u soudu stáhla.\n\nZ funkce ministra financí hájil zadání více než stomiliardové veřejné zakázky na odstraňování ekologických zátěží jediné firmě. \"\"Během šestnácti let bylo vyčištěno pouze 32 procent postižených lokalit a odstraněno pouhých 26 procent škod – měřeno očekávaným objemem prací,\" uvedlo ministerstvo. \"Místo dalších 20 let by tak ekologické škody mohly být odstraněny do roku 2015,\"\" argumentoval Kalouskův úřad. Po Kalouskově odchodu v květnu 2009 chtělo ministerstvo financí v tendru pokračovat. Důvodem mělo být, že by se díky tendru podařilo částku na odstranění ekologických závazků státu, které vznikly před rokem 1992, snížit. Pokud by se ekologické škody odstraňovaly zadáváním jednotlivých zakázek, nestihl by stát podle ministerstva do roku 2015 dostát svým závazkům. Ty jsou právně vymahatelné a při jejich nesplnění mohou státu hrozit žaloby nebo arbitráže. Podle české pobočky organizace Transparency International jde o neuvážený experiment s veřejnými prostředky, který by údajně zatížil státní rozpočet zbytečně nejméně o 30 miliard korun. K záměru na jedinou zakázku se kriticky vyjádřila také Hospodářské komora ČR.\n\nDo druhého kola tendru postoupily tři firmy, z nichž nejnižší nabídku podala firma Marius Pedersen Engineering za 56,8 miliardy korun. On sám však nedoporučil tuto nejnižší nabídku přijmout. Předseda vlády Petr Nečas poté oznámil, že žádného uchazeče nevybere a projekt se uzavře. V prosinci 2011 vláda zakázku na odstranění ekologických škod zrušila.\n\nV této době proběhla další kauza, a sice ohledně smlouvy mezi státem a společností OKD. Miroslav Kalousek byl v souvislosti s touto kauzou několikrát kritizován za liknavý postup a člen ČSSD Lubomír Zaorálek jej otevřeně obvinil z nečestného jednání. Podle něj v uplynulých dvou letech ministerstvo svůj přístup zlepšilo, ale odmítá vést soudní spory, které jsou předem prohrané. Ještě před odchodem z funkce ministra financí dal podnět k auditu v bytovém fondu, o který se jednalo.\n\nJinou kauzou spojenou s jeho osobou v té době bylo povolení internetového sázení českým firmám v rozporu se stanoviskem KDU-ČSL. Tehdejší předseda strany Jiří Čunek tvrdil, že v roce 2008 KDU-ČSL dostala nabídku sponzorského daru osm až deset milionů korun od firmy Penta Investments za umožnění sázení přes internet. Kalousek nařčení z přijetí úplatku odmítl s vysvětlením, že povolení kurzovního sázení po internetu začalo platit pro všechny české společnosti, které o to žádaly, nikoliv jen pro Pentu.\n\nV roce 2009 po 25 letech ukončil své členství v KDU-ČSL. Někteří členové strany jej obviňovali z přílišných sympatií k ODS. Své rozhodnutí Miroslav Kalousek komentoval pro iDNES.cz: \"\"V mé straně teď sílí názor, že sociální spravedlnost znamená rovnou spotřebu. To je politika, kterou já nemohu dělat. Na tom nic nemůže změnit volba toho či onoho předsedy.\"\"\n\nMiroslav Kalousek pět měsíců před předčasnými sněmovními volbami roku 2009 přemýšlel o založení nové strany. Jako ideologii pro svou stranu zvolil pravicový konzervatismus a název TOP 09. Vznik své strany podmínil podporou Karla Schwarzenberga, ten jeho nabídku přijal. V listopadu na Ustanovujícím sjezdu TOP 09 byl zvolen 1. místopředsedou strany. Pro sněmovní volby roku 2010 byl lídrem TOP 09 ve Středočeském kraji.\n\nDne 2. října 2009 novinářka Sabina Slonková zveřejnila na portálu Aktuálně.cz informaci, že největší sponzor TOP 09 vede od roku 2005 soudní spor se státem o více než 70 milionů korun. Brněnský podnikatel Dušan Novotný věnoval straně TOP 09 11 milionů korun. Firma \"Orgapol\", ve které Dušan Novotný působí, vyžaduje od ministerstva financí náhradu škody, která měla být způsobená při dodatečném vyměření daně finančním úřadem. Firma Orgapol podala žalobu v době, kdy působil ve funkci ministra financí. Soudní při potvrdil Úřad pro zastupování státu ve věcech majetkových, ale detaily odmítl zveřejnil s odkazem na povinnosti mlčenlivosti u pravomocně neukončeného sporu. Podle Novotného dar pro TOP 09 se sporem nijak nesouvisel a uvedl, že nemá důvod si politiky finančně zavazovat. Miroslav Kalousek k tomu uvedl:\"„Jedná se o soudní spor o náhradu škody, která dle názoru vedení Orgapol, a. s., vznikla společnosti chybným postupem Finančního úřadu. V roce 2007 navrhl Orgapol, a. s., Ministerstvu financí mimosoudní vyrovnání. Tehdejší ministr financí Miroslav Kalousek ve shodě s názorem škodní komise Ministerstva financí požadovanou částku odmítl vyplatit. Spor tak řeší nezávislý soud standardním postupem. Pokud by existovala jakákoliv účelová vazba mezi tehdejším ministrem financí a MVDr. Dušanem Novotným, nebylo by nic snazšího než na mimosoudní vyrovnání přistoupit a požadovanou částku vyplatit. TOP 09 tak pokládá oba dva dary od fyzických osob za zcela transparentní a věrohodné“\".\n\nVe sněmovních volbách roku 2010 získala TOP 09 16,7% a podílela se následně spolu s ODS a Věcmi veřejnými na vzniku vlády premiéra Petra Nečase, kde Kalousek zastává funkci ministra financí. V průběhu března 2011 se dostal do sporu s ministrem obrany Alexandrem Vondrou v rámci aféry ProMoPro. Ministerstvo financí v lednu 2011 podalo trestní oznámení kvůli údajně podezřelé zakázce, kterou v době českého předsednictví bez soutěže získala od státu firma ProMoPro. Zakázka byla společnosti přidělena vládní sekcí pro české předsednictví vedená tehdy Alexandrem Vondrou. Podle Ministerstva financí není zřejmé, co stát získal asi za polovinu plateb firmě ProMoPro při českém předsednictví EU. Část peněz zhruba z půl miliardy korun údajně směřovala na podezřelé účty v Rakousku. V únoru 2011 zahájila protikorupční policie úkony trestního řízení kvůli možnému porušování povinnosti při správě cizího majetku. Doposud nepadlo žádné obvinění.\n\nV létě 2012 vznikla podezření, že v souvislosti vyšetřováním předraženého nákupu letadel CASA a stíháním Vlasty Parkanové volal nejdříve policejnímu vyšetřovateli a později policejnímu prezidentovi, přičemž oběma měl vyhrožovat.\n\nVe volbách do Poslanecké sněmovny PČR v roce 2013 úspěšně kandidoval ve Středočeském kraji jako lídr TOP 09 a STAN. Získal 10 246 preferenčních hlasů, což byl nejvyšší počet ve Středočeském kraji. Po ustavení Poslanecké sněmovny kandidoval v první volbě na jejího místopředsedu, ale neuspěl ani v jednom kole, když získal nejdřív 62 a pak 73 hlasů. Hrozilo by tak, že přijde o přednostní právo na vystoupení v Poslanecké sněmovně PČR, a tak mu Petr Gazdík uvolnil místo předsedy Poslaneckého klubu TOP 09 a Starostové, který toto právo má (Gazdík se stal kandidátem na místopředsedu Sněmovny).\n\nNa 3. celostátním sněmu TOP 09 v Praze byl 8. prosince 2013 opět zvolen prvním místopředsedou strany, když získal 157 hlasů ze 168 možných hlasů (tj. 93,5 %).\n\nV roce 2015 jako poslanec Parlamentu ČR vystupoval proti ministrovi financí Andreji Babišovi, prodloužení povinného přimíchávání biopaliv a zavedení elektronické evidence tržeb.\n\nV komunálních volbách v roce 2014 kandidoval jako člen TOP 09 na 9. místě kandidátky subjektu \"Nezávislí a TOP 09\" do Zastupitelstva města Bechyně, avšak neuspěl (skončil jako první náhradník na třetím místě patnáctičlenné kandidátky).\n\nTaké v komunálních volbách v roce 2018 kandidoval jako člen TOP 09 na posledním 15. místě kandidátky subjektu s názvem \"\"Nezávislí s podporou TOP 09\"\", ale opět neuspěl.\n\nNa 4. celostátním sněmu TOP 09, který se konal v Praze, byl dne 29. listopadu 2015 zvolen předsedou strany a nahradil tak Karla Schwarzenberga. Jako jediný kandidát obdržel 148 hlasů od 171 přítomných delegátů (tj. 87 % hlasů). Ve svém projevu při volbě zdůraznil, že chce svou politikou podporovat především menší a střední podnikatele, kvalifikované pracovníky a svobodnou tvůrčí inteligenci. Díky nim pak bude Česká republika \"\"země vstřícná, přátelská a solidární ke všem svým občanům.\"\"\n\nKrátce po sněmu se vzdal místa předsedy Poslaneckého klubu TOP 09 a Starostové, na této pozici jej vystřídal František Laudát.\n\nV březnu 2016 Kalousek vyzval Rusko k propuštění zajaté ukrajinské pilotky Nadi Savčenkové.\n\nV pondělí 13. února 2017 uvedl, že předpokládá ve sněmovních volbách v říjnu 2017 zisk více než 10 % hlasů pro TOP 09 a v případě neúspěchu strany ve volbách by už nekandidoval na jejího předsedu. Do voleb šel z pozice lídra TOP 09 ve Středočeském kraji. Strana jen těsně překročila 5% hranici potřebnou pro vstup do Poslanecké sněmovny, sám Miroslav Kalousek získal 8 018 preferenčních hlasů a mandát poslance obhájil. Dne 24. října 2017 pak oznámil, že na listopadovém sjezdu strany už nebude kandidovat na post předsedy TOP 09. Dne 31. října 2017 byl zvolen předsedou samostatného Poslaneckého klubu TOP 09. Na konci listopadu 2017 jej ve funkci předsedy strany nahradil Jiří Pospíšil.\n\nV roce 2008 Kalouska mezinárodní časopis Emerging Markets vyhlásil „ministrem financí roku 2008 pro oblast rozvíjejících se evropských ekonomik“. Emerging Markets každý rok vyhodnocuje vývoj veřejných financí v zemích rozvíjejících se evropských ekonomik a v rozvojových zemích. Hodnotí prosazování reforem vedoucích ke stabilitě a udržitelnosti veřejných rozpočtů. Ceny se udělují na základě hlasování analytiků, bankéřů, zástupců finančních institucí a jiných expertů.\n\nStejné ocenění bylo Miroslavu Kalouskovi uděleno časopisem Emerging Markets podruhé v roce 2011, kdy byl vyhlášen \"ministrem financí roku 2011 pro oblast rozvíjejících se evropských ekonomik\".\n\nV žebříčku ministrů financí Evropské unie podle deníku Financial Times pro rok 2012 získal Miroslav Kalousek dělené první místo, pokud jde o kredibilitu neboli důvěryhodnost. V celkovém hodnocení obsadil 11. místo, v roce 2011 skončil osmý.\n\nRodinnému životu Miroslava Kalouska je věnována publicita jen občasně. Jeho manželkou byla Radka Kalousková, rozená Kašáková, inženýrka chemie, asistentka v Ústavu polymerů Vysoké školy chemicko-technologické v Praze, seznámila se s ním v roce 1984 jako s profesním kolegou a řadovým členem Československé strany lidové (téhož roku Kalousek do strany vstoupil).\n\nV roce 2002 MF Dnes při prověřování majetkových poměrů politiků zjistila, že aniž by si půjčoval peníze v bance, investoval celkem přes tři miliony korun do stavby rodinného domu v Bechyni za 2,3 milionu korun a odkoupení třípokojového bytu v panelovém domě v Praze za 752 tisíc Kč, do té doby užívala jeho rodina luxusní dvousetmetrový půdní byt v Praze-Veleslavíně, pronajatý od Lubomíra Kašáka údajně za třikrát nižší nájemné, než by bylo tržní. MF Dnes došla k závěru, že sponzorem Kalouskovy předvolební kampaně v roce 1998 i veleslavínského bytu je Kalouskův švagr Lubomír Kašák, majitel stavební firmy IDOS Praha, profitující mimo jiné z veřejných zakázek v Příbrami. Ve firmě má 5% podíl i Radka Kalousková. Příbramským starostou v době získání zakázek byl člen celostátního vedení KDU-ČSL a Kalouskův přítel Josef Vacek. Radka Kalousková získala veleslavínský byt výměnou za směnku v hodnotě 6,5 milionu korun, kterou v její prospěch vystavil v roce 1999 po dohodě s jejich otcem její bratr Lubomír Kašák v rámci vyrovnání mezi sourozenci. Lubomír pak byl v roce 2002 zavražděn údajně svým společníkem Zdeňkem Němcem, který se po činu také zastřelil. K darovací dani přiznala Radka Kalousková směnku až po letech poté, co se o daňový únik na základě anonymního podnětu začala zajímat policie.\n\nV září 2011 Miroslav Kalousek zmínil, že má zhruba 20letého syna. Podle rozhovoru zveřejněného v Aha! si své soukromí chrání a o své manželce, synovi a dceři téměř nemluví. V únoru 2012 se se svou ženou rozvedl.\n\nDne 21. září 2011 Kalousek na Malostranském náměstí v Praze profackoval, dle jeho slov, čtyřmi fackami mladíka, který mu údajně vulgárně nadával „k..o zlodějská”. Kalousek uvedl, že dotyčný byl ve věku okolo 20 let, zhruba jako jeho vlastní syn. V návaznosti dodal, že facka je pedagogický instrument. Předseda vlády Petr Nečas postup zhodnotil slovy, že Kalousek rozhodně neaspiruje na titul pedagoga roku. Později bulvár získal kamerový záznam z onoho incidentu, ten zachycuje jediný políček. Záležitostí se zabývala policie, vyhodnotila však incident jako přestupek. Kalousek byl potrestán pokutou ve výši 1000 Kč. V červenci 2012 zveřejnil poslanec Petr Skokan vulgární obsah telefonního rozhovoru, který s ním v září 2011 Kalousek vedl v souvislosti se zveřejněním tohoto incidentu.\n\nDne 7. června 2012 dostal Kalousek na demonstraci proti vládě ránu do hlavy, lidé na něj plivali a křičeli: „Demisi!“.\n\nV roce 2013 ministr financí Kalousek poskytl rozhovory opilý, později se za to omluvil.\n\nAudit NKÚ zjistil, že Kalouskem vedené Ministerstvo financí ČR z 34,5 miliard pokut za zneužité dotace odpustilo 31,1 miliard korun. Zneužité dotace se v mnoha případech nemusely vracet. Podle viceprezidenta NKÚ Miloslava Kaly bylo na libovůli Kalouska, komu se promíjelo. Vracet mnohamilionové zneužité dotace nemusel například poslanec Petr Wolf, který jako přeběhlík z ČSSD podpořil vládu Mirka Topolánka. V červnu 2011 prezident českého Aeroklubu Vlastimil Dvořák na dotaz novinářů, jak chce Aeroklub České republiky uhradit zneužité dotace, které úřady chtějí vrátit, odpověděl, že je kamarádem ministra financí Kalouska a proto se nic platit nebude.\n\nV roce 2003 získal Karel Schwarzenberg dotaci na obnovu dvou rybníků ve výši 4,5 milionu korun. Později finanční úřad nařídil vrácení dotace, protože nebyl dodržen termín kolaudace, ale ministerstvo financí pod vedením Kalouska vrácení dotace prominulo. V době, kdy ministerstvo financí prominulo Schwarzenbergovi vrácení 4,5milionové dotace, Kalousek i Schwarzenberg byli oba ministři ve vládě Mirka Topolánka. \n\nV roce 1993, kdy se Kalousek stal ekonomickým náměstkem na Ministerstvu obrany ČR, si Armáda ČR objednala od ministerstva padáky pro dopravu skupin hloubkového průzkumu a seskoků. Ze dvou firem ve výběrovém řízení vyhrála firma Anex-Cirus Jiřího Andrlíka, která měla dodat padáky s názvem VTP-100. Průběh zkoušek dodaných prototypů nebyl zveřejněn. Na některé členy zkušební komise měl být vyvíjen nátlak, aby svá stanoviska ke zkouškám odvolali a padák doporučili. Armáda s touto firmou podepsala smlouvu na 2310 kusů i přesto, že společnost ještě právně neexistovala a nikdy žádné padáky nevyráběla. Smlouva také byla napsaná tak nevýhodně, že ji nelze vypovědět. Kalousek nákup padáků armádě doporučil (o výhradách k jejich kvalitě podle svých slov nevěděl), ale na žádné ze smluv s Anex-Cirus není jeho podpis. Odborníci Paraclubu tvrdí, že VTP-100 měl příliš funkcí, jež si vzájemně odporovaly. Přesto byla padáková souprava VTP-100 v roce 1996 zavedena do výzbroje Armády České republiky. V roce 1997 došlo ke smrtelné nehodě na VTP-100, při které zahynul vojín Roman Prinich. Soud nakonec nařídil ministerstvu odebrat dalších 300 padáků. Celkových 730 padáků za 110 milionů Kč již poté nikdy nebylo použito a v roce 2011 jim skončila životnost.\n\nPlánovaná modernizace 353 tanků T-72 v hodnotě 13 miliard Kč, které už byly určeny k vyřazení, vyvolala kontroverzi, jelikož skupina expertů a výzkumníků se jednoznačně shodli na francouzské společnosti Sagem. Kalouskem jmenovaná ministerská komise se také shodla na společnosti Sagem, ihned poté byli dva porotci vyměněni za jiné, ovšem i v hlasováním na tvrdo zvítězila opět společnost Sagem. Toto hlasování bylo prohlášeno za předběžné a o týden později zvítězila zcela nečekaně italská společnost Officine Galileo, která v posudcích skončila až na posledním pátém místě. Tyto skutečnosti přiměly vládu odebrat Ministerstvu obrany možnost rozhodovat o strategicky významných zakázkách. Po modernizaci přetrvávaly problémy s řízením palby. M. Kalousek se snažil prosadit usnesení, které by znesnadnilo porovnávací zkoušky modernizovaných tanků. Modernizace nakonec stála 4 miliardy Kč a modernizováno bylo jen 30 strojů.\n\nPochybnosti vyvolala zakázka na štábní informační systém. Výběrový konkurz vyhrála firma Unisys, ale Kalousek konkurz zrušil. Při druhém řízení zvítězila opět Unisys, i přesto Kalousek označil společnost EDS za výhodnější a dostala zakázku. Představitelé Unisys byli údajně zastrašováni a kontaktovali policii, pracovník EDS Jan Březovský v roce 1998 prohlásil, že EDS byla nucena dát Kalouskovým lidovcům provizi 50 miliónů Kč. Kontrakt v ceně zhruba jedné miliardy korun byl dokončen v roce 2002, ovšem i tak systém stále nenaplňoval požadavky.\n\nNovinář Karel Hvížďala o něm v červenci 2014 prohlásil: \"Prsty měl skoro ve všech sporných zakázkách: v nákupu 1160 padáků VTP 100 za 110 milionů, které byly nefunkční (firma, která vyhrála, je nikdy nevyráběla a dokonce úředně ani neexistovala) a na nichž se jeden voják zabil, v zakázce na modernizování tanků T-72 za 13 miliard. Stál za nákupem štábního informačního systému asi za jednu miliardu a za výměnou deseti letadel Mig-29 za jedenáct vrtulníků Sokol, které byly pro záchrannou službu nevýhodné, v hodnotě asi jedné miliardy. Byl spojen s nezdaněním hazardu, jehož roční přiznaný obrat činí asi 100 miliard, s nákupem čtyř letadel CASA za 3,5 miliardy, která jsou údajně předražená o 658 milionů, s prodejem kasáren na Náměstí republiky v Praze, z kterého jsme kvůli špatným smlouvám nezískali v důsledku snad ani korunu, stejně tak jako s medializovanými kauzami Diag Human či gripenů, kde zprostředkovatelé dle expertů rozdali v naší republice na úplatcích asi 400 až 700 milionů korun.\"\n\nPolicejní prezident Petr Lessy v červenci 2012 tvrdil, že mu ministr financí Kalousek několikrát volal, aby ovlivnil vyšetřování nákupu letounů CASA. Podle Lessyho Kalousek řekl, že „budou odstíháni všichni a nebude to trvat dlouho. Bylo to takové obecné konstatování v množném čísle, na adresu lidí, kteří prošetřují kauzu CASA.” Také detektiv vyšetřující nákup letounů CASA obvinil Kalouska z pokusu ovlivnit vyšetřování. Premiér Petr Nečas na to reagoval slovy „Rozhodnutí volat vyšetřovateli poměrně citlivé kauzy, do které pan ministr financí je nějakým způsobem zaangažován, je politicky mimořádně nešťastný krok.”\n\nDokumenty dokládají, že Kalousek jako ministr financí podpořil svého dlouholetého známého Josefa Šťávu, zakladatele společnosti Diag Human, který usiloval o miliardy korun v arbitráži proti státu, jehož zájmy měl Kalousek jako ministr hájit.\n\nV únoru 2016 obvinil ministra spravedlnosti Roberta Pelikána, že je ruským agentem, když ten souhlasil s propuštěním Libanonce Alího Fajáda, o jehož vydání k trestnímu stíhání žádaly Spojené státy americké. Kalousek prohlásil: „Ministr spravedlnosti je podle mého názoru opravdu aktivní spolupracovník ruských zpravodajských služeb, ale nemůžu to nijak doložit, nebývají na to písemné důkazy. Ale když se někdo tak chová, tak to tak asi bude.” Pelikán kritiku označil za neopodstatněnou.\n\nV červnu 2019 prohlásil o bývalém prezidentu České republiky Václavu Klausovi, že byl a je ruským agentem znovu aktivovaným po roce 2010, když ten v zápiscích z plavby kolem Britských ostrovů kritizoval multikulturalismus a údajnou snahu kosmopolitů „co nejvíce zlikvidovat hranice mezi státy a národy”. Klaus následně uvedl, že zvažuje právní kroky, včetně podání podnětu na Policii ČR k prověření podezření ze spáchání trestného činu křivého obvinění.\n\n"}
{"id": "46124", "url": "https://cs.wikipedia.org/wiki?curid=46124", "title": "Luis Váez de Torres", "text": "Luis Váez de Torres\n\nLuis Váez de Torres (*okolo roku 1565 – 1610) byl portugalský mořeplavec a objevitel Torresova průlivu ve španělských službách.\n\nV roce 1605 se účastnil výpravy Pedro de Queiróse při hledání Jižní země, která podle údajů měla ležet v jižním Tichomoří. Pluli z Peru přes Tichý oceán na západ. V květnu 1606 výprava dosáhla ostrovů, později pojmenovaných Nové Hebridy, v současnosti nezávislý stát Vanuatu. Vylodili se na velký ostrov, který pokládali za součást jižního kontinentu, který pojmenovali \"Terra Austrialia del Espiritu Santo\" (\"doslova \"Jižní-Rakouská\" země Ducha svatého\"), kde slovo Austrialia byl novotvar odkazující na hledanou Jižní zemi (latinsky Terra Australis) a na počest krále Filipa III. Španělského, který byl Habsburk rakouského původu (Rakousko = Austria). Ostrov dodnes nese jméno Espiritu Santo. Pedro Fernandes de Queirós zamýšlel na ostrově vybudovat kolonii Nový Jeruzalém. Nicméně během několika týdnů byla myšlenka založení kolonie opuštěna kvůli nepřátelským projevům domorodců i nespokojenosti posádky. Po šesti týdnech jejich lodě vypluly na moře. V noci 11. června špatné počasí oddělilo Torresovu loď od velitelské lodi \"San Pedro y San Pablo\" a od zbytku flotily. Tím znemožnilo její návrat do bezpečného kotviště na Espiritu Santo. Rozhodl se hledat velitelskou loď \"San Pedro y San Pablo\", později však nabyl přesvědčení, že velitelská loď ztroskotala, a proto opustil Espiritu Santo. Pokračoval s jednou lodí dál na západ. Proplul úžinou mezi Novou Guineou a Austrálií dnešním Torresovým průlivem do Arafurského moře. Poté přes Moluky plul do Manily. Byl prvním Evropanem, který Torresovým průlivem proplul a tím dokázal, že Nová Guinea není Jižní země, ale jen ostrov. Tento objev byl Španěly zatajen. Údaje o něm byly objeveny až roku 1762, kdy se během Sedmileté války zmocnili Britové archivů v Manile a průlivem znovu proplul až James Cook.\n\nO jeho životě se nic dalšího neví. Původní velitel výpravy de Quiros, přemlouval španělského krále Filipa III. Španělského, aby financoval novou výpravu. Po dlouhých odkladech bylo povolení uděleno, to však byl Quiros již delší dobu mrtev.\n"}
{"id": "46125", "url": "https://cs.wikipedia.org/wiki?curid=46125", "title": "Botoșani (župa)", "text": "Botoșani (župa)\n\nBotoșani je župa v Rumunsku, rumunské Moldávii, na severovýchodě země u hranice s Ukrajinou. Jeho hlavní město je Botoșani.\n\nŽupa hraničí na východě s Moldavskem, na severu s Ukrajinou, na jihu s župou Iași a na západě s župou Suceava. Její území je mírně zvlněné, směrem na západ se zvedá. Protéká tudy mnoho řek, z nichž největšími jsou Prut, tvořící hranici s Moldavskem a Siret. Hlavní město je zároveň největší, má 115 000 obyvatel a je v něm soustředěn téměř veškerý průmysl. V župě o rozloze 4 986 km² žije celkem 461 000 lidí, z nichž je 98 % Rumunů, menšiny tvoří Rusové a Ukrajinci. Průmysl zde není velmi rozšířený, Botoșani je zemědělský kraj – jediné závody tak vyrábějí potraviny. Železniční síť je zde řídká a silniční je ve špatném stavu.\n\nV roce 2011 činila populace 398 938 obyvatel. Hustota byla 80 obyv./km.\n\n\nV Stânca-Costești je jedna z největších vodních elektráren v Rumunsku.\n\n"}
{"id": "46131", "url": "https://cs.wikipedia.org/wiki?curid=46131", "title": "Bratříčku, zavírej vrátka", "text": "Bratříčku, zavírej vrátka\n\nBratříčku, zavírej vrátka je jméno první LP desky Karla Kryla z roku 1969. Vydal ji Panton. Producentem alba byl Jiří Černý.\n\nAlbum sestavil Jiří Černý z nahrávek z ostravského rozhlasu, kde za nahrávkami stál Miloš Zapletal. Manželé Černí zprvu Krylovy písně zařazovali do rozhlasové hitparády Čtrnáct na houpačce (jako první zde byla v dubnu 1968 vysílána písnička \"Smutné ráno\" v podání Hany Ulrychové, pak \"Pieta\"), kde ale písničky nebyly úspěšné a hned vypadávaly. To byl také důvod odmítnutí Černého návrhu na Krylovo album v Supraphonu na konci roku 1968. Dalším důvodem pak bylo to, že v Supraphonu měli v tu chvíli spíše představu na samplerové album různých písničkářů z právě se rodící první generace českých folkařů. Úspěch v Houpačce zaznamenala až písnička \"Bratříčku, zavírej vrátka\" nasazená 8. prosince, poprvé skončila na druhém místě, následující Houpačku vyhrála a držela se tam až do poslední Houpačky 30. března 1969, kdy byla zakázána už i repríza pořadu. To už se ale v Supraphonu báli s Jiřím Černým na Krylově albu spolupracovat a Černý to nabídl druhému vydavatelství – Pantonu, kde ho hned přijal ředitel Jan Hanuš. V lednu 1969 pak Kryl podepsal s Pantonem smlouvu a album vyšlo v rekordní době (výroba alba tehdy trvala většinou až rok). V mimořádném vysílání Houpačky 25. ledna zazněla většina písní z chystaného alba prokládaná citáty z Bible.\n\nJiří Černý vybíral z asi 40 písniček. S Krylem výběr diskutoval v Malostranské kavárně, je pravděpodobné, že Kryl Černému nechal hlavní slovo. Původní předvýběr Černého obsahoval 18 písniček, kromě těch, které jsou na albu, i \"Srdce a kříž\", \"Pušky a děla\", \"Stéblo pšenice\" a \"Přeludium\". Písnička \"Stéblo pšenice\" vypadla na Krylovo přání. Zcela záměrně Černý nevybral žádnou z Krylových žertovných písniček, v atmosféře, v jaké album vznikalo, ho to snad ani nenapadlo.\n\nPanton do výběru nijak zásadně nezasahoval, jen Hanušův náměstek Josef Boháč navrhoval vypustit \"Píseň neznámého vojína\" kvůli závěrečnému „nasrat“.\n\nAutorem fotografie na obalu je Josef Koudelka. Na setkání s Černým a Janem Hanušem původně navrhoval svoji fotku dvou mrtvých (z nichž jeden je přikryt malou státní vlajkou) v průjezdu domu u pražského rozhlasu ze srpna 1968, což však Hanuš odmítl s tím, že by to neprošlo, a navrhl třeba sochu Piety. Koudelka tak z desek vytáhnul svoji druhou fotku ze srpna 1968, chlapce sedícího na pražské ulici s namalovaným terčem na zádech, která Černého okamžitě nadchla. Vyfotografovaný chlapec se pak už dospělý Krylovi přihlásil po koncertě v Lucerně v lednu 1990.\n\nGraficky obal zpracoval Leo Novotný, což byl Koudelkův požadavek. Vytiskla ho Severografia Turnov, dokonce byl laminovaný.\n\nSleeve-note napsal také Jiří Černý. Původní verze neprošla, zastavil ji pracovník Pantonu Jiří Macek, kterému se zdála příliš provokativní. Druhou, díky cenzuře možná víc propracovanou verzi považuje po letech Černý za jeden z jeho „nejstručnějších a nejúdernějších“ sleeve-notů.\n\nPísničky byly nahrané v činoherním studiu, neboť jiné Kryl pro nahrávání nezískal. Nahrávky kvůli tomu nebyly tak kvalitní, až se Černý bál, že je v Pantonu odmítnou. Nestalo se tak i díky zvukaři Václavu Zamazalovi.\n\nV Pantonu na začátku vydali album v desetitisícovém nákladu. Ten však byl vyprodán během prvních týdnů a v Loděnicí lisovali další kopie. Přesný náklad není znám, Vojtěch Klimt ho odhaduje na 50 000. Jan Hanuš o tom napsal do své knihy \"Labyrint svět\": „Lisovali jsme tu desku až do mých posledních dnů v Pantonu. Až mi jednou zavolal ředitel z Loděnice, abych už další objednávky neposílal, že se kvůli „Bratříčkovi“ nenechá zavřít. Byl ale dobrý, ještě jsem na něm usmlouval 5000 desek!“ Po nástupu nového ředitele Pantonu byl zbylý náklad desky na dvoře vydavatelství rozřezán cirkulárkou. Deska stála 36 Kčs.\n\n\nJiří Černý i Vojtěch Klimt, předseda Klubu Karla Kryla, se shodují, že album je mimořádné. Klimt i oceňuje Černého producentský počin. Černý řekl, že je dodnes na svůj výběr hrdý a \"Bratříčku, zavírej vrátka\" je podle něj druhá nejlepší Krylova deska. Za nejlepší považuje \"Rakovinu\".\n\nV časopise \"Rock a Pop\" zvítězila v anketě o československou „desku desek“.\n\nV první polovině roku 1969 vydal Panton zpěvník písní z alba \"Hraje a zpívá Karel Kryl\" v nákladu 8000 kusů. Jde o 49. díl \"Písniček do kapsy\". Chybí jen \"Nevidomá dívka\" vydaná již v jednom z dřívějších zpěvníků edice (č. 47). V lednu 1990 vyšel nový zpěvník s písněmi z alba.\n\nV roce 1971 vydal Karel Kryl v Německu pod stejným názvem živou verzi alba. Obsahuje 13 skladeb, které jsou i na studiové verzi, ale v jiném sledu, chybí jen \"Píseň Neznámého vojína\".\n\n\n"}
{"id": "46132", "url": "https://cs.wikipedia.org/wiki?curid=46132", "title": "Káraný – Hrbáčkovy tůně", "text": "Káraný – Hrbáčkovy tůně\n\nKáraný – Hrbáčkovy tůně je přírodní rezervace a evropsky významná lokalita Natura 2000 ve středním Polabí.\n\nEvropsky významná lokalita zde byla vyhlášena k 15. dubnu 2005 a zahrnula také dvě dosavadní přírodní rezervace Hrbáčkovy tůně a Lipovka - Grado. Ty byly zrušeny k 21. říjnu 2014 a nahrazeny novou přírodní rezervací, která má stejné jméno jako evropsky významná lokalita, ale přibližně o 11 ha menší rozlohu.\n\n"}
{"id": "46133", "url": "https://cs.wikipedia.org/wiki?curid=46133", "title": "Nepodmíněná bezpečnost", "text": "Nepodmíněná bezpečnost\n\nNepodmíněná bezpečnost je nejvyšší míra bezpečnosti kryptografického systému. Není podmíněna žádnými předpoklady na schopnosti a technické možnosti útočníka. Jestliže útočník nemá k dispozici informace o heslech či klíčích, nemá šanci dostat se k tajným informacím, což zaručují zákony matematiky, případně fyziky.\n\nBěžné kryptografické systémy stojí na určitých předpokladech o útočníkovi. Dříve se spoléhalo na to, že útočník nezná postup, jakým byla data zašifrována, takže nenajde ani postup, jak je dešifrovat. To se ukázalo jako ne příliš bezpečné, protože důvtipní kryptologové často dešifrovací postupy odhalili. V moderních systémech jsou šifrovací i dešifrovací postupy veřejně známé a bezpečnost spočívá v utajení kryptografického klíče. Přesto jsou na útočníka kladeny určité další předpoklady, do různé míry oprávněné. Například většina systémů (RSA, AES…) spoléhá na to, že útočník nemá k dispozici výpočetní techniku o mnoho řádů výkonnější, než jaká je běžně k dispozici, takže je-li dostatečně mnoho možných klíčů, nemůže je systematicky všechny vyzkoušet. V principu to ale není vyloučeno. Navíc kvantové počítače umožňují provádět takové operace masivně paralelně a jsou pro ně známy rychlé algoritmy na řešení některých problémů, na nichž stojí šifrovací systémy (například faktorizace). Ovšem pro jisté algoritmy (postkvantová kryptografie) neexistuje účinný kvantový algoritmus.\n\n„Nepodmíněná“ matematická bezpečnost existuje a poskytuje ji Vernamova šifra. Její absolutní bezpečnost byla matematicky dokázána. Její použití však naráží na praktické potíže (reálné podmínky), jako je distribuce klíče. Tu řeší například patentovaný algoritmus NTRU založený na celočíselných mřížích, který odolá i kvantovým počítačům. Tento problém je možné také fyzikálně řešit s využitím klasické nebo kvantové kryptografie. Takové systémy jsou dnes již k dispozici i na čistě komerční bázi a poskytují teoreticky absolutně bezpečnou tajnou komunikaci při ideální fyzikální implementaci, které se ale nedosahuje. Zařízení jsou navíc velmi drahá a stále trpí určitými omezeními v použití. Zejména jde o omezení vzdálenosti komunikujících stran (rekord je zhruba 200 km), nutnost přímého spojení souvislým kabelem a relativně nízkou přenosovou rychlost.\n\n"}
{"id": "46136", "url": "https://cs.wikipedia.org/wiki?curid=46136", "title": "Bergen (rozcestník)", "text": "Bergen (rozcestník)\n\nBergen je:\n\n"}
{"id": "46137", "url": "https://cs.wikipedia.org/wiki?curid=46137", "title": "Letní olympijské hry 2000", "text": "Letní olympijské hry 2000\n\nHry XXVII. olympiády 2000 se konaly v australském Sydney v září 2000. V Austrálii se olympijské hry konaly podruhé v historii, poprvé po 44 letech od letních olympijských her 1956.\n\nHer se zúčastnilo 199 výprav, z členů Mezinárodního olympijského výboru chyběl pouze Afghánistán, poprvé se zúčastnily výpravy Eritreje, Mikronésie a Palau, navíc pod olympijskou vlajkou závodili také samostatně čtyři sportovci z Východního Timoru. Celkem se bojovalo o 300 sad medailí ve 28 sportovních odvětvích. Českou republiku reprezentovalo 126 sportovců, kteří vybojovali osm medailí, z toho dvě zlaté.\n\nNa uspořádání her podalo oficiální kandidaturu šest měst, ale Brasília, hlavní město Brazílie ji stáhla krátce před závěrečným hlasováním. Mezinárodní olympijský výbor tak 23. září 1993 v Monte Carlu volil mezi pěti kandidáty a ve finále rozdílem dvou hlasů upřednostnil Sydney před Pekingem, přestože ten v předchozích kolech dostával největší podporu.\n\"Pozn.: Člen MOV ze Svazijska ve třetím a čtvrtém kole nehlasoval.\"\n\nPozorovatelé označili vítězství Sydney nad Pekingem vzhledem k rozsáhlé podpoře ze strany čínské vlády za překvapení a velký neúspěch čínské politiky. Peking si ho ale vynahradil o osm let později ziskem pořadatelství olympijských her v roce 2008.\n\nAustrálie chtěla podat v roce 1980 kandidaturu Melbourne na pořádání olympijských her v roce 1988, ale kvůli nedostatku podpory ze strany federální vlády vláda státu Victoria kandidaturu stáhla. V dalších letech neuspěly pokusy Brisbane ucházet se o hry 1992 a Melbourne o hry 1996.\n\nI úspěch kandidatury Sydney byl zpochybněn s ohledem na podezření z korupce. Nezávislá vyšetřovací komise sice konstatovala, že některé dárky pro zástupce MOV byly dražší, než povolují interní pravidla výboru, ale že ke korupci nebo uplácení nedošlo.\n\nAustralský olympijský výbor oficiálně oznámil, že Sydney se bude ucházet o pořádání olympijských her v roce 2000, 1. března 1991. Do čela kandidátského výboru se postavil Nick Greiner, premiér státu Nový Jižní Wales. Později kandidaturu spravovala společnost s ručením omezeným \"Sydney Olympics Bid Limited\" (SOBL), v jejímž čele v roce 1993 – tj. v roce volby pořadatele – byl tehdejší premiér Nového Jižního Walesu John Fahey, výkonným ředitelem, který vedl 42členný tým zaměstnanců, byl právník Rod McGeoch. Rozpočet pro podání kandidatury byl 25,2 milionu australských dolarů. Logo kandidatury vycházelo z tvaru budovy Opery v Sydney v barvách olympijských kruhů.\n\nPo přidělení pořadatelství přijal v říjnu parlament Nového Jižního Walesu \"Sydney Organising Committee for the Olympic Games Act 1993\" (\"Zákon o Sydneyském organizačním výboru pro Olympijské hry, 1993\"), kterým vznikla organizační výbor SOCOG, v jehož čele stanul Gary Pemberton. Ve státní vládě byl ustaven zvláštní post ministra pro olympijské hry. V září 1996 tehdejší ministr pro olympijské hry Michael Knight vystřídal Pembertona ve vedení SOCOG a zůstal v jeho čele až do skončení her. Vznikly i speciální společnosti, které měly na starost např. dopravu, bezpečnost či televizní vysílání. Přípravy na Letní paralympijské hry 2000 řídil SPOC s prezidentem Johnem Grantem.\n\nNa organizaci her se podílelo 47 tisíc dobrovolníků, kteří byli vybráni z více než 70 tisíc zájemců.\n\nPodle zprávy úřadu generálního auditora Nového Jižního Walesu stály olympijské a následné paralympijské hry v Sydney celkem 6,5 miliardy australských dolarů. Organizační výbor her SOCOG a výbor paralympijských her SPOC získaly ze sponzoringu, prodeje vstupenek a televizních práv tři miliardy dolarů příjmů. Čisté vládní náklady (vlády státu Nový Jižní Wales i vlády Austrálie) činily 1,5 miliardy dolarů s odečtením souvisejících příjmů z daní.\n\nDůležitým úkolem pořadatelů bylo vybudovat potřebná sportoviště. Celkem bylo nutno postavit 15 zcela nových sportovišť, stejně jako olympijskou vesnici. Všechna byla dokončena už v roce 1999, devět měsíců před začátkem her. Později byly dostavěny pouze dějiště ženského turnaje ve vodním pólu, které bylo do programu her zařazeno dodatečně, a beachvolejbalový stadion na pláži Bondi Beach, který byl po skončení her opět rozebrán. Rozpočet na výstavbu olympijských sportovišť činil 3,3 miliardy australských dolarů, ze tří pětin byl hrazen z vládních zdrojů, soukromé společnosti financovaly hlavně výstavbu Olympijského stadionu Australia, Sydney Superdomu a olympijské vesnice. Mnoho stálých sportovišť bylo vybudováno tak, že podstatná část jejich divácké kapacity byla po skončení her odebrána.\n\nCelkem se bojovalo na třiceti sportovištích. Většina z nich se nachází v Olympijském parku v Sydney. Ten se rozkládá na 40 ha ve čtvrti Homebush Bay. Výstavba komplexu stála v přepočtu 68,5 miliardy korun. Jeho součástí byla olympijská vesnice a hlavní tiskové středisko. Další sportoviště se rozkládala v centru města a také v jeho východní a západní oblasti. Zápasy mužského a ženského fotbalového turnaje se uskutečnily také v Melbourne, Adelaide, Brisbane a Canbeře.\n\nLogo olympijských her v Sydney částečně vycházelo z loga kandidatury. Představovalo sportovce, běžně označovaného \"Millenium Man\" (\"Muž století\"). V logu se objevují motivy bumerangu, Slunce a skal, výběr barev (červená, žlutá a modrá) má rovněž vycházet z typické barevnosti australského kontinentu. Silueta Opery v Sydney, která byla hlavním motivem loga kandidatury, je zde připomenuta v modrém tvaru stopy kouře olympijské pochodně.\n\nHry měly tři maskoty: \"Olly\" (nebo \"Ollie\") byl ledňák, \"Syd\" byl ptakopysk a \"Millie\" (jméno odvozeno od \"millenium\", tj. \"tisíciletí\") ježura. Zastupovali tři živly (vzduch, vodu a zemi) a měli od autorů Matta Hattona a Jozefa Szekerese i další předepsané charakterové vlastnosti. Upomínkové předměty s vyobrazením maskotů byly nejlépe prodávaným olympijským zbožím, zvláště jako plyšové hračky.\n\nKvůli tomu, že se Hry konaly na Jižní polokouli, byl jejich start odložen na nezvykle pozdní termín 15. září, už dva dny před tím začaly zápasy ve skupinách turnaje v kopané. Soutěže probíhaly ve svých obvyklých časech s odpoledními a večerními finále v plavání, atletice či gymnastice.\n\nVýsledky soutěží jednotlivých disciplín najdete pod odkazy:\n\nOproti olympijským hrám v Atlantě si sportovci v Sydney rozdělili o 29 medailových kolekcí více. Příčinou toho je neustálé rozšiřování počtu ženských disciplín. Poprvé se pod pěti olympijskými kruhy představily vzpěračky či moderní pětibojařky, zvýšení počtu disciplín se dočkaly ženy také v atletice a ve sportovní střelbě. Do olympijské rodiny přibyly také tři nové sporty. Své premiéry si užili triatlonisté, taekwondisté a trampolinisté.\n\nÚvodní slavnostní ceremoniál začal na Olympijském stadionu Australia v 16 hodin místního času v pátek 15. září před 108 000 diváků. První část ceremoniálu začala vystoupením 120 honáků dobytka, v Austrálii zvaných \"stockmen\", po nichž se představovala historie i přírodní bohatství australského kontinentu. Stadion se změnil v hluboký oceán, poušť s představiteli původního obyvatelstva Austrálie – Austrálců, přehlídku místní flóry i osídlení evropskými přistěhovalci.\n\nSlavnostní defilé zúčastněných výprav odstartovalo vystoupení dvoutisícičlenného olympijského bandu, hrajícího populární píseň \"Waltzing Matilda\". Nastoupili zástupci 199 zúčastněných výprav, navíc čtyři sportovci z Východního Timoru pod olympijskou vlajkou. Poprvé v historii olympijských her nastupovali společně sportovci Severní a Jižní Koreje pod jedinou \"vlajkou sjednocení\" – modrou siluetou Korejského poloostrova na bílém poli. Sportovce KLDR odlišovaly pouze odznáčky s podobiznou jejich komunistického vůdce Kim Čong-ila. Pět minut po deváté místního času nastoupila česká reprezentace. Vlajkonošem české výpravy byl dvojnásobný olympijský vítěz z olympijských her v Atlantě Martin Doktor.\n\nPřesně ve 22 hodiny a 42 minuty australského letního času zahájil hry XXVII. olympiády generální guvernér Austrálie Sir William Deane. Při slavnostním slibu sportovců, vysloveném pozemní hokejistkou Rechelle Hawkesovou byl poprvé výslovně zmíněn závazek startovat bez pomoci dopingu.\n\nS olympijskou pochodní na stadion přiběhl legendární australský atlet Herb Elliott a štafetu převzala sprinterka Betty Cuthbertová (nyní na invalidním vozíku). Poslední členkou štafety byla aboridžinská běžkyně Cathy Freemanová, která zapálila olympijský oheň na vodní hladině v bazénku pod umělým vodopádem, po němž se výtahem oheň dostal na pylon nad stadionem.\n\nV průběhu programu vystoupili mj. zpěváci Olivia Newton-Johnová s Johnem Farnhamem (duet \"Dare to Dream\"), Vanessa Amorosi (píseň \"Heroes Live Forever\") a Tina Arena (\"The Flame\"), ve třinácti letech se stala hvězdičkou programu Nikki Websterová (\"Under the Southern Skies\"). V čele týmu autorů kulturního programu zahájení byli režiséři Ric Birch a David Atkins. Pozorovatelé si všimli i vynechání symbolů klokana či populárního filmu \"Krokodýl Dundee\", za něž byli pořadatelé jako za prvoplánové kritizováni při krátké ukázce při slavnostním zakončení na olympijských hrách v Atlantě.\n\nPředseda Mezinárodního olympijského výboru Juan Antonio Samaranch označil ceremoniál za \"„nejkrásnější slavnostní zahájení za dobu svého předsednictví“\".\n\nOlympijský oheň zhasl na Stadionu Australia v neděli 1. října 2000 ve 21:15 místního času. Před tím na plochu stadionu nastoupili sportovci s vlajkami 199 zúčastněných zemí. Vlajku České republiky nesl Roman Šebrle, stříbrný desetibojař z těchto olympijských her; 3500 sportovců ale podle tradice nebylo rozděleni podle výprav, místo toho vběhli z několika vchodů na stadion promíchaní.\n\nPředseda MOV Juan Antonio Samaranch vyzdvihl skvělou atmosféru Her, za jejichž vítěze označil Sydney. Diváky pozdravil jejich oblíbeným pokřikem \" „Aussie Aussie Aussie, Oi Oi Oi!“\" Bylo představeno osm nově zvolených členů MOV z řad sportovců, sedm z nich bylo přítomno včetně Jana Železného. Starosta Atén Dimitris L. Avramopoulous převzal olympijskou vlajku od starosty Sydney Franka Sartora. Na velkoplošné projekci zazářil nápis \"„Vítejte doma, olympijské hry, Atény 2004“\". Operní pěvkyně Yvonne Kennyová zazpívala olympijskou hymnu. Olympijský oheň zhasl ve chvíli, kdy nad stadionem prolétala stíhačka F-111 australského letectva, která oheň zdánlivě odnesla z pylonu pryč.\n\nKulturní program na rozdíl od zahájení byl koncipován jako velká party s účinkujícími hvězdami zábavního průmyslu (např. před zhašením olympijského ohně skupina Savage Garden a třináctiletá hvězdička zahájení Her Nikki Websterová, po něm např. Midnight Oil, Vanessa Amorosi, INXS, John Paul Young). Při tzv. \"parádě ikon\" se představili zpěvačka Kylie Minogue, golfista Greg Norman, modelka Elle Macphersonová, herec Paul Hogan ad.\n\nProgram vyvrcholil ve 14 kilometrů vzdáleném přístavu, kde byl do té doby promítán velkému množství diváků na velkoplošných obrazovkách, grandiózním ohňostrojem nad mostem Harbour Bridge. Zakončení olympiády v samotném městě sledovalo podle organizátorů přes pět miliónů lidí.\n\n\"Výběr vrcholů je zkompilován podle více nezávislých zdrojů.\"\n\nSprinterka a dálkařka Marion Jonesová ze Spojených států ohlásila už před startem Her útok na pět zlatých medailí, z nichž ale nakonec získala jen tři doplněné dvěma bronzovými. Zvítězila v bězích na 100 a 200 m a ve štafetě na 4×400 metrů. V dálce obsadila třetí místo sedm centimetrů za vítěznou Heike Drechslerovou z Německa a bronz získala i ve štafetě na 4×100 metrů. Už v průběhu Her byl její výsledek zpochybňován, protože krátce před zahájením byl usvědčen z dopingu její tehdejší manžel koulař C. J. Hunter. Další podezření přinesl skandál kolem laboratoře Balco, která vyvíjela nové dopingové prostředky a Jonesová měla patřit mezi její zákazníky. V roce 2007 na nové důkazy reagovala přiznáním, že užívala v letech 2000–2001 doping, a vrátila Americkému olympijskému výboru všech pět medailí. Mezinárodní olympijský výbor ale zatím s revizí výsledků čeká na další šetření, dosud pouze formálně odebral medaile Jonesové, ale ještě je dál nepřerozdělil. V roce 2009 byla dodatečně diskvalifikována štafeta USA (4 × 400 m) poté, co člen štafety Antonio Pettigrew přiznal používání dopingu.\n\nV běhu na 400 metrů se měla střetnout vítězka předchozích dvou olympiád Marie-José Pérecová z Francie s domácí favoritkou Cathy Freemanovou, která se po zapálení olympijského ohně na slavnostním zahájení stala jedním ze symbolů Her. Perecová ale ještě před svým startem Sydney opustila, když tvrdila, že byla vystavena opakovaným útokům. Bez největší soupeřky zvítězila Freemanová ve finále na vyprodaném stadionu Australia.\n\nVe stejné disciplíně mužů jako první v historii obhájil olympijské vítězství Američan Michael Johnson. Nejrychlejším mužem Her se stal jeho krajan Maurice Greene. V trojskoku se z vítězství radoval poprvé světový rekordman Jonathan Edwards z Velké Británie, dálku vyhrál rovněž poprvé Iván Pedroso z Kuby.\n\nTřetí zlatou medaili v řadě ve stejné disciplíně získal oštěpař Jan Železný, ve finále odpověděl na olympijský rekord Brita Steva Backleyho stejnou mincí. Běh na 10 000 m vyhrál podruhé za sebou Haile Gebrselassie z Etiopie. Senzací se stalo vítězství Noaha Ngenyho z Keni ve finále běhu na 1500 metrů před favorizovaným El Guerroujem z Maroka. Světový rekord nezaručil úspěch ani Keňanovi Wilsonu Kipketerovi, který už v barvách Dánska podlehl v běhu na 800 metrů nečekaně Nilsi Schumannovi.\n\nOsmé místo získala v běhu na 1500 metrů navzdory zrakovému postižení Marla Runyanová ze Spojených států, dříve několikanásobná vítězka paralympijských her.\n\nV plaveckých soutěžích bylo překonáno celkem 15 světových rekordů.\n\nPodle hodnoty cenných kovů byl nejúspěšnějším účastníkem Her Ian Thorpe z Austrálie, celkem držitel tří zlatých a dvou stříbrných medailí. Vrcholem jeho snažení byla rekordní štafeta na 4×100 metrů volný způsob, ve které na posledním úseku smazal manko na finišmana Spojených států Garryho Halla a vyhrál o 0,2 sekundy. Sedmnáctiletý Thorpe vyhrál také ve dvojnásobné štafetě a v individuálním závodě na 400 metrů volný způsob.\n\nNa tratích 100 a 200 metrů volný způsob pokaždé porazil Nizozemec Pieter van den Hoogenband, který tímto doublem jako první napodobil legendárního Marka Spitze.\n\nNemenší hvězdou se stal Eric Moussambani z Rovníkové Guineje. V rozplavbě závodu na 100 metrů volný způsob dosáhl času 1:54,70 minuty (vítězný van den Hoogenband ve finále 48,30 sekundy). Vinou chybných startů soupeřů absolvoval svou rozplavbu sám povzbuzovaný skvělým publikem a po svém závodním vystoupení musel hodinu odpovídat na otázky novinářů.\n\nTři zlata ve třech světových rekordech získala i Nizozemka Inge de Bruijnová.\n\nAlexej Němov z Ruska zopakoval svůj šestinásobný medailový zisk z olympiády v Atlantě a stal se nejúspěšnějším sportovcem Her. První dopingový případ v olympijské historii gymnastiky se stal ve víceboji jednotlivkyň. Andreea Raducanová byla obviněna z užití nedovolené látky, kterou přijala v předepsaném léku proti nachlazení. Potrestán byl její lékař, šestnáctiletá gymnastka ale musela vrátit zlatou medaili, která tak připadla její krajance Simoně Amanarové.\n\nTřetí zlato boxerské v těžké váze získal Kubánec Félix Savón a přiřadil se ke dvěma nejúspěšnějším boxerům olympijské historie – Pappovi a Stevensonovi.\n\nPo třinácti letech naopak skončila série neporazitelnosti ruského zápasníka Alexandra Karelina. Ve finále nejtěžší kategorie trojnásobného olympijského vítěze porazil Američan Rulon Gardner, který do té doby nezískal ani jednu medaili na mistrovství světa. O čtvrté zlato se neúspěšně snažil i turecký vzpěrač Naim Suleymanoglu. Vzpěračské soutěže přinesly mnoho rekordů, ale také řadu dopingových případů, tři Bulhaři kvůli němu museli vrátit své vybojované medaile.\n\nDžudista David Douillet z Francie zvítězil podruhé za sebou, i když po Hrách v Atlantě utrpěl vážná zranění při nehodě na motocyklu. Ve finále porazil Japonce Šinoharu kontroverzním rozhodnutím sudích o svém nevydařeném chvatu.\n\nK senzaci se schylovalo v semifinále basketbalového turnaje mužů, Litva mohla poprvé v historii připravit americký Dream Team o vítězství, ale Šarūnas Jasikevičius se závěrečnou sirénou tříbodový pokus neproměnil a USA vyhrály v semifinále 85:83. Ve finále Američani porazili Francii 85:75.\n\nTenisový turnaj ozdobila účast sester Venus a Sereny Williamsových, které vyhrály se ztrátou pouhých dvou her finále čtyřhry žen (Venus zvítězila i ve dvouhře). Ve stejné soutěži mužů překvapili domácí favority Woodbridge a Woodforda, přezdívané „Woodies“, Kanaďané Daniel Nestor a Sébastien Lareau ve čtyřech setech.\n\nZlatá medaile v turnaji fotbalistů znovu patří Afričanům, ve finále porazili Kamerunci na penalty Španělsko. Penalty rozhodly i zápas o zlato v pozemním hokeji mužů. Jižní Korea sice ve finále smazala dvoubrankové manko, ale v rozstřelu přece přenechala vítězství Nizozemsku.\n\nDvě olympiády neporažení baseballisté Kuby podlehli ve skupině Nizozemsku a ve finále USA 0:4. Po 112 výhrách v řadě ztratily neporazitelnost i reprezentantky USA v softballu, ale navzdory celkem třem porážkám vybojovaly zlato.\n\nBritský veslař Steven Redgrave vybojoval své páté olympijské zlato na páté olympiádě. Nizozemské cyklistce Leontien Zijlaardové stačila na tři zlaté jen olympiáda v Sydney.\n\nNeslavně se do historie Her v Sydney zapsal doping, a to navzdory tomu, že největší skandál Jonesové propukl až dlouho po slavnostním zakončení. Kromě výše zmíněných případů bulharských medailistů ze vzpírání byl doping zjištěn i u vzpěračů z Tchaj-wanu, Rumunska a Norska a ovlivnil také výsledky v cyklistice, veslování, boxu a atletice.\n\nPoprvé v historii dohlížela na antidopingová šetření přímo v Sydney Světová antidopingová agentura WADA, rovněž poprvé v historii byly prováděny testy na hormon EPO a krevní dopingové testy.\n\nV prestižním souboji zemí se stejně jako na předešlých olympijských hrách v Atlantě těšily z vítězství Spojené státy. Největší zásluhu na tom měli atleti a plavci, kteří přispěli do amerického zlatého pokladu více než polovinou medailí. Také na druhém místě zůstalo Rusko, které si polepšilo o šest zlatých. Největší nárůst medailí vykázali domácí Australané a také Čína, která svůj počet zlatých medailí téměř zdvojnásobila. Největší skok se ale podařil Velké Británii. Zatímco v Atlantě Britové získali jedinou zlatou, v Sydney jich bylo hned jedenáct.\n\nMedailový ústup zaznamenala Česká republika, jejíž sbírka je oproti minulým hrám o dvě zlata a jeden bronz chudší. Premiérově získali medaile zástupci Saúdské Arábie (hned dvě), Vietnamu, Makedonie, Kuvajtu a Kyrgyzstánu.\n\n\"Pozn.: Spojeným státům jsou odečtené medaile Marion Jonesové a štafet, ve kterých startovala, protože je MOV kvůli dopingu oficiálně odebral. 9. prosince 2009 rozhodl o přerozdělení medailí z individuálních disciplín, o medailích ze štafet odložil rozhodnutí až po verdiktu Mezinárodní sportovní arbitráže v Lausanne. Číně je kvůli startu gymnastky, která nesplňovala věkový limit, odečtena bronzová medaile ze soutěže družstev ve sportovní gymnastice, přiřazena je Spojeným státům.\"\n\nHer se zúčastnilo celkem 199 zemí. Poprvé se zúčastnily tři země: Eritrea, Mikronésie a Palau.\n\nČísla v závorkách udávají počty sportovců zastupujících zemi.\n\nNejvíce medailí v Sydney nasbíral ruský gymnasta Alexej Němov, držitel šesti medailí. Smělý plán Marion Jonesové na zisk pěti zlatých medailí sice nevyšel, přesto zisk tří zlatých a dvou bronzových zařadil Jonesovou na nejvyšší příčky medailového žebříčku. V říjnu roku 2007 však před soudem přiznala, že v té době brala nepovolené prostředky, a odevzdala své medaile Americkému olympijskému výboru. Z hlediska hodnoty medailí však byl nejúspěšnější domácí plavec Ian Thorpe. Sedmnáctiletý mladík sice vybojoval jediné individuální zlato, ale byl členem dvou vítězných australských štafet a přidal k tomu další dvě stříbrné.\n\nV plavání vůbec vzešlo nejvíce vícenásobných medailistů. Čtyři medaile vybojovala 27letá Američanka Jenny Thompsonová, která díky třem zlatým ze štafet již atakovala nejúspěšnější sportovce všech dob.\n\n\n\n"}
{"id": "46138", "url": "https://cs.wikipedia.org/wiki?curid=46138", "title": "Gramofon", "text": "Gramofon\n\nGramofon je zařízení pro přehrávání gramofonových desek, nosičů s mechanickým analogovým záznamem zvuku. Šlo o nejvýznamnější přehrávač masově šířených zvukových záznamů od počátku 20. století až do jeho 80. let.\n\nGramofon se vyvinul ze dvou přístrojů: hracích strojků se záznamem hudby na děrovaném kotouči a fonografu zaznamenávajícího zvuk na váleček. Jeho princip byl uveden už v Edisonově patentu na fonograf, podaném 19. února 1878. Edison se ale soustředil na vývoj fonografu, který považoval za technicky dokonalejší (na válci má pohyb po spirále stále stejnou rychlost, zatímco na desce se při konstantní úhlové rychlosti rychlost posuvu mění).\n\nGramofon samotný vynalezl Emile Berliner, který proti Edisonovu vynálezu navrhl použít namísto hloubkového záznamu záznam stranový a preferoval desky místo válců. Souboj mezi fonografem a gramofonem trval od 90. let 19. století až do 20. let 20. století, a byl ukončen zánikem Edisonovy továrny v roce 1929.\n\nPůvodní gramofony byly poháněny ručně natahovaným hodinovým mechanismem na pero a zvuk byl vytvářen mechanickým přenosem záznamu z drážky gramofonové desky na velkou ozvučnou membránu reproduktoru (tzv. gramofonová trouba). S rozvojem elektrotechniky a po nástupu elektroniky byly gramofony postupně výrazně zdokonaleny o elektrický pohon a elektrické zesilování zvuku. Významným kvalitativním posunem bylo také zavedení a rozšíření dlouhohrajících desek a stereofonního záznamu ve druhé polovině 20. století. Stereofonní dvoukanálový záznam byl mechanicky zpětně kompatibilní s monofonním záznamem předchozích gramofonových desek, původní stranový záznam gramofonové desky byl nahrazen kombinací stranového a hloubkového záznamu, kdy stranovým záznamem se zaznamenává součtový signál (L+P) a hloubkovým záznamem se zaznamenává rozdílový signál (takže jednotlivé kanály se zaznamenávají v úhlu 45° od svislé osy).\n\nPůvodní kovové jehly známé z nejstarších gramofonů byly později nahrazeny krystalovými vložkami s jehlami safírovými. Nejnovější typy moderních gramofonů jsou dnes vybaveny magnetodynamickými přenoskami s diamantovými hroty, které jsou velmi citlivé na každý byť i ten sebenepatrnější záchvěv gramofonové jehly resp. gramofonové chvějky. Výrazných změn doznal i elektrický pohon gramofonu, konstrukce gramofonového talíře (t.j. otáčivého unašeče gramodesek), tvar raménka gramofonové přenosky atd.\n\nGramofon byl na konci 20. století částečně vytlačen digitálními přehrávači CD či DVD. Udržel se však jako zvláštní hudební nástroj, používaný v některých nových hudebních směrech. V posledních letech však dochází k jisté renesanci tohoto způsobu mechanického a analogového záznamu zvuku a to zejména v oblasti Hi-Fi reprodukce starých hudebních nahrávek. V současnosti (2015) zájem o gramofony stoupá, jak ze strany posluchačů tak i samotných autorů.\n\nPrvní zařízení zaznamenávající a reprodukující zvuk se nazývalo fonograf (phonograph). Vznikl jako výsledek práce Thomase Edisona na dvou jiných vynálezech – telegrafu a telefonu. Edison pracoval na přístroji, který by zaznamenal telegrafní zprávy, které by pak mohly být opakovaně odesílány. To ho vedlo k úvaze, že podobným způsobem by mohl být zaznamenán i telefonní hovor. Experimentoval s rycím hrotem, který byl upevněný proti pohybujícímu se parafinovému papíru. Mechanické vibrace vzniklé řečí vytvořily na papíru drážky. Později Edison nahradil papír kovovým válcem se staniolovou fólií. Zařízení mělo dvě jednotky, jednu pro záznam, druhou pro přehrávání. Když se mluvilo do trouby, zvukové vibrace byly ve svislém směru zaznamenány do válce. Edison zařízení vyzkoušel dětskou říkankou „Marie měla ovečku“. K jeho překvapení mu přístroj jeho slova znovu přehrál. Patent na tento fonograf mu byl vydán 19. února 1878. Tento vynález však nebyl zcela původní. Podobné zařízení vynalezl „prokletý“ básník a vědec Francouz Charles Cros už v roce 1877, ale byla to jen teorie, protože nevytvořil funkční model (navíc jeho obálku s popisem vynálezu otevřela francouzská akademie věd až několik měsíců po doručení). 24. ledna 1878 byla založena Edison Speaking Phonograph Company. Edison obdržel 10 000 dolarů za výrobu a prodej práv a 20 % ze zisku.\n\nPak však Edison na čas přerušil své práce na fonografu, aby se mohl soustředit na vynalézání žárovky. A tak jeho vynález posunuli kupředu jiní, včetně Chichestera Bella a Charlese Sumnera Taintera, který pro fonograf vytvořil voskový válec. Válce z tohoto období měly dva vážné nedostatky. Prvním byla krátká doba záznamu, pouze 2 minuty. Druhým nedostatkem bylo to, že neexistoval žádný způsob hromadné výroby kopií téhož záznamu.\n\nDnes už víme, že Edisonův fonograf byl jen slepou uličkou vývoje. Roku 1895 revolučně změnil způsob záznamu zvuku „nový“ muž: jmenoval se Emile Berliner. Přistěhoval se do Washingtonu z Německa v roce 1870. Berlinerův gramofon (gramophone) — jak nazval svůj „mluvicí“ přístroj — se od soudobých lišil v tom, že pro záznam používal plochý kotouč místo válce navrženého Edisonem. Deska umožňovala hromadnou výrobu a hrací doba byla 4 minuty. Hudba už nepotřebovala křehké válce. Než pan Berliner přišel na metodu kopírování desek, musela se každá deska vyrábět jednotlivě a hudebníci museli hrát jednu píseň několiksetkrát. Berlinerova šelaková deska, která se otáčela 78 krát za minutu, se používala až do padesátých let 20. století. Berlinerův gramofon získala Victor Talking Machine Company (později RCA). V roce 1897 založil v Evropě firmu Deutsche Gramophon a o rok později Britain's Gramophone Co. Jeho ochrannou známkou, později převzatou RCA, byl obrázek psa Nippera, namalovaný britským malířem Francisem Barraudem, poslouchajícího \"his master’ voice\" – „hlas svého pána“. Papírové etikety s touto značkou se objevily v roce 1900.\n\nVýrobcem gramofonů v tehdejším Československu byl Tesla Litovel, dnešní SEV Litovel.\n\n\n"}
{"id": "46142", "url": "https://cs.wikipedia.org/wiki?curid=46142", "title": "Světový potravinový program", "text": "Světový potravinový program\n\nWorld Food Programme zkráceně WFP, je organizace OSN sídlící v Římě, která se zabývá potravinovou bezpečností. Byla založena v roce 1963. V současnosti má přes 80 rozvojových projektů. WFP je vysoce efektivní organizace s nejmenší centrálou ze všech organizací OSN. Pracuje v ní asi 5 000 lidí, kteří jsou většinou zaměstnáni na dobu určitou, nebo se jedná o dobrovolníky. WFP se zaměřuje převážně na rychlou potravinovou pomoc ženám a dětem, ať už v případě živelních katastrof či války.\n\nFood For Life, neboli jídlo pro život. V případě jakékoliv katastrofy distribuuje WFP v krátkém čase potraviny postiženým obyvatelům.\n\nTento program je určen na boj s podvýživou a výživu dětí a matek.\n\nV tomto programu jsou obyvatelé dané oblasti placeni jídlem za svoji práci. Jedná se především o prevenci pohrom, ochranu životního prostředí a rehabilitaci poškozených území.\n\n"}
{"id": "46145", "url": "https://cs.wikipedia.org/wiki?curid=46145", "title": "Kvantová kryptografie", "text": "Kvantová kryptografie\n\nKvantová kryptografie je obor kryptografie využívající poznatků kvantové mechaniky. Řeší problém bezpečné distribuce klíčů mezi odesílatelem a příjemcem (Alicí a Bobem) a umožňuje spolehlivou detekci odposlechu. Zatímco klasická kryptografie používá k utajení informací metody matematiky, informatiky či klasické fyziky, kvantová kryptografie využívá kvantové mechaniky. První kvantový kryptografický protokol navrhli v roce 1984 Bennett a Brassard.\n\nK analogovému šifrování lze použít různé metody z fyziky. K přenosu dat pak dochází podobně, tak jako výpočty dělá analogový počítač. Jednou takovou metodou klasické fyziky je elektronický způsob využívající tepelný Johnsonův šum a Kirchhoffovy zákony (anglicky „Kirchhoff-law-Johnson-noise (KLJN) key exchange“ nebo také „Kish key distribution“, KKD). Přestože se podle informační teorie jedná o nepodmíněnou bezpečnost dat, je třeba dát pozor na konkrétní fyzickou realizaci (útok například na rozdílnost odporů, teploty či směrovost). Podobnou fyzikální zranitelnost (například generátoru či detektoru) má i kvantová kryptografie. Obecně také platí, že zařízení pro kryptografii musí vyrobit důvěryhodná strana (pokud se nesdílí ještě další tajné informace a nepoužije se zároveň více zařízení od různých nespolupracujících stran), protože každý výrobce může do zařízení umístit klasická zadní vrátka.\n\nKaždý skutečný komunikační kanál má určitou fyzickou realizaci, svou fyzikální podstatu. Odposlouchávání kanálu z hlediska fyziky odpovídá procesu měření určitých veličin. Z kvantové mechaniky jako jeden ze zásadních důsledků vyplývá, že jakékoliv měření systém ovlivňuje, mění jeho stav. Tuto změnu je možné fyzikálními metodami zjistit, což pro kryptografii znamená, že v určitých situacích je možné spolehlivě detekovat odposlech. Dnes jsou známé a vyzkoušené dvě metody, jak toho docílit. Jedna je založena na měření polarizace fotonů (viz níže), druhá na zvláštních vlastnostech stavu propletenosti (viz níže).\n\nDruhým důsledkem je, že kvantová mechanika zahrnuje procesy, které jsou z téměř dokonale náhodné. Narušením Bellových nerovností bylo experimentálně dokázáno, že náhodnost není důsledkem neúplnosti teorie, jak se domníval Einstein, ale skutečně principiální záležitostí. To je velmi zajímavé pro moderní kryptografii, která spoléhá na kvalitní generátory náhodných čísel (většinou se jedná o generátor pseudonáhodných čísel).\n\nKvantové kryptografické kanály neslouží přímo k přenosu tajné informace, ale k výrobě a zároveň distribuci náhodného klíče. Jestliže se Alice s Bobem dokážou na dálku bezpečně domluvit na náhodném klíči potřebné délky, mohou následně použít Vernamovu šifru a poslat tajná data nezabezpečeným kanálem. Šifra má teoreticky zaručit jejich nepodmíněnou bezpečnost. Ovšem praktické implementace stále vykazují bezpečnostní nedostatky. Na ty se zaměřuje i program NSA \"Owning the Net\".\n\nV roce 1984 navrhli Bennett a Brassard první protokol postavený na kvantové mechanice, který umožňoval tvorbu a distribuci náhodného klíče. Podle počátečních písmen objevitelů a podle roku se protokol označuje BB84. Hodnoty bitů se kódují do polarizace fotonů. Nastavíme-li fotonu do cesty polarizační filtr, foton buď projde či neprojde. Foton polarizovaný shodně s rovinou filtru projde vždy, polarizovaný kolmo na rovinu filtru neprojde nikdy. Foton polarizovaný v jiné rovině si vybere náhodně s pravděpodobností danou skutečným úhlem polarizace. Ke kódování bitů se použijí 4 polarizační stavy, z nichž dva a dva jsou navzájem kolmé a tyto dvojice jsou vůči sobě otočené o úhel 45 stupňů. Komunikace probíhá v šesti krocích, ve kterých si Alice a Bob zároveň volají veřejným kanálem a domlouvají se o některých výsledcích svých měření. Detekci odposlechu umožňuje fakt, že měření fotonu v nesprávné rovině změní jeho stav a jeho následné měření dá s 50% šancí špatný výsledek. To Alice s Bobem poznají, když se o některých fotonech veřejně domluví.\n\nTato metoda je poměrně oblíbená, fotony lze přenášet běžným optickým vláknem. Je ale nutné, aby na straně Boba vyšel přesně tentýž foton, který Alice odeslala, takže je vyloučeno použití zesilovačů signálu. To technicky omezuje vzdálenost, na níž lze tuto komunikaci realizovat.\n\nDruhou metodu navrhl v roce 1991 Artur Ekert, o rok později ji se spolupracovníky úspěšně vyzkoušel v laboratoři. Využívá stavu kvantového provázání (entanglement) dvojice částic. U takové dvojice nemá smysl mluvit o stavu jednotlivých částic, ale pouze společně o stavu dvojice. Měření provedené na jedné z nich nevyhnutelně způsobí kolaps vlnové funkce, jíž je dvojice popsána, což změní stav druhé částice. To se děje bez ohledu na jejich aktuální vzdálenost. Vizte též EPR paradox.\n\nUrčitý zdroj generuje dvojice fotonů, jejichž spiny jsou ve stavu superpozice stavu \"nahoru\" a \"dolů\", ale zároveň jsou díky propletenosti úplně korelované. To znamená, že naměříme-li na jednom fotonu spin nahoru, pak druhý bude mít spin dolů a naopak. Výsledek měření konkrétního fotonu je ale zcela náhodný, nepředvídatelný. Zdroj může být umístěn na straně Boba či Alice či někde úplně jinde, na tom nezáleží. Jeden foton z dvojice je vždy odeslán Alici, druhý Bobovi. Jestliže Alice provede na svém fotonu měření, poznamená si nulu nebo jedničku podle výsledku měření. To bude jeden bit klíče. Bob udělá totéž a ví, že dostal opačný výsledek, takže si poznamená stejnou hodnotu bitu. Tak dojde k vytvoření a výměně celého klíče, který je dokonale náhodný. Někdo ale mohl fotony měřit už po cestě a pokusit se tak o odposlech. Kdyby to udělal, narušila by se kvantová korelace mezi výsledky Alicina a Bobova měření. Začaly by platit klasické Bellovy nerovnosti, které kvantová mechanika porušuje. Tuto změnu je možné zjistit statisticky tak, že Alice a Bob nakonec část vyměněných bitů obětují a veřejně se domluví na výsledcích svých měření. Pokud je pozorováno narušení rovností, je kanál odposloucháván a klíč nemůže být použit.\n\nI tato metoda má citelná omezení použitelnosti. Propletený stav fotonů je stavem superponovaným a jako takový brzy podléhá dekoherenci.\n\n"}
{"id": "46148", "url": "https://cs.wikipedia.org/wiki?curid=46148", "title": "Protokol BB84", "text": "Protokol BB84\n\nBB84 je nejstarší protokol kvantové kryptografie. Vytvořili jej v roce 1984 Charles H. Bennett a Gilles Brassard. O pět let později ho Bennet se svým postgraduálním studentem Johnem Smolinem poprvé uskutečnili v laboratoři. Dnes jsou tyto systémy dostupné i komerčně v cenách kolem sta tisíc USD.\n\n\n"}
{"id": "46152", "url": "https://cs.wikipedia.org/wiki?curid=46152", "title": "Rebutia spinosissima", "text": "Rebutia spinosissima\n\nRebutia spinosissima je pěkný, jemně otrněný druh rodu rebucie, jeden ze starších zajímavých zástupců sekce \"Aylostera\", původně pocházející ze sběru C. Backeberga, z něhož potomky můžeme sporadicky nalézt ve sbírkách i po 70 letech. Jméno je odvozeno od charakteristického hustého otrnění, \"spinosissimus\" znamená nejvíce trnitý.\n\nBackeberg, Curt; Blätter für Kakteenforschung, 2: 8, 1935\n\nSekce \"Aylostera\", řada \"Spinosissima\"\n\nSynonyma: \n\nTělo odnožující, později tvořící polštáře, jednotlivé stonky dosti ploché, později kulovité, až 40 mm široké, pokožka světle zelená, nečervenající; kořeny provazcovité, temeno poněkud snížené, vyplněné trny. Žeber asi 25, nízká, šikmá, zcela rozložená na malé kuželovité hrbolky; areoly hustě stojící, okrouhlé, asi 1,5 mm široké, bělavě až nahnědle plstnaté. Trny početné, jemné štětinovité, těžko rozlišitelné na okrajové a středové, bělavé; středových trnů 5–6, poněkud silnější a delší, s nahnědlou špičkou.\n\nKvěty hluboko postranní, nálevkovité, světle cihlově červené, asi 30 mm dlouhé a 25–30 mm široké; široce nálevkovitě otevřené; květní lůžko kulovité, 3 mm široké, světle olivově zelené, pokryté trojúhelnikovitými, světle olivově nahnědlými, asi 1 mm dlouhými šupinami s bílými, až 3 mm dlouhými, tenkými, ohebnými, zkroucenými, bílými štětinami a vlnatými vlasy v jejich paždí; květní trubka štíhle válcovitá, asi 10 mm dlouhá a 3 mm široká, světle nazelenalá, pokrytá malými, 1–2 mm dlouhými šupinami s malými množstvím kudrnaté vlny; vnější okvětní lístky přecházející ze šupinovitých, kopinaté až kopisťovité, s ostnitou špičkou, 5–15 mm dlouhé a 1–4 mm široké, nejmenší bledě nazelenalé, větší rumělkově červené s oranžovým středním proužkem; vnitřní okvětní lístky kopisťovité, 10 mm dlouhé a 5 mm široké, cihlově červené s rumělkové červeným středním proužkem; nitky bílé, tenké, 6–10 mm dlouhá, prašníky malé, kulovité, žluté; čnělka bílá, nitkovitá, srostlá se základem trubky v délce asi 5 mm, blizna s 5–6 rameny dlouhými asi 3 mm. Plod malý, kulovitý, 3–4 mm široký, pokrytý šupinami, vlasy a štětinami. Semena protáhlá, asi 1 mm dlouhá, s málo vyvýšeným kýlem; hilum hnědé, mikropylární jamka drobná, testa matně černá, s podlouhlými plochými hrbolky.\n\n\"R. spinosissima\" byla popsána C. Backebergem roku 1935 podle jeho sběru. Rostlina, podle které byl popis vytvořen, byla umístěna pod Backebergovým sběrovým číslem 1969 v botanické zahradě v Monaku. Rostliny z tohoto prvotního zdroje byly poměrně velmi jednotné, drobné rozdíly vyskytující se zejména ve vzhledu otrnění jsou převážně důsledkem kultury. Rostliny při dostatku světla a čerstvého, zejména při tvrdší kultuře a ve vyšším stáří vytvářejí trny poněkud hrubší a vybarvené více do hněda. Jako \"R. spinosissima\" var. \"brunispina\" byly Backebergem označeny rostliny, jejichž některé středové trny byly celé hnědé. Barva trnů a do jisté míry i jejich síla jsou však značně závislé na podmínkách kultury.\n\nV novější době byly jako \"R. spinosissima\" označeny sběry W. Rausche WR 317, 778, 859, 916 a 917, jako \"R. spinosissima\" var. \"aurea\" sběr WR 318. Další sběry, které byly zpočátku také spojovány se jménem \"R. spinosissima\", byly později připojeny k jiným taxonům nebo se staly podkladem k jejich popisům (WR 318 – \"R. archibuinungiana\", WR 643 – \"R. jujuyana\", L 329 – \"R. fiebrigii\" var. densiseta\", L 346 – \"R. pulchella\", L 348 – \"R. donaldiana\", L 383 – \"R. brunescens\"), což se nedá do budoucna vyloučit ani u některých dalších z výše uvedených Rauschových sběrů.\n\nPůvodní nález C. Backeberga pocházel ze severní Argentiny, z provincie Salta, z nadmořské výšky 2500 m, bez přesnější lokalizace místa. Nové nálezy W. Rausche pocházejí z dosti rozsáhlého území, a zůstává otevřené, zda všechny skutečně patří k \"R. spinosissima\". Sběr WR 317 pochází z blízkosti města Padcaya (Bolívie, departament Tarija, provincie Arque), sběr WR 778 z blízkosti Santa Victoria (Argentina, provincie Salta), sběr WR 859 od Lajas (Bolívie, departament Tarija), sběr WR 916 od Rio Bermejo (Bolívie, departament Tarija) a sběr WR 917 od Muyuquiri (Argentina, provincie Salta). Rauschovy nálezy jsou tedy proti původní \"R. spinosissima\" lokalizovány většinou zřetelně severněji.\n\nJako \"R. spinosissima\" byly M. Cárdenasem rozšiřovány také rostliny od Sucre z Hazienda Ressini. Tyto rostliny však jednoznačně patří k \"R. fiebrigii\" var. \"densispina\" a jejich přiřazení k \"R. spinosissima\" byl omyl. Ve sbírkách však tento omyl dosud přetrvává, do stejné kategorie patří i původní připojení jména \"R. spinosissima\" ke sběru L 329.\n\n\"R. spinosissima\" patří do příbuzenstva \"R. fiebrigii\", ale vytváří spolu s dalšími blízce příbuznými taxony zvláštní skupinu, která se od skupiny \"R. fiebrigii\" liší hlavně charakterem otrnění a menšími, ploššími a často více odnožujícími stonky. Otrnění je husté, jemné, početné trny jsou krátce štětinovité, těžko rozlišitelné na okrajové a středové. Mezi blízce příbuzné taxony patří \"R. muscula\", \"R. archibuiningiana\", \"R. pulchella\", \"R. donaldiana\" a asi také \"R. vallegrandensis\", \"R. hoffmannii\" a \"R. walteri\".\n\n\"R. spinosissima\" je v kultuře vděčný druh. Roste dobře pravokořenná, ochotně kvete a snadno se množí zakořeňováním odnoží i ze semen, kterých vytváří dostatečné množství i bez sprašování. Svými nároky na kulturu se nijak neliší od jiných příbuzných rostlin, např. \"R. fiebrigii\", \"R. kupperiana\", \"R. pseudodeminuta\".\n\n\n"}
{"id": "46154", "url": "https://cs.wikipedia.org/wiki?curid=46154", "title": "Josefov (Praha)", "text": "Josefov (Praha)\n\nJosefov (něm. \"Josefstadt\") je městská čtvrť Prahy v ohybu Vltavy obklopená Starým Městem. Od středověku zde bývalo Židovské město (ghetto), které se po svém zrušení proměnilo v 19. století v chudinskou čtvrť. Ta byla v rámci Pražské asanace zbourána a nahrazena novou zástavbou. Zachovány zůstaly jen nejvýznamnější židovské památky, Staronová a některé další synagogy, starý hřbitov a radnice.\n\n\"Josefov\" je také nejmenší pražské katastrální území o rozloze 8,81 ha.\n\nSamosprávně v současnosti celý Josefov spadá do městské části Praha 1. Do roku 1850 se Josefov nazýval Židovské město (něm. \"Judenstadt\"). Roku 1850 pak byl Josefov na základě nového prozatímního obecního zákoníku přičleněn k Praze jako její pátá část a získal současný název. Je pojmenován po Josefu II., synu Marie Terezie, který v rámci svého osvíceneckého způsobu židovské obyvatelstvo zrovnoprávnil s ostatními. Předtím se Židovskému městu říkalo „Židovské ghetto“.\n\nV dobových předasanačních vzpomínkách i v pozdější literatuře je Josefov označován nejen jako „Židovská čtvrť“, „v Židech“ (v obou případech šlo o narážku na původní obyvatelstvo Josefova), ale také jako „Pátá čtvrť“. Římskými čísly byla označována původní města, později i jiné obce připojené k Praze, zpočátku jim zůstala vlastní samospráva. Od roku 1923 měly centrální pražské čtvrti Praha I – VII společnou samosprávu, jejich původní číslování se však oficiálně používalo až do roku 1949 a na mnoha tabulkách nebo například v památkářské literatuře ve spojení s popisnými čísly se používá dodnes. Jako evidenční část obce a jako katastrální území existuje Josefov i nadále a svou rozlohou je nejmenší z pražských částí, hustotu zalidnění má naopak ze všech částí největší.\n\nJosefov je jako židovská čtvrť poprvé zmiňován v roce 1096, kdy byla čtvrť založena po poničení ostatních židovských osídlení během pogromu v témže roce. Od roku 1215, kdy čtvrtý lateránský koncil mj. nařídil segregaci židů od křesťanského obyvatelstva, začala mít čtvrť charakter ghetta.\n\nV roce 1357 udělil Karel IV. pražským Židům právo užívat vlastní zástavu a znak. Červený prapor nesoucí žlutou Davidovu hvězdu (\"Magen David\"), která je zřejmě první použití tohoto symbolu reprezentujícího židovskou komunitu. Prapor se žlutou Davidovou hvězdou v červeném poli je v současnosti symbolem židovské komunity a staré židovské čtvrti – Josefova.\n\nV roce 1389 byl na Velikonoce rozpoután velký protižidovský pogrom, zvaný Krvavé Velikonoce, při kterém byla zabita velká část obyvatel ghetta.\n\nI v 15. a 16. století se uskutečnilo několik pogromů, opakovaně byli Židé také vykázáni ze země. Velký rozvoj ghetta nastal za vlády Rudolfa II., který často využíval služeb dvorského Žida Mordechaje Maisela, který financoval mnohé nové stavby v židovském ghettu (Židovská radnice, Vysoká synagoga, Maiselova synagoga). V ghettu také působili mnozí známí učenci, např. Jehuda ben Becalel, Josef ben Šlomo Delmedigo.\n\nV roce 1648 udělil císař Ferdinand III. židovské obci válečnou zástavu pro pomoc v boji proti Švédům během třicetileté války. Po skončení třicetileté války byla zrušena omezení osidlování mimo ghetto. Za panování Karla VI. se však situace opět změnila, když v roce 1726 císař vydal translokační reskript, který nařizoval opětovné uzavření Židů do ghett, a familiantský zákon, stanovující \"numerus clausus\" (maximální počet židovských rodin v zemi).\n\nV roce 1689 postihl Židovské město velký tzv. francouzský požár Prahy, přičítaný francouzským agentům, kteří jej měli způsobit v rámci taktiky spálené země, kterou Ludvík XIV. systematicky uplatňoval v této fázi Devítileté války. Požár nakonec nejvíce postihl Židy. Ti si poté vymohli obnovení židovského města v původní podobě.\n\nV roce 1744 byli Židé výnosem Marie Terezie, kvůli údajné spolupráci s protivníkem za války proti Prusku a pruské okupace Prahy, vypovězeni z Čech a tedy i z Prahy a ghetta. Město však po odchodu Židů zaznamenalo obrovský hospodářský pokles, a tak bylo od dalšího vyhánění upuštěno, návrat byl Židům oficiálně povolen roku 1748 za tzv. toleranční daň.\n\nK zásadní změně došlo za vlády Josefa II., jenž židovské obyvatelstvo začal zrovnoprávňovat s ostatními, Židé se tedy mohli začít usazovat i mimo ghetto. Bohatší židovské rodiny se tak začaly stěhovat mimo ghetto, kde zůstávala chudina a stěhovala se sem i chudina nežidovská. Definitivně bylo ghetto zrušeno v roce 1848, v roce 1850 pak přejmenováno na Josefov a přičleněno k Praze.\nPůvodní Židovské ghetto bylo koncem 80. let 19. století coby chudinská čtvrť odsouzeno k „asanaci“. Zda byly pravým důvodem neřešitelné hygienické podmínky „středověké zástavby“, jak se tehdy tvrdilo, či šlo špíše o snahu podnítit nový stavební rozvoj oblasti a získat lukrativní pozemky v centru města, o to dosud historikové vedou spory. Město toužilo spíše po širokých bulvárech vídeňského či pařížského formátu, než po křivolakých středověkých uličkách.\n\nVeřejnou soutěž v roce 1885 nakonec vyhrál projekt „\"Finis Ghetto\"“ od autorů Alfréda Hurtiga, Matěje Strunce a Jana Hejdy a zrealizován byl v omezené podobě (plánovalo se vybourání skoro celého Starého města). V souvislosti s touto asanací došlo rovněž k menší výměně některých parcel mezi katastry Josefova a Starého Města. Asanace byla dokončena v roce 1913, počet obyvatel se snížil asi o dvě třetiny. K podobným „asanacím“ došlo i v jiných evropských městech (např. ve Vídni).\n\nSoučástí plánu asanace bylo zbourání všech domů, několika synagog a přebudování systému ulic (jejich srovnání a rozšíření). Zůstalo pouze šest níže zmíněných synagog, Židovská radnice a Starý židovský hřbitov. Ze zmizelých synagog můžeme uvést např. Velkodvorskou, Cikánovu či Novou. Součástí jiného plánu bylo i vedení dnešní Pařížské ulice z Václavského náměstí skrz Letenskou pláň až k nejvyššímu sněmu. Tento plán nedostal ale podporu od místního obyvatelstva, a tak je dnešní Pařížská ulice vedena ze Staroměstského náměstí na Čechův most. Tento plán měl napodobit Avenue des Champs-Élysées v Paříži. Na Čechově mostě můžeme pozorovat dvouprocentní stoupání k Letné, což byla příprava na proražení ulice skrze letenskou pláň.\n\nPůvodní, předasanační podoba Josefova je patrně nejdůkladněji zachycena na známém Langweilově modelu Prahy z 19. století.\n\nZa druhé světové války a nacistické okupace byli Židé deportováni do koncentračních táborů. Z opuštěného Josefova se stalo skladiště konfiskovaného majetku. Po ukončení války zůstalo mnoho pozůstalosti v rukách Židovského muzea, protože jeho původní majitelé byli zavražděni v koncentračních táborech a židovské muzeum se tak stalo druhým největším židovským muzeem na světě.\n\nDo 60. let 20. století se počet obyvatel začal opět zvyšovat, předválečné úrovně však nedosáhl. Od 60. let opět začal počet obyvatel klesat, když začalo stoupat kancelářské a obchodní využití čtvrti, zvláště v souvislosti s velkým rozvojem turistického ruchu. Tento trend zesílil po sametové revoluci. Ke konci roku 2013 tak na Josefově bydlelo méně než 1 400 obyvatel, tedy téměř o 90 % méně než před asanací.\n\nZ původního ghetta se zachovaly jen radnice, hřbitov a šest synagog:\n\nV době asanace byla u hřbitova postavena novorománská budova pohřebního bratrstva, dnes také součást expozice Židovského muzea.\n\nZ nové zástavby je nejvýznamnější výstavní Pařížská třída, jejíž eklektickou architekturu kombinující motivy různých historických slohů hodnotil Emanuel Poche jako bezcennou a úpadkovou. K Josefovu patří i novorenesanční budova Uměleckoprůmyslového muzea u starého hřbitova.\n\nV Pařížské ulici před Staronovou synagogou se nachází socha Mojžíše od Františka Bílka a před Španělskou synagogou socha Franze Kafky od Jaroslava Róny.\n\nK pražskému ghettu se váže řada pověstí, z nichž nejznámější je pověst o rabbi Löwovi a jeho Golemovi. Do prostředí mizejícího starého Josefova také spisovatel Gustav Meyrink situoval svůj román \"Golem\".\n\nProstředím asanovaných částí Prahy (Josefova a čtvrti Na Františku) se zčásti inspiroval spisovatel Jaroslav Foglar při psaní svých příběhů o tajemných Stínadlech. Předobrazem Vontů mu byly především klukovské party z oblasti Na Františku, známé svou výbojností a uzavřeností. Téma asanace Stínadel mělo být i námětem Foglarova čtvrtého a nikdy nerealizovaného stínadelského příběhu \"Budou se Stínadla bourat?\"\n\nSpisovatel František R. Kraus ve svých románech a črtech velmi často popisoval specifický genius loci Josefova na přelomu 19. a 20. století a jeho pestrobarevný polosvět figurek, podivínů a různých, dnes již vesměs zaniklých povolání.\n\n\n"}
{"id": "46156", "url": "https://cs.wikipedia.org/wiki?curid=46156", "title": "Jasy (župa)", "text": "Jasy (župa)\n\nJasy () je župa v rumunské Moldávii, na východě země. Její hlavní město jsou Jasy.\n\nHraničí na severu s župou Botoșani, na východě s Moldavskem, na jihu s župou Vaslui, na západě s župami Neamț a Sučava. Její území je jen mírně zvlněné, prochází jím několik řek. Tou nejvýznamnější je Prut, tvořící její východní hranici, potom také Siret v její západní části a Bahlui, která protéká jejím hlavním městem. Na ploše o rozloze 5 476 km² tu žije 816 910 obyvatel, z nichž 98 % tvoří Rumuni, pak je zde také romská menšina. Třetina všech obyvatel žije v hlavním městě, Iași je jako župa třetí nejhustěji osídlená v celé zemi. Město Jasy je největší a hlavní průmyslové centrum celé župy, je tam soustředěno mnoho odvětví průmyslu a kříží se tam mnoho železničních tratí.\n\n"}
{"id": "46165", "url": "https://cs.wikipedia.org/wiki?curid=46165", "title": "Seznam oper", "text": "Seznam oper\n\nSeznam názvů oper podle abecedy.\n\n\n\"Nahoru\"\n\n\n\"Nahoru\"\n\n\n\"Nahoru\"\n\n\n\"Nahoru\"\n\n\n\"Nahoru\"\n\n\n\"Nahoru\"\n\n\n\"Nahoru\"\n\n\n\"Nahoru\"\n\n\n\"Nahoru\"\n\n\n\"Nahoru\"\n\n\n\"Nahoru\"\n\n\n\"Nahoru\"\n\n\n\"Nahoru\"\n\n\n\"Nahoru\"\n\n\n\"Nahoru\"\n\n\n\"Nahoru\"\n\n\n\"Nahoru\"\n\n\n\"Nahoru\"\n\n\n\"Nahoru\"\n\n\n\"Nahoru\"\n\n\n\"Nahoru\"\n\n\n\"Nahoru\"\n\n\n\"Nahoru\"\n\n\n\"Nahoru\"\n\n\n\"Nahoru\"\n\n\n\"Nahoru\"\n\n\n\"Nahoru\"\n\n\n\"Nahoru\"\n\n\n\"Nahoru\"\n\n\n\"Nahoru\"\n\n\n\"Nahoru\"\n\n\n"}
{"id": "46167", "url": "https://cs.wikipedia.org/wiki?curid=46167", "title": "Památník míru v Hirošimě", "text": "Památník míru v Hirošimě\n\nHirošimský památník míru zvaný také Atomový dóm či Genbaku Dome (: 原爆ドーム; \"Genbaku dómu\") je torzo budovy stojící ve městě Hirošima, Japonsko. Od roku 1996 je zapsán na Seznamu světového dědictví UNESCO.\n\nPůvodní budova byla vyprojektována a postavena českým architektem Janem Letzelem. Byla dokončena v dubnu 1915 a pojmenována \"Hirošimský prefekturální palác pro výstavy produktů\". Formální otevření pro veřejnost se konalo v srpnu téhož roku. V roce 1921 byl název změněn na \"Hirošimský prefekturální palác pro hospodářské výstavy\" a znovu roku 1933 na \"Hirošimský prefekturální palác pro podporu průmyslu\".\n\n6. srpna 1945 v 8:15 vybuchla nad budovou atomová bomba Little Boy (hypocentrum ve výšce 580 m, epicentrum ve vzdálenosti asi 160 m). Atomový dóm byl nejbližší stavbou, která po explozi zůstala stát. Dodnes je udržován ve stejném stavu, v jakém byl těsně po výbuchu. Slouží tak jako připomínka ničivosti jaderných zbraní a jako symbol naděje na světový mír bez nukleárních zbraní.\n\n"}
{"id": "46171", "url": "https://cs.wikipedia.org/wiki?curid=46171", "title": "Břečťan popínavý", "text": "Břečťan popínavý\n\nBřečťan popínavý (\"Hedera helix\") je okrasná půdopokryvná a popínavá rostlina z čeledi aralkovitých.\n\nPopínavá, vytrvalá, stále zelená rostlina s hlubokým kořenovým systémem a četnými příčepivými kořínky, které vyrůstají z uzlin na stonku a díky nimž se může břečťan šplhat vzhůru. Délka stonku může být až 15 m. Listy jsou na stonku postaveny střídavě, jsou 3-5 cm velké, kožovité, tmavě zelené, v okolí žilek často světleji zbarvené. Listy vykazují rozdílný tvar v přízemních partiích, kde jsou laločnaté, a v koncových nadzemních partiích na plodných větévkách, kde jsou listy celokrajné. Doba květu je od července do září listopadu. Plodem jsou malé tmavě modré nebo černé bobule, které na rostlině vydrží až do jara. Bobule jsou pro člověka jedovaté, pro ptáky však nejedovaté.\n\nDříve se tvrdilo, že se v břečťanu ukrývají jedovatí hadi a hlodavci. Ani jedno tvrzení se zatím nepotvrdilo ani nevyvrátilo, je však pravda, že se v porostu z břečťanu často ukrývají drobní živočichové a v horních patrech hnízdí drobné ptactvo.\nBřečťan je využíván ve Velké Británii jako pokrývka budov (převážně budov postavených z cihel). Ve vedrech slouží jako izolace, při dešti chrání zdivo před nasákavostí. Při použití dřeviny na vertikální podložce musí být využito opory, jinak se při vysoké vlhkosti nebo větru může porost odtrhnout, srolovat nebo spadnout k zemi.\n\nBřečťan je symbolem nesmrtelnosti, přátelství a věrnosti. V antickém Řecku byl předáván při svatbě svatebním párům. Kvůli potřebě opory byl břečťan také ženským symbolem. Rostlina hrála významnou roli v Dionýsově (Bakchově) kultu. Bakchanti, Satyrové a Siléni jím byli ověnčeni. Břečťan zdobil také jejich thyrsy. Břečťan měl dále účinkovat jako lék na kocovinu, a to když se upletl do tvaru věnce a dal se chorému na hlavu.\n\nCelá severní polokoule až po šedesátou rovnoběžku\n\nBřečťan snáší přímé sluneční paprsky špatně, je to typická rostlina lesního podrostu, takže preferuje stín či polostín.\n\nJe to okrasná rostlina, používaná ve výsadbách jako půdokryvná a popínavá. Průmyslově se z něj izolují jedovaté látky využívané k výrobě dezinfekčních přípravků.\n\nBřečťan je též významnou léčivou rostlinou. Sbíranou drogou jsou listy. Přípravky jsou hlavně na vnější použití. Pomáhá při popálení sluncem, odstraňuje celulitidu, teplé obklady jsou dobré na pohmožděniny.\n\nBřečťan popínavý se mimo generativní množení rozmnožuje vegetativně, zakořeněním nadzemních částí. Uměle je množen pomocí řízkování, ale řízkovány jsou častěji dužnaté, nikoliv vyzrálé (dřevité) výhony, nejlépe vrcholové. Je tomu tak proto, že rychleji zakořeňují a dále rostou. U mnoha rostlin je důležitý termín řízkováníː pro stálezelené rostliny je to obvykle červenec, ale břečtan zakoření kdykoliv během roku. Při zakořeňování je obvykle velmi důležitá teplota a vlhkost substrátu, ale i vysoká vzdušná vlhkost okolo části řízku nad povrchem substrátu. Zahrádkáři k dosažení optimálních podmínek používají skleněnou sklenici přiklopenou na řízek, případně igelitový sáček. K dosažení úspěchu je vhodné mírné zastínění a použití stimulátoru.\n\nBobule mohou vyvolat úporné průjmy a při požití většího množství mohou ohrozit člověka na životě. V malém množství se sušená droga (list) údajně používá zejména do sirupů proti kašli, nebo je toto použití někdy inzerováno v reklamách prodejci. Droga se však podle některých zdrojů nevykupuje a podle odborné literatury nejen nevykupuje, ale ani nepoužívá. Protože droga obsahuje směs toxických látek, není podle jiných zdrojů vhodné překračovat doporučené dávky ani drogu používat dlouhodobě. Některé zdroje ale přímo uvádějí, že pro lidové léčení není břečťan vhodný. Citliví jedinci mohou reagovat podrážděním už na dotyk rostliny.\n\n"}
{"id": "46182", "url": "https://cs.wikipedia.org/wiki?curid=46182", "title": "Pozděchov", "text": "Pozděchov\n\nPozděchov je obec v okrese Vsetín Zlínského kraje. Žije zde obyvatel.\n\nPrvní zmínka je z roku 1361, a to ve tvaru \"Pozehow\". Byl trvalou součástí vizovického panství. V blízkosti Pozděchova ležela zaniklá ves Svěradov, která ležela na horním toku Vláry. V roce 1663 a na počátku 18. století byl Pozděchov poznamenán tatarskými a kuruckými (uherskými) vpády.\n\n\n\n"}
{"id": "46190", "url": "https://cs.wikipedia.org/wiki?curid=46190", "title": "Geoid", "text": "Geoid\n\nGeoid je fyzikální model povrchu Země při střední hladině světových oceánů. Je definován jako ekvipotenciální plocha vůči gravitaci, to jest plocha se stejnou úrovní tíhového potenciálu, na kterou je vektor tíhového zrychlení kolmý. Hodnota W geopotenciálu, kterou přijala IAU, je 62636856 ms.\n\nGeoid je vlastně reprezentovaný ekvipotenciální plochou, která co možná nejvíce přimyká ke střední klidové hladině oceánu, ale také myšleně prochází i pod povrchem Země.\n\n\"Geoid\", jako matematické těleso aproximující zemský povrch, pochází z roku 1871 z dílny německého matematika a fyzika Johanna Benedikta Listinga. V průběhu času dospěli vědci zdárně ke třem základním definicím geiodu:\n\nGeoid se vůči referenčnímu zemskému elipsoidu může lišit až o ± 100 m. Pro popis geoidu je často používána jeho sférická harmonická reprezentace. Nejlepší současná sada koeficientů pro tuto reprezentaci je EGM96 (Earth Gravity Model 1996), sestavený na základě mezinárodního projektu, vedeného National Geospatial-Intelligence Agency.\n\nGeoid určuje na zemském povrchu nadmořskou výšku v daném výškovém systému. Pro současné poziční/navigační systémy se jako referenční zemský elipsoid používá WGS84.\n\n"}
{"id": "46198", "url": "https://cs.wikipedia.org/wiki?curid=46198", "title": "Mikulov (okres Teplice)", "text": "Mikulov (okres Teplice)\n\nMikulov (též \"Mikulov v Krušných horách\", ) je obec v okrese Teplice na svahu jednoho z mnoha údolí Krušných hor asi patnáct kilometrů severozápadně od Teplic, čtyři kilometry severně od města Hrob. Obec, ve které žije obyvatel, má správní území s rozlohou 3,19 km², které je tvořeno katastrálním územím Mikulov v Krušných horách a zahrnuje mimo samotného Mikulova také osadu Vitiška a několik domů v chatové oblasti poblíž říčky Divoké Bystřice.\n\nPrvní zmínky o Mikulovu se objevují počátkem 15. století, kdy se zde počalo s hledáním stříbra. Po čase se zde opravdu stříbro našlo a tím počal i rozvoj obce a později i horního města, čímž se obec přiřadila mezi ostatní hornická města v okolí, jako byl například Cínovec a Krupka.\n\nV dnešní době je již hornictví historií a Mikulov přitahuje spíše jako turistické místo, hlavně v zimních měsících, kdy svahy Bouřňáku nabízí mnoho příležitostí pro milovníky zimních sportů. Ale ani v létě není Mikulov ničím pozadu, svědčí o tom i rozsah chatové oblasti a množství ubytovacích možností. Vzhledem k náročné horské poloze je Mikulov vyhledáván i pěšími turisty a vyznavači horských kol, pro které jsou rájem hustě zalesněné svahy Krušných hor a množství lesních cest. Většina turistických tras je již propojena s nedalekým Německem.\n\nV minulosti ze staré štoly u Mikulova, ve které se těžil arsenopyrit, vytékal minerální pramen se zvýšeným obsahem arsenu (0,74 mg.l).\n\nSpojení s okolím zajišťuje po železnici Moldavská horská dráha, jejíž zastávka Mikulov v Krušných horách je vysoko nad vsí v nadmořské výšce 723 metrů a jež v blízkosti Mikulova překonává horské hřbítky dvěma tunely a jedním viaduktem přes potok Bouřlivec. Denní autobusové spojení zajišťuje linka Teplice – Košťany – Hrob – Moldava.\n\n\n\n"}
{"id": "46200", "url": "https://cs.wikipedia.org/wiki?curid=46200", "title": "Velemir Chlebnikov", "text": "Velemir Chlebnikov\n\nVelemir Chlebnikov, vlastním jménem Viktor Vladimirovič Chlebnikov, rusky Велимир Хлебников (Виктор Владимирович Хлебников), (, Tundutovo nebo Malyje Děrbety – 28. června 1922, Santalovo, Novgorodská gubernie) byl ruský symbolistický básník a dramatik, představitel ruského futurismu.\n\nMaturoval v roce 1903. Studoval matematiku a přírodní vědy na universitě v Kazani a od roku 1908 pak slovanskou filologii v Petrohradu. Byl to bohém, tulák, nezařaditelný samotář. Po revoluci pracoval v sovětských osvětových institucích, psal verše pro Okna ROSTA. Nebyl ale schopen se adaptovat na praktický život. V roce 1921 se účastnil vojenského tažení do Íránu. Zemřel při návratu z cest po Kavkazu na otravu krve.\n\nTvůrce pojmu \"zaum\" – vytvářel zaumný jazyk – uměle vytvořený jazyk zaklínadel a magických kouzel se slovy. Byl znám jako jazykový experimentátor, dal ruskému jazyku nový směr. Většina jeho děl zůstala nedokončená, torzovitá. Preferuje intonační prvek před rytmickým. Čerpal z folklóru a mýtů. Využíval magie čísel. Byl nazýván \"básník pro básníky\", ovlivnil řadu ruských autorů, jako byli například: Nikolaj Nikolajevič Asejev, Marina Cvětajevová, Vladimir Vladimirovič Majakovskij, Osip Emiljevič Mandelštam, Boris Leonidovič Pasternak nebo Nikolaj Alexejevič Zabolockij.\n\n\n\n\n"}
{"id": "46202", "url": "https://cs.wikipedia.org/wiki?curid=46202", "title": "Environmentalistika", "text": "Environmentalistika\n\nEnvironmentalistika je obor, který využívá poznatků různých vědních oborů ekologie, geografie, chemie, fyziky, ekonomie a zkoumá vzájemné působení člověka a ekosystémů, zabývá se tedy i prevencí znečišťování životního prostředí, nápravou vzniklých škod a nežádoucích zásahů. Environmentalistika zahrnuje také ochranu přírody, monitoring složek životního prostředí, využívání přírodních zdrojů, nakládání s energiemi, péče o zdraví lidské populace apod.\n\nNezbytnou součástí environmentálního vzdělávání je studium životního prostředí prostřednictvím jednotlivých vědních oborů a schopnost nadhledu a vize. Působení člověka na životní prostředí bylo zprvu zkoumáno izolovaně. Popisoval a modeloval se vliv činností na jednotlivé složky ŽP, např. vodní zdroje, ovzduší, ale ucelený pohled na životní prostředí jako propojený celek se všemi vztahy uvnitř i vně se vyvinul až později. Pozornost byla obrácena spíše k řešení následků než k identifikaci, pochopení a odstranění příčin. Postupně se dospělo k názoru, že ochrana životního prostředí je záležitostí, kde je třeba deklarovat nejen zájem států, ale i celého lidstva. Environmentalistikou rozumíme nejen zkoumání vzájemného působení člověka a ekosystémů, ale i snahu o predikci budoucího vývoje.\n\nVlivem poznatků environmentálně zaměřených oborů a stále se zvyšujícího antropogenního působení na přírodu začala vystupovat potřeba Environmentální výchovy. Na mezinárodním fóru byl její obsah definován mezinárodní konferencí o biosféře UNESCO (Paříž 1968) a dále upřesňován celosvětovým programem IEEP organizací UNESCO a UNEP. Termín environmentální výchova se postupně prosadil i v českém prostředí. EV je vnímána jako výchova k udržitelnému rozvoji. Celý tento terminologický vývoj charakterizuje rozšiřující se interdisciplinární koncepci tohoto vzdělávání.\n\nEnvironmentální obory mají poměrně široké rozpětí a na jednotlivých fakultách se často liší ve svém názvu i zaměření. V českém univerzitním prostředí můžeme pod environmentalistiku zařadit obor \"Sociální a kulturní ekologie\" vyučovaný na FHS UK, tamtéž pak na doktorském stupni obor \"Environmentální studia\". Na brněnské Masarykově univerzitě se nachází Katedra environmentálních studií.\n\n\n"}
{"id": "46205", "url": "https://cs.wikipedia.org/wiki?curid=46205", "title": "Babice (okres Třebíč)", "text": "Babice (okres Třebíč)\n\nBabice (s předložkou 2. pád \"do Babic\", 6. pád \"v Babicích\", německy \"Babitz\") jsou obcí ležící jihozápadně od města Třebíče. Nadmořská výška obce je 545 metrů nad mořem. Obec je podřízená obci s rozšířenou působností Moravské Budějovice. Žije zde obyvatel. První zmínky o obci se objevily již v roce 1349.\n\nV roce 1951 se zde odehrál tzv. případ Babice (vražda několika funkcionářů místního národního výboru), který KSČ využila k likvidaci nebo uvěznění řady jí nepohodlných občanů. Stojí zde památník zavražděných i obětí babického procesu.\n\nNázev se vyvíjel od varianty \"Babicz\" (1368), \"Babycz\" (1373), \"Babiczie\" (1387), \"Babicze\" (1606), \"Babitz\" (1672) až k verzím \"Babitz\" a \"Babice\" v roce 1846. Pojmenování znamenalo ves lidí Bábových. Pojmenování je rodu ženského, čísla pomnožného, genitiv zní Babic.\n\nJiná hypotéza o pojmenování obce pochází od Františka Plichty, na místě, kde vesnice je umístěna mohl stát les babyk. Případně vesnice mohla být pojmenována podle pohanské bohyně Báby. Nejpravděpodobněji však byla vesnice pojmenována podle Babových lidí.\n\nPravěké osídlení Babic v době mladšího neolitu dokládá kamenný sekeromlat nalezený na poli v trati \"Na Taškách\" na severovýchod od obce.\n\nPrvní historická zmínka o obcí Babice je uváděna z roku 1349. V tu dobu vesnice patřila Vilémovi z Babic, ten prodal v tu dobu křižovníkům s červenou hvězdou půlku vsi. Roku 1376 pak prodal zbývající polovinu obce Vznatovi z Jakubova a na Sadku, ale ten pak, protože byl zadlužen o Babice přišel a připadly brněnským a znojemským židům. Ti pak prodali v roce 1387 vesnici Vilémovi z Bolíkovic (syn Viléma z Babic). Později vedla Eliška z Babic a Jakoubek z Oponešic spor o majetky ve vsi. Následně pak vedla spor s Janem z Weimile o stejné majetky. Ale už v roce 1416 prodala Eliška Ondřejovi Bílému z Jarohněvsi a v roce 1447 pak tyto majetky připadly Jindřichovi z Kladerub, který zbylou část majetku prodal Vilémovi z Bolíkovic. Ten pak majetky předal synovi Bohušovi, který majetek prodal Hynkovi z Bačkovic. Posléze majetky vlastnily jeho děti, které pak prodaly majetek Vilému Valeckému z Mírova, který ihned majetky prodal Bohuši Hrubčického z Čechtína, v jehož rodu se pak majetky dědily až do roku 1610, kdy se babické panství stalo součástí lesonického panství, které spadalo do majetku Zdeňkovi z Roupova.\n\nVe 14. století byl v obci postaven kostel, ale ten, stejně jako zbytek vesnice shořel roku 1614, kostel byl znovu postaven. Vesnice pak byla také obnovena, ale v třicetileté válce pak byla opět zcela zničena a obnovena byla zřejmě v 30. letech 17. století. V roce 1721 pak byla ve vesnici fungující škola. Velkou pohromou pro obec pak byla neúroda a hladomor v letech 1771 a 1772, kdy zemřelo v obci 150 lidí. Roku 1806 byla nedaleko obce postavena kaple svaté Veroniky, ta pak byla upravena v roce 1847 na zděnou stavbu. \n\nOd roku 1849 Babice nebyly součástí lesonického panství, byly zasazeny do znojemského politického okresu a do soudního okresu Moravské Budějovice, od roku 1850 pak byly součástí vesnice Babice i sousední Bolíkovice, Lesonice a Cidlina. Avšak k dalším změnám ve správním uspořádání došlo již v roce 1867, kdy se osamostatnily Lesonice, následně se v roce 1875 osamostatnila Cidlina a roku 1919 pak i Bolíkovice. Od roku 1896 byly správně zařazeny Babice do okresu Moravské Budějovice.\n\nRoku 1863 byl zbořen starý kostel a začala se stavba nového, který byl dokončen v roce 1865 a roku 1880 byl zrušen původní hřbitov a založen nový u cesty do Šebkovic. V roce 1895 do obce přišel farář Josef Ševčík, po něm pak od roku 1904 působil v obci jako kooperátor Jakub Deml. V obci byl v roce 1900 založen hasičský spolek, v témže roce i Národní jednota a v roce 1924 Domovina. V roce 1926 bylo do obce zavedeno rádio a v roce 1933 byla obec připojena k elektrické síti.\n\nRoku 1950 pak do obce přišel farář Václav Drbola a dne 2. července 1951 pak byli v babické škole zastřeleni 3 členové národního výboru. Vrahem měl být Ladislav Malý a v následných procesech bylo popraveno 11 osob a odsouzeno 107 lidí. Popraven byl i babický farář Václav Drbola.\n\nObec je od roku 1960 začleněna do okresu Třebíč. Roku 1952 pak bylo v obci založeno jednotné zemědělské družstvo, to bylo v roce 1960 sloučeno s JZD Bolíkovice a nově pojmenováno JZD Nová cesta. Roku 1972 se JZD Nová cesta sloučilo s JZD Lesonice a roku 1978 s JZD Nový život v Jakubově. Mezi lety 1974 a 1976 byl v obci postaven kulturní dům a mezi lety 1986 a 1988 byla v obci zavedena kanalizace.\n\nV roce 2017 byla schválena dotace kraje Vysočina pro udržení malých obchodů ve vesnici, Babice jsou jednou z podpořených obcí.\n\nVe 14. století byl v obcí postaven kostel, který, stejně jako velká část obce v roce 1614 vyhořel, tentýž rok byl kostel znovu postaven a rozdělen na dvě části. První část byla zasvěcena Zvěstování panny Marie a druhá část patřila evangelické církvi. Ke konci 17. století byla dělící zeď zbořena a kostel již patřil pouze katolíkům, zároveň byl znovu svěcen a přesvěcen Nejsvětější Trojici. Kostel byl v roce 1863 téměř celý zbořen a kromě několika zdí byl na jeho místě postaven novobarokní chrám. K posledním opravám kostela došlo mezi lety 1998–2006.\n\nV letech 2010–2014 byl starostou Miloslav Vecheta, od roku 2014 funkci vykonává Petra Černá.\n\nPrávo užívat znak a vlajku bylo obci uděleno rozhodnutím Poslanecké sněmovny Parlamentu České republiky dne 18. května 2012. V červeném štítě znaku se nad třemi zlatými propletenými kruhy (2,1) nachází stříbrné, oboustranně střídavě cimbuřovité břevno. Vlajku tvoří tři vodorovné pruhy, červený, bílý oboustranně zubatý posunutý se dvěma zuby vysokými poloviny šířky pruhu a třemi stejnými mezerami a červený, v poměru 2 : 1 : 6. V dolním pruhu tři (2,1) žluté propletené kruhy. Poměr šířky k délce listu je 2 : 3.\n\nProchází tudy silnice III. třídy č. 4102 z Bolíkovic do Lesonic. Dopravní obslužnost zajišťuje dopravce TRADO-BUS. Autobusy jezdí ve směrech Třebíč, Moravské Budějovice, Jemnice, Čáslavice, Cidlina a Želetava. Vede tudy cyklistická trasa č. 5103 z Bolíkovic do Horních Lažan a zeleně značená turistická trasa z Loukovic do Horních Lažan\n\n\n\n\n"}
{"id": "46207", "url": "https://cs.wikipedia.org/wiki?curid=46207", "title": "Širakawa-gó a Gokajama", "text": "Širakawa-gó a Gokajama\n\nŠirakawa-gó (白川郷) a Gokajama (五箇山) jsou dvě japonské vesnice, které jsou díky své jedinečné lidové architektuře zapsány na Seznamu světového dědictví UNESCO.\n\nŠirakawa (白川村; -mura) je malá vesnice v prefektuře Gifu. Gokajama (五箇山) je vesnice v prefektuře Tojama. Tyto dvě izolované vesnice obklopené horami jsou nezaměnitelné s jakoukoliv jinou vesnicí v Japonsku pro svou jedinečnou lidovou architekturu. Vzhledem k vysokým sněhovým srážkám mají domy vysoké a špičaté střechy, po kterých sníh sklouzává a nezatěžuje stavbu svou váhou. Pod takovými střechami vzniká velký prostor, který místní lidé využívali při chovu \"bource morušového\". Architektonický styl těchto vesniček se v Japonsku nazývá \"gaššó-zukuri\" (合掌造り).\n\nVzhledem k jedinečnosti \"gaššó-zukuri\" v Japonsku jsou od roku 1995 obě vesnice zapsány na Seznamu světového dědictví UNESCO.\n\n"}
{"id": "46213", "url": "https://cs.wikipedia.org/wiki?curid=46213", "title": "Bačice", "text": "Bačice\n\nBačice (s předložkou 2. pád \"do Bačic\", 6. pád \"v Bačicích\") jsou obec ležící v okrese Třebíč v Kraji Vysočina, na jih od města Třebíč. Nadmořská výška obce je 425 metrů nad mořem. Obec se dělí na dvě části, vlastní Bačice a vesnici Udeřice. Obec je podřízená obci s rozšířenou působností Třebíč. Žije zde obyvatel. První zmínky o obci se objevily již v roce 1310.\n\nNázev se vyvíjel od varianty Bachzicz (1310), Batschitz (1671), batschitz a Bačice (1846) a Batčice (1881). Místní jméno znamenalo ves lidí Bakových. Pojmenování je rodu ženského, čísla pomnožného, genitiv zní Bačic.\n\nNejstarší doklady pravěkého osídlení Bačic pocházejí z neolitu a jsou to jednak kamenné nástroje, jednak keramika. V té se dochovaly fragmenty z období kultury s moravskou malovanou keramikou. Některé nálezy byly učiněny naproti bývalému kamenolomu a v trati ke Krhovu na sever od obce. \n\nPrvní písemná zmínka o Bačicích je z roku 1307, v tu dobu dal český král Jindřich hrad Bítov lénem Remuntovi z Lichtenberka, tak mu připadly i Bačice a Udeřice. Lichtemberkové posléze svým manům dávaly Bačice do dědičného držení. V roce 1310 byla ves zastavena oslavanskému klášteru, spolu s Udeřicemi a Radkovicemi. Ve 14. a 15. století majetky patřily několika vladykům, kteří užívali přídomek \"z Bačic\". Roku 1420 Bačice spadaly do majetku Šavela z Bačice, posléze Janovi Jitkovi a Vavřincovi z Bačic. V roce 1497 oddělil král Vladislav Bačice od hradu Bítova a věnoval je Hankovi ze Zap. Následně je obratem prodal Janu Zelenému z Říčan, který byl vlastníkem krhovského panství a tak se staly Bačice součástí krhovského panství.\n\nOd roku 1897 měly obce společnou dvoutřídní základní školu, kterou v té době navštěvovalo asi 80 žáků. Tato škola byla uzavřena 30. června 1999 pro nedostatek žáků. Ve staré pečeti obce Bačice bylo radlo a nad ním písmena A. R. Od roku 2003 je tento znak opět symbolem obce Bačice. Obec se skládá ze dvou částí, ty vystupují jako jedna od roku 1960. V současné době žije v obci 195 obyvatel, samotné Bačice mají 61 popisných čísel a 107 obyvatel, Udeřice 33 popisných čísel a 88 obyvatel.\n\nV letech 2006–2010 působil jako starosta Jiří Salák, od roku 2010 tuto funkci zastává Bohumír Hutař.\n\nPrávo užívat znak a vlajku bylo obci uděleno rozhodnutím Poslanecké sněmovny Parlamentu České republiky dne 18. března 2003. V modrém štítě znaku se nachází vztyčená, doleva obrácená zlatá radlice provázená dvěma stříbrnými čtyřlistými květy se zlatými středy na prohnutých stříbrných stoncích. Vlajku tvoří tři vodorovné pruhy, modrý, žlutý a modrý. V horním a dolním rohu po jednom bílém čtyřlistém květu se žlutým středem. Poměr šířky k délce listu je 2:3.\n\n\n\n"}
{"id": "46217", "url": "https://cs.wikipedia.org/wiki?curid=46217", "title": "Smldinec", "text": "Smldinec\n\nSmldinec (\"Dioscorea\") je rod jednoděložných rostlin z čeledi smldincovitých. Některé druhy se pěstují pro jedlé škrobnaté hlízy, nazývané jamy. Některé jamy jsou původem z Afriky, jiné v jihovýchodní Asii. Pěstují se hlavně v tropech všech kontinentů. Hlízy obsahují jedovatý alkaloid dioscorin, který se však dá zničit teplem. Proto se hlízy před konzumací vaří, nebo jinak tepelně upravují. Rod smldinec zahrnuje celkově asi 100 druhů.\n\nV roce 2017 bylo podle Organizace pro výživu a zemědělství (FAO, jedna z agentur Organizace spojených národů) celosvětově vyprodukováno 73 milionů tun jamů. Deset největších producentů vypěstovalo celkově 96,5 % celosvětové produkce. Samotná Nigerie se na celosvětovém množství podílela 65,7 %.\n\n\n \n"}
{"id": "46218", "url": "https://cs.wikipedia.org/wiki?curid=46218", "title": "Ministerstvo životního prostředí", "text": "Ministerstvo životního prostředí\n\nMinisterstvo životního prostředí může mj. označovat:\n\n"}
{"id": "46224", "url": "https://cs.wikipedia.org/wiki?curid=46224", "title": "Bjelovarsko-bilogorská župa", "text": "Bjelovarsko-bilogorská župa\n\nBjelovarsko-bilogorská župa (chorvatsky Bjelovarsko-bilogorska županija) je jedna z Chorvatských žup. Jejím hlavním městem je Bjelovar. V župě žije asi 7098 chorvatských Čechů, což představuje přibližně 5,33% populace župy a asi 67,54% všech Čechů žijících v Chorvatsku, což z župy činí jádro českého osídlení v Chorvatsku.\n\nŽupa se rozkládá nedaleko chorvatského hlavního města Záhřebu. Západní část župy náleží k vlastnímu Chorvatsku, území východně od řeky Ilovy pak ke Slavonii. Její území je poměrně nížinné, pouze na severu a na východě se mírně zvedá až do výše 500 m. Jeho středem protéká malá řeka Česma. Název oblasti pochází od názvu hlavního města a od názvu místní pahorkatiny, táhnoucí se rovnoběžně s řekou Drávou. Celá oblast má velmi dobré železniční spojení; tratě vedou z Bjelovaru a dalších měst přímo do Záhřebu.\n\n"}
{"id": "46228", "url": "https://cs.wikipedia.org/wiki?curid=46228", "title": "Acre", "text": "Acre\n\nNázev Acre může označovat:\n"}
{"id": "46229", "url": "https://cs.wikipedia.org/wiki?curid=46229", "title": "Surfel", "text": "Surfel\n\nSurfel (z anglického \"surface element\") je nejjednodušším primitivem, které může popisovat vlastnosti povrchu objektu. Představuje elementární plošku popsanou pozicí středu v prostoru, normálou a velikostí, případně dalšími atributy povrchu jako jsou difúzní barva nebo lesklost.\n\nV některých situacích jsou \"surfely\" výhodnější než \"polygonální reprezentace\", protože nepracují s topologickými informacemi, které nejsou v mnoha situacích potřeba. Klady bodové reprezentace se nejvíce projevují u přírodních objektů se složitým povrchem.\n\nV současnosti se surfely používají převážně při 3D skenování objektů a následném interaktivním zobrazení získaných dat.\n"}
{"id": "46230", "url": "https://cs.wikipedia.org/wiki?curid=46230", "title": "Státní rozpočet", "text": "Státní rozpočet\n\nStátní rozpočet je plán finančního hospodaření státu, obvykle na jeden rok, který zajišťuje ekonomické, sociální a politické funkce státu. Má formu zákona, který navrhuje vláda a schvaluje poslanecká sněmovna. Státní rozpočet obsahuje odhad příjmů z různých zdrojů a rozdělení výdajů do různých kapitol. Jeho prostřednictvím vláda realizuje hospodářskou politiku a uskutečňuje své programové priority. Jakmile je rozpočet schválen, je využití prostředků jednotlivých kapitol v kompetenci vlády, ministerstev a dalších institucí. Příjmy státního rozpočtu tvoří především daně, dále cla, poplatky a další příjmy. Výdaje státního rozpočtu pokrývají činnosti státu, které jsou buď dané zákonem případně ústavou (tzv. mandatorní výdaje), nebo jimiž vláda realizuje svoji politiku. Příjmy a výdaje státního rozpočtu jsou centralizovány do peněžního fondu, který soustřeďuje státní finance.\n\n\nSchodkový (deficitní) rozpočet je možno řešit zvýšením daní, krácením veřejných výdajů, využitím prostředků z privatizace (krytí aktivy), dluhovým financováním (prodejem vládních obligací jak doma, tak i v zahraničí), emisním financováním (přímé úvěrování centrální bankou (u nás zakázané) nebo monetizací dluhu – odkup cenných papírů vydávaných státem centrální bankou, ovšem ne přímo, ale ze sekundárního trhu) a kombinací uvedených.\n\n\n\nVznik státního rozpočtu je spojen s oddělením státního hospodářství od soukromého hospodářství panovníka na sklonku feudalismu, kdy se nastupující průmyslový kapitál snažil získat vliv na státní finance a omezit náklady na vydržování panovníkova dvora. Původně bylo státní hospodářství málo přehledné a roztříštěné na řadu fondů.\n\nS centralizací státní moci se centralizuje i hospodaření se státními financemi a fondy se stávají jen výjimkou. V Habsburské monarchii byl sestaven první státní rozpočet v roce 1766. V Anglii byla roku 1688 zavedena nutnost schvalování všech veřejných příjmů Parlamentem. Význam státního rozpočtu neustále vzrůstal v závislosti na rozšiřování působnosti státu. Kvalitativní změna v postavení a úloze státního rozpočtu nastává se vstupem státu do ekonomiky po světové hospodářské krizi ve třicátých letech 20. století. Státní rozpočet je využíván jako aktivní nástroj k ovlivňování vývoje poptávky a sociálních procesů.\n\nStátní rozpočet je základním článkem veřejných financí, protože soustřeďuje největší část příjmů rozpočtové soustavy a nejvíc se podílí na nenávratném přerozdělování značné části HDP přes rozpočtovou soustavu. Základní funkcí státního rozpočtu je redistribuce národního důchodu související s plněním politických, ekonomických a sociálních úkolů státu. Státní rozpočet je centralizovaný peněžní fond, který je vytvářen, rozdělován a používán především s využitím nenávratného a neekvivalentního způsobu rozdělování. Je schvalován zákonodárnými sbory, a to formou rozpočtového zákona.\n\nStátní rozpočet představuje bilanci příjmů a výdajů státu. Z ekonomického hlediska vyjadřuje státní rozpočet ekonomické vztahy, které vznikají při tvorbě a používání peněžních důchodu státu, je centralizovaným peněžním fondem státu. Rozpočtový deficit nebo přebytek je rozdíl mezi příjmy a výdaji státního rozpočtu v příslušném rozpočtovém období. Pokladniční schodek nebo přebytek rozpočtu vzniká v průběhu rozpočtového období a vyplývá z časového nesouladu mezi běžnými příjmy a výdaji.\n\nDeficit státního rozpočtu se financuje půjčkou od centrální emisní banky nebo ostatních ekonomických subjektů (př. tuzemské i zahraniční banky, pojišťovny, ostatní finanční instituce, podniky, obyvatelstvo). Státním dluhem se rozumí závazky státu vůči ostatním ekonomickým subjektům. Státní půjčka se realizuje emisí státních dluhopisů, jejichž prodejem získává stát potřebné peněžní prostředky. Jestliže stát využije úvěru od centrální emisní banky nebo zahraničního úvěru, vstupují do peněžního oběhu nové peníze, které nejsou vytvářeny tvorbou materiálních statků a služeb, což vede k inflačním tlakům v národní ekonomice. Od jiných ekonomických subjektů nemusí působit inflačně, protože se jen mění struktura poptávky.\n\nPříjmy a výdaje státního rozpočtu se člení na kapitoly, které vyjadřují okruh působnosti a odpovědnosti ústředních orgánů státní správy. Kapitolu Všeobecná pokladní správa tvoří příjmy a výdaje státního rozpočtu, které mají všeobecný charakter; součástí je i vládní rezerva, která slouží ke krytí nezbytných a nepředvídaných výdajů a vytváří se ve výši 0,3 % výdajů státního rozpočtu na příslušný rozpočtový rok. Kapitolu Státní dluh tvoří výdaje státního rozpočtu spojené s obsluhou a s umořováním státního dluhu.\n\nSoučasně s návrhem státního rozpočtu na konkrétní rozpočtový rok se zpracovává i střednědobý výhled, který je základním dokumentem o záměrech a cílech rozpočtové politiky na delší časové období. Finanční prostředky Národního fondu jsou ve státním rozpočtu vedeny na zvláštním účtu v rámci kapitoly státního rozpočtu. Národní fond je souhrn peněžních prostředků, které svěřují Evropská společenství Česku k realizaci programů nebo projektů spolufinancovaných z rozpočtu Evropské unie.\n\nAlokační = státní rozpočet rozděluje prostředky s cílem zajistit efektivní plnění funkcí státu v případě veřejných statků, externalit (stát financuje a zabezpečuje pro občany různé veřejné statky – školství, armáda, policie aj.). \n\nRedistribuční = státní rozpočet přerozděluje prostředky mezi občany s cílem zmírnit nerovnosti ve společnosti vzniklé důsledkem působení trhu (transfery nebo dotace).\n\nStabilizační = státní rozpočet nastavením příjmů a výdajů usiluje o stabilní vývoj ekonomiky.\n\nPrvní fáze přípravy státního rozpočtu probíhá v  postupném předkládání návrhů příjmů a výdajů dle jednotlivých kapitol, střednědobého výdajového rámce a střednědobého výhledu, které vláda postupně upravuje, předkládá k přepracování či schvaluje jako předběžné. Poté Ministerstvo financí oznámí správcům jednotlivých kapitol částky schválené vládou a správci je sdělují státním fondům. Správci pak vytvářejí návrh svého rozpočtu a střednědobého výhledu. V poslední fázi Ministerstvo financí předkládá návrh zákona o státním rozpočtu, střednědobém výhledu a střednědobém výdajovém rámci. Vláda tyto návrhy projedná, schválí a předloží Poslanecké sněmovně.\n\nSchvalování státního rozpočtu probíhá v poslanecké sněmovně ve trojím čtení. V prvním čtení se projednávají základní parametry návrhu (výše příjmů a výdajů, saldo, způsob vypořádání salda, celkový vztah k rozpočtům vyšších územních samosprávních celků a obcí a rozsah zmocnění výkonných orgánů), které Poslanecká sněmovna buď schválí anebo doporučí vládě jejich určité změny a určí termín pro předložení nového návrhu. Pokud Sněmovna základní údaje schválí, nelze je v dalším čtení měnit.\n\nVe druhém čtení nejdříve vystoupí navrhovatel (předseda vlády) s návrhem zákona. Poté dochází k podrobnému řešení návrhu, kdy se předkládají pozměňovací návrhy, které předseda Poslanecké sněmovny předloží všem poslancům.\n\nVe třetím čtení se vede diskuze o možných stylistických, legislativně technických, gramatických, tiskových či jiných změnách. V tomto čtení lze znovu podat návrh na opakování druhého čtení. Na jeho konci se hlasuje o pozměňovacích návrzích, kdy Sněmovna s návrhem zákona o státním rozpočtu souhlasí.\n\n\n"}
{"id": "46232", "url": "https://cs.wikipedia.org/wiki?curid=46232", "title": "Windsurfing", "text": "Windsurfing\n\nWindsurfing je sport, při kterém jezdec na dva až čtyři metry dlouhém prkně využívá pomocí plachty sílu větru k pohybu po vodní hladině. Jedná se v podstatě o spojovací článek surfingu a jachtingu. Na rozdíl od plachetnice je ale stěžeň plachty připevněn k plováku pomocí ohebného kloubu, což umožňuje jezdci téměř libovonou manipulaci s oplachtěním, a tím i řízení směru plavby ve výtlačné jízdě. Při vyšších rychlostech se plovák dostává do skluzu a je jej možné řídit pouhým nakláněním podobně jako na skateboardu.\n\nV metonymicky přeneseném významu, třebaže je v rozporu s anglickou etymologií, se v češtině windsurfing někdy (spíše mezi laiky) říká i celému plavidlu, tedy plováku s plachtou.\n\nWindsurfing ale není jen sport. Pro mnoho lidí je i životním stylem a názorem na svět, daným nekonečným obzorem nových zážitků, možností zlepšování vlastních schopností a pocitem dokonalého spojení s přírodou a vodní hladinou.\n\nPřestože historie windsurfingu nesahá příliš daleko do minulosti, již se stal olympijským sportem a rozvinul se do velkého množství podob. Windsurfing může být vším od pokojného klouzání po hladině, přes rychlostní závody, freestylové triky, až po jízdu v příboji s patnáctimetrovými skoky a dvojitými salty.\n\n\nFrancouzský windsurfař Antoine Albeau dosáhl 5. března 2008 průměrné rychlosti 49,09 uzlů (90,91 km/h) na trati dlouhé 500 metrů v Saintes-Maries-de-la-Mer ve Francii. V listopadu 2012 tento výkon na kanálu Lüderitz v Namibii zlepšil na 52,05 uzlů (96,34 km/h). Při tom dosáhl maximální rychlosti 54,10 uzlů a jako první tak na windsurfingu překonal 100 km/h (přesně 100,19 km/h). Nejrychlejší windsurfer na otevřené vodě je od 2. června 2015 Hans Kreisel, který dosáhl rychlosti 100,2 km/h.\n\nV windsurfingu se soutěží v těchto disciplínách (ponecháno anglické názvosloví):\n\n\n"}
{"id": "46249", "url": "https://cs.wikipedia.org/wiki?curid=46249", "title": "Ludolf Bakhuizen", "text": "Ludolf Bakhuizen\n\nLudolf Bakhuizen, transkribováno také Backhuyzen, Bakhuyzen a dokonce i Bakhuysen nebo Backhusein (28. prosince 1630, Emden ve východním Frisku – 1708), byl nizozemský krajinář a marin.\n\nAčkoli maloval i jiné náměty a vytvořil mnoho kreseb, je vnímán hlavně jako malíř velkých bouřlivých mořských scenérií, jakými je například obraz \"Lodě v krajní nouzi u skalnatého pobřeží\" (1667, Národní galerie ve Washingtonu, Washington D.C.), známý v několika verzích. Předtím, než začal malovat, pracoval jako úředník a kaligraf, nejdříve ve svém rodném Emdenu a pak v Amsterdamu, kam přijel někdy kolem roku 1650. V roce 1656 je už zaznamenán jako člen Amsterdamské kaligrafické společnosti. Jeho první známá malba se datuje rokem 1658. \n\nJeho učiteli byli pravděpodobně Allart van Everdingen a Hendrick Dubbels. Willem van de Velde mladší měl na něho také vliv a byl jeho rivalem, ale poté co spolu se svým otcem odešel do Anglie (na přelomu let 1672/73), se Bakhuizen stal jedním z vůdčích malířů mořských scenérií a bitevních scén, historických i imaginárních. \n\nMezi jeho nejdůležitějšími obrazy je \"Přístav v Amsterdamu\" (1665, Louvre, Paříž), objednaný amsterdamskou městskou radou a darovaný francouzskému ministru financí, Huguesovi de Lionne. Ačkoli vyvedené v temných tónech, jeho obrazy bývají velmi dramatické, jako v obrovské bouřkové scéně v Musée des Beaux-Arts v Bruselu, nebo živé jako \"Obchodní lodní kotviště v Texelu\" vystavené v Národním námořním muzeu v Londýně. Po jeho práci byla velká poptávka a jeho díla se octla ve sbírkách císařů, princezen i obyčejných holandských občanů stejnou měrou. Petr Veliký a později Fridrich II. Veliký vlastnili některé obrazy.\n\nV České republice je vystaven výjev námořní bitvy mezi (plachetními) loďstvy Nizozemska a Anglie. Ten je signován „Backhusein“.\n\n"}
{"id": "46250", "url": "https://cs.wikipedia.org/wiki?curid=46250", "title": "Giovanni Paolo Pannini", "text": "Giovanni Paolo Pannini\n\nGiovanni Paolo Pannini (nebo také Panini) (17. červen 1691, Piacenza – 21. říjen 1765, Řím) byl italský malíř a architekt.\n\nByl prvním malířem, který se specializoval na rozvaliny. Zacházel s nimi jako římský 'vedute' - zvláštní druh materiálu. Pracoval v Římě kolem roku 1717, ale nejčasnějším dochovaným dílem je zastaralý obraz z roku 1727 (Londýn, Wellington galerie); v roce 1729 byl zainteresován na slavnosti, pořádané kardinálem de Polignacem na počest narození Dauphina a tím začalo jeho dlouhodobé spojení s Francií a Francouzskou akademií v Římě. Obrazy z této slavnosti jsou v Louvru (1729) a Dublinu (1731). Jeho pohledy na moderní Řím právě tak jako jeho capriccia jsou založeny na dobrých znalostech rozvalin, ruin a trosek. Měl enormní popularitu mezi bohatými turisty a příklady jeho děl lze nalézt ve většině slavných galerií.\n\nPiranesi, malíř a rytec jím byl ovlivněn více jako archeolog, malířsky pak v jeho stylu pokračovali Canaletto a jeho synovec Belotto.\n"}
{"id": "46251", "url": "https://cs.wikipedia.org/wiki?curid=46251", "title": "Jacopo Amigoni", "text": "Jacopo Amigoni\n\nJacopo Amigoni (Amiconi) (1682–1752 Madrid) byl benátský historický a portrétní malíř, který pracoval po celé Evropě ve víceméně mezinárodním stylu. Od benátského rokoka s prvky od Sebastiana Ricci(ho) a také francouzského rokoka. Později i od Giovanniho Battisty Tiepola. Několik let pracoval pro bavorského kurfiřta a potom v roce 1730 přesídlil do Londýna, kde maloval rozličné dekorativní cykly a portréty.\n"}
{"id": "46252", "url": "https://cs.wikipedia.org/wiki?curid=46252", "title": "Mezinárodní fonetická abeceda", "text": "Mezinárodní fonetická abeceda\n\nMezinárodní fonetická abeceda (\"International Phonetic Alphabet\", IPA, \"Alphabet phonétique international\", API) je znakový systém navržený jazykovědci k fonetickému zápisu a popisu hlasových projevů lidí mluvících rozdílnými jazyky. Úkolem mezinárodní fonetické abecedy je věrně, výstižně a široce zachytit mluvený projev lidí různých jazykových skupin, tak aby byl fonémicky a foneticky správný.\n\nMezinárodní fonetickou abecedu tvoří fonetické znaky, které vycházejí převážně z minuskulí latinky a řeckého písma. V kódování Unicode jsou jim vyhrazeny znaky U+0250 až U+02AF.\n\nSystém byl vyvinut francouzskými a britskými učiteli jazyků pod záštitou Mezinárodní fonetické asociace, která vznikla v roce 1886 v Paříži. Tým vedl Paul Passy.\n\nPrvní oficiální verzi abecedy publikoval v roce 1888\nPassy. Členové asociace založili abecedu na abecedě Henryho Sweeta (1880–1881, 1971), který ji vytvořil z abecedy Isaaka Pitmana a Alexandra Ellise.\n\nOd té doby prošla Mezinárodní fonetická abeceda mnoha revizemi, včetně několika velkých změn stvrzených Kielskou konvencí roku 1989; poslední revize proběhla v roce 1993, a znovu byla aktualizována roku 1996. ExtIPA byla prvně vytvořena roku 1991 a revidována 1997; kvalitativní symboly (VoQS, Voice Quality Symbols) byly navrženy v roce 1995, aby ještě více rozvinuly systém přepisu.\n\nVýhodou IPA je univerzálnost použití pro přepis výslovnosti kteréhokoliv jazyka. Takový přepis je srozumitelný odborníkům na celém světě. Největší využití tedy najde v odborné literatuře. Pro laika je však takovýto přepis těžko srozumitelný, proto se v jazykové literatuře určené širší veřejnosti používají i jiné způsoby přepisu výslovnosti.\n\nIPA používá v současnosti mnoho britských anglických slovníků (velká komplikovanost a nestandardnost anglického pravopisu vede k potřebě slovníků, které uvádějí správnou výslovnost anglických slov i pro rodilé mluvčí), americké slovníky obvykle využívají jiný způsob transkripce.\n\nV českém prostředí se k přepisu výslovnosti cizích jazyků obvykle používají znaky české abecedy odpovídající příslušným hláskám, např. [či:z] místo . Často se též používají znaky, které v češtině vyjadřují podobně znějící hlásku jako v češtině (např. [a] místo , [o] místo v anglických slovech). Z IPA se vypůjčují pouze symboly označující hlásky, které jsou v češtině cizí, v anglicko-českých slovnících to jsou obvykle . Takovýto způsob přepisu je pro českého uživatele srozumitelnější. Na odlišnosti ve výslovnosti učebnice a slovníky obvykle poukazují.\n\nIPA zaznamenává 30 základních samohlásek, které se diakritickými znaménky mohou ještě pozměňovat, např. v délce.\n\nSouhlásky mají 65 písmen pro pulmonické a 30 nepulmonických a ostatních:\nAfrikáty a souhlásky s dvojí artikulací se zapisují pomocí dvou symbolů. K vyznačení současné artikulace se obvykle používá diakritické znaménko – vázací znak umístěný nad písmeny nebo pod nimi. Šest nejobvyklejších afrikát se též zapisuje pomocí ligatury (symbol vzniklý spojením dvou písmen), která je však v IPA neoficiální\n\nDiakritika se používá v případech, kdy je potřeba zaznamenat obměnu výslovnosti určité hlásky, pro kterou neexistuje v IPA samostatný symbol. Diakritická znaménka se obvykle zaznamenávají pod symbol, ale v případě potřeby je lze umístit i nad něj, např. – neznělá velární nazála.\n\nTyto symboly popisují jevy v jazyce, které souhrnně označujeme jako prozódie. Zahrnují délku hlásek, přízvuk, tón, intonaci a rytmus jazyka.\n\nIPA dovoluje používat buď tónovou diakritiku, nebo tónové značky, které charakterizují tón v tónových jazycích, jako je např. čínština s pěti tónovými verzemi nebo vietnamština se šesti tóny.\n\n\n"}
{"id": "46276", "url": "https://cs.wikipedia.org/wiki?curid=46276", "title": "Hrubeš a Mareš jsou kamarádi do deště", "text": "Hrubeš a Mareš jsou kamarádi do deště\n\nHrubeš a Mareš jsou kamarádi do deště je český film natočený v roce 2005.\nKamarádi Hrubeš (Jan Budař) a Mareš (Richard Krajčo) nemají peníze, nejsou ani moc chytří, ani moc hezcí. Hrubeš pracuje jako revizor, Mareš je bez práce. Oba touží po lásce, ženách a pěkném zaměstnání. Když Hrubeše jeho otec (Miroslav Donutil) vykopne z domu a Marešovi umře babička, oba kamarádí se sestěhují a pokouší se naplnit své životní cíle.\n\n"}
{"id": "46289", "url": "https://cs.wikipedia.org/wiki?curid=46289", "title": "Fázový přechod", "text": "Fázový přechod\n\nFázový přechod je fyzikální pojem, označující skokovou změnu makroskopických vlastností termodynamického systému (fáze) při změně nějaké termodynamické proměnné (např. teploty).\n\nPři fázovém přechodu se vždy náhle mění některá makroskopická vlastnost látky, např. hustota, tepelná vodivost, měrná tepelná kapacita atd. Při stálých podmínkách mohou současně existovat dvě fáze - v tom případě mezi nimi je fázové rozhraní (např. led taje pouze na povrchu) nebo dokonce tři (trojný bod). Velmi často je přechod mezi fázemi spojen s určitým specifickým teplem, tj. energií, kterou látka musí přijmout či odevzdat, aby k fázovému přechodu mohlo dojít.\n\nPaul Ehrenfest v roce 1933 představil jeho rozdělení jednosložkových fázových přechodů na přechody prvního a druhého řádu . \nFázové přechody probíhající při konstantní teplotě, tlaku a stejné hmotnosti látky pak mají volnou entalpií obou přechodů sobě rovny, neboli\n\nNejsou-li první derivace volné entalpie\nsobě rovny jedná se o fázový přechod prvního řádu. Jsou-li tyto derivace sobě rovny jedná se o fázový přechod druhého řádu.\n\nK běžným příkladům fázových přechodů prvního řádu patří skupenské fázové přechody, tj. změna skupenství:\n\nUvedené fázové přechody vedou ke změně skupenství, proto bývají označovány jako skupenské změny (skupenské přeměny).\n\nMezi fázové přechody druhého řádu můžeme zařadit např.:\n\n"}
{"id": "46302", "url": "https://cs.wikipedia.org/wiki?curid=46302", "title": "IPA (rozcestník)", "text": "IPA (rozcestník)\n\nZkratka IPA má více významů:\n"}
{"id": "46308", "url": "https://cs.wikipedia.org/wiki?curid=46308", "title": "Sociální stratifikace", "text": "Sociální stratifikace\n\nSociální stratifikace je socioekonomické rozvrstvení společnosti do segmentů a je výrazem distribuční nerovnosti, tj. nerovnosti rozdělení vzácných statků, do nichž patří hmotné bohatství, moc či prestiž. Poznání rozvrstvení společnosti (a zejména pak pochopení příčin jeho vzniku) je mezi sociology považováno za zásadní pro další zkoumání chování společnosti. Tomuto tématu věnuje např. kniha Anthonyho Giddense: \"Sociologie\".\n\nTermín stratifikační systém zahrnuje uspořádání sociálních statusů a instituce, jejichž působením se systém renovuje. Základními komponenty jsou u jednotlivých systémů kasty, stavy, sociální třídy či sociální vrstvy. Povahu jednotlivých systémů ovlivňují aspekty jako sociální mobilita nebo dědičnost. Většinou se rozlišují čtyři základní typy stratifikačních systémů:\n\nV současnosti se vedou spory o zavedení tzv. postindustriálního stratifikačního systému, který by lépe odpovídal vyspělé moderní společnosti.\n\nPodle Marxe hraje ve společnosti ústřední roli práce, která je zásadní pro přežití člověka. K uspokojení lidských potřeb je potřeba spolupracovat, což vede k vytváření tzv. výrobních vztahů. Spolu s výrobní silou (schopnosti člověka, pracovní nástroje, technologie) tvoří výrobní vztahy tzv. základnu, která formuje všechny další aspekty společnosti - ty Marx nazývá nadstavbou (politika, právo, kultura a další nevýrobní instituce).\n\nMarx udává čtyři základní společenské systémy napříč historií: antický, feudální, kapitalistický a komunistický. Tyto etapy popisuje jako evoluci v efektivitě a sociální spravedlnosti, přičemž komunismus bere jako prognózu posledního stádia vývoje - beztřídní společnost, v níž nebude existovat sociální nerovnost. Vývoj společnosti je podle Marxe dán nevyvážeností výrobní síly a výrobních vztahů. Zatímco technologie se stále vylepšuje a efektivita práce stále roste, výrobní vztahy bývají neměnné až do momentu, kdy se tento nesoulad srovná formou revoluce. Tato revoluce vždy nastává mezi skupinou, pro které již daná struktura nebyla výhodná, a skupinou, jež z této jejich nevýhody těžila. Zde Marx předkládá svou dichotomickou teorii společenských tříd a tvrdí, že od počátku dějin proti sobě stojí dvě strany: vykořisťovaní a vykořisťovatelé. Pojem společenské třídy však nikdy systematicky nedefinoval a jeho dílo je v tomto ohledu kritizováno jako nesourodé (zatímco ve své filosofické činnosti mluví pouze o dvou třídách, ve svých historických analýzách se dichotomického modelu nedrží).\n\nNejvděčnější příklad třídní dichotomie nachází Marx v kapitalismu, kde strany třídního boje označuje jako buržoazii a proletariát (třída kapitalistů proti dělnické třídě). Výsledek práce má podle Marxe příslušet vykonavateli práce. V kapitalismu však dělník výsledky své činnosti nevlastní; kapitalista mu platí pouze za práci, tj. za odpracovaný čas či za vyhotovený produkt. Mzda, kterou kapitalista dělníkovi platí, hodnotově pokrývá pouze část dělníkovy pracovní doby. Zbytkem je tzv. nadpráce, jejíž výsledek, nadhodnota, připadne kapitalistovi. Vzniklé vykořisťování následně vyústí v revoluční situaci, kterou má zahájit proletariát proti buržoazii; cílem je zrušení nerovné distribuce statků (v tomto případě soukromého vlastnictví) a nastolení nových výrobních vztahů. Proletariát popisuje Marx jako třídu, která je v podstatě komunitou - špatný společenský status, který je všem dělníkům vlastní, vytváří společný cíl změny. Podstatná je tedy semknutost proletariátu ve svém třídním uvědomění. Pro osvětlení těchto souvislostí rozlišuje Marx třídu o sobě (skupinu lidí se stejným sociálním statusem) a třídu pro sebe (třídu, jež si je vědoma svého postavení a svého cíle).\n\nDíla\n\nKarl Marx a Bedřich Engels: \"Manifest Komunistické strany\"\n\nKarl Marx: \"Ke kritice politické ekonomie\"\n\nSoučástí rozsáhlého díla Maxe Webera jsou také úvahy o sociální stratifikaci, jež vznikly částečně jako polemika s Karlem Marxem. Zavrhuje Marxovu koncepci třídního boje s tvrzením, že ačkoli v určitých případech ke konfliktu tříd dochází, nejde o nevyhnutelné vyústění v třídní společnosti. Weberův stratifikační model vychází z nerovné distribuce materiálních statků, prestiže a moci. Vzájemně se prolínající soubory pravidel, jimiž se tato distribuce řídí, nazývá Weber hospodářským, sociálním a právním řádem. Weber z hlediska sociální stratifikace dělí společnost na třídy, stavy a částečně i strany (které definuje jako racionálně organizované skupiny lidí za určitým cílem a tudíž je nepovažuje za základní složku stratifikačního modelu).\n\nTřídy\n\nTřídy Weber definuje jako soubor osob, které mají stejný způsob příjmu. Třídu určuje příslušnost k určitému třídnímu postavení, které Weber popisuje jako souhrn možností, které vedou k zajištění příjmu a co nejlepších životních podmínek. Základními třídami jsou vlastnické, výdělečné a sociální; tyto třídy se dále dělí na pozitivně privilegované, negativně privilegované a mezilehlé.\n\nStavy\n\nZatímco třídy vznikají v tržním hospodářství, stavy vznikají hlavně ve feudální či stavovské společnosti. Členové stavu sdílejí stejné stavovské postavení, které je vymezeno specifickým sociálním uznáním (prestiží). Mají určitý životní styl a způsob spotřeby, což je sociálně separuje od ostatních (proto zde Weber nalézá podobnost se sociálními třídami). Ideálním typem weberiánského\nstavu je kastovní systém, pro který je charakteristická dědičnost postavení a omezení společenských styků mimo rámec kasty. I v tržní společnosti lze nalézt statusové skupiny, které svými charakteristikami v mnohém připomínají stavy. Ty existují vedle, nebo spíše v rámci, tříd. Jsou to především profesní skupiny, které jsou do značné míry sociálně uzavřeny a vyznačují se určitým typem životního stylu a prestiží, jež je přisuzována všem členům (prestiž nese spíše profese samotná, nežli individuální zásluhy v této profesní oblasti).\n\nStrany\n\nStrany nelze chápat jako jednotku sociální stratifikace. Jde o racionálně organizované skupiny lidí, jejichž jasným cílem je dosáhnout určité míry politické moci a ovlivnit tak dění ve společnosti. Strany vznikají s vědomou hierarchií a jejich členy nemusí spojovat příslušnost ke stejnému třídnímu či stavovskému postavení.\n\nDíla\n\nMax Weber: Kapitoly „Třídy, stavy, strany” a „Stavy a třídy” v \"Hospodářství a společnost\"\n\nFunkcionalisté (např. Talcott Parsons, Kingsley Davis, Wilbert E. Moore) považují sociální nerovnost za nezbytný předpoklad úspěšného fungování společnosti jako celku. O této stratifikaci existuje ve společnosti konsensus. Společnost chápou jako systém statusů, které se liší ve dvou aspektech:\nŘeší problémy vzniku a zachování tříd. Základní předpoklad pro fungování společnosti je existence motivačního systému. Tento přístup je často také označován jako konsensuální. Je to spontánně vzniklý nástroj, pomocí něhož jsou naplňovány funkce pro společnost nezbytné. Společnost = mechanismus, organismus, systém, jehož jednotlivé části plní nejrůznější funkce, nezbytné pro jeho přežití. Motivace (odměny) se odvíjí od důležitosti statusu, nedostatku příslušných kvalit (vzdělání) a míry zájmu o jednotlivé pozice. Nerovnost je tedy pozitivní a funkčně nevyhnutelná, o významu jednotlivých pozic ve společnosti existuje konsensus. Podle funkcionalistů jsou tři oblasti, jež jsou pro existenci společnosti důležité, a proto i vysoce motivované.\nNejméně jsou hodnoceni laici, nemají kvalifikaci, využívají nalezených prostředků a dosahují jiných cílů.\n\nEkonomické postavení\n\nSociální diferenciace, přetrvává instituce dědictví – bohatí zůstávají bohatými – dochází k tomu, že je obtížné dokázat, že určitá pozice je funkčně důležitý nebo že nedostatek vhodných osob není jen něčím vnějším a náhodným. Ekonomické postavení: nejde o příjem ale o základ kapitálových zdrojů (včetně dědictví, patentů nebo odbornosti). Lze jej považovat za důsledek jejich původního ekonomicky výhodného postavení, jehož využili prostřednictvím získaných peněz. Odměněn je talent nikoliv pozice. Odměňování lidí není ekonomicky podložena, ale není možné si koupit, na rozdíl od příležitosti ke studiu. \n\nZákladní kritéria vymezení společnosti\n\nZ hlediska stupně specializace = specializované a nespecializované.\n\nPriorita funkcí = společnosti rodové (důraz na rodinu), společnost autokratické (teokratické a světské), společnosti kapitalistické (důraz na techniku).\n\nZ hlediska velikosti sociálních rozdílů =  společnost rovnostářských a nerovnostářských.\n\nMíra otevřenosti = mobilitní, nemobilitní.\n\nTřídní solidarita = organizované, neorganizované.\n\nOba přístupy morálně hodnotí a problematizují spravedlnost sociální stratifikace a mají tak výrazně normativní zabarvení. Zástupci: Weber, Paret, Sorokin.\n\nKonfliktualistický versus konsensuální přístup\n\nKonsensuální teze je charakterizována jako „neviditelná ruka“. Působením této ruky jsou vedeny individuální tužby a zájmy lidí, tak, aby vyhovovaly zájmu všem členům. Hlavní funkcí společnosti je omezovat jedincovi sklony ohrožující obecné blaho. Společnost je druh organismu, který má potřeby. Hlavními dosažení práv a privilegií jsou usilovná práce a delegování moci.\n\nKonfliktualistický přístup je inspirován Johnem Lockem a J. J. Rousseauem. Představitelem je pak Karl Marx. Vychází z přesvědčení, že lidé jsou si rovni. Sociální stratifikace je však s rovností v rozporu.  Je ji třeba zrušit nebo jí alespoň oslabit. Člověk je podle zastánců tohoto proudu v zásadě dobrý. Zdrojem zla je pak společnost a její instituce. Lidé pak dosahují svých práv a privilegií nekalými způsoby. Třída je považována pouze za prostor odehrávání třídního boje.\n\nSociální stratifikace je mnohorozměrný jev, zasadil jej do rámce sociální filosofie. Zamýšlí se nad podstatou člověka a jeho základními potřebami. Člověk je charakterizován jako společenská bytost, která je schopna přežít, žije-li ve společenství ostatních lidí. Pomáhá uspokojit základní potřeby, jimiž jsou fyzické a duševní zdraví. Společnost, je tedy systém, v jehož rámci jednotliví lidé kooperují a jednak jsou v konfliktu (zdroje uspokojení jejich potřeb jsou omezené). V dějinách lze vystopovat určitý trend, který souvisí s vývojem tzv. distributivních systémů. Cíl společnosti lze považovat za to, k čemu směřuje více či méně koordinované úsilí celku bez ohledu na újmy. Existuje-li ve společnosti dominantní třída, jsou to cíle této třídy. Třída je pak definována jako sociální kategorie členů společnosti zaujímajících podobné postavení z hlediska jednotlivých forem moci, privilegia a prestiže.  Různé společnosti nejsou stratifikovány do určitého počtu skupin, ale jde o jakési kontinuum. Jednotlivec je podle Lenskiho členem několika tříd, přičemž nemusí být ve všech\nna stejné úrovni. Pokud je jedinec v jedné třídě výš a ve druhé níž jde o tzv. inkonzistentní status. Konsistentní status je potom stav, kdy jedinec zaujímá v hierarchiích stejné místo. \n\nSpolečnost\n\nPředpoklad nerovná distribuce privilegia je existence nadvýrobku. V technologicky primitivních společnostech budou statky a služby distribuovány podle potřeby a čím více pokročí, tím pak budou služby a statky distribuovány podle moci.\n\nLenski vymezuje čtyři typy společnosti: lovci a sběrači, pěstitelské, zemědělské a průmyslové.\n\nČím bohatší je společnost, tím nerovnější je distribuce nadvýrobku. V industriální společnosti se to však mění. Nerovnost je zde menší než ve společnostech agrárních. Zmenšuje se totiž koncentrace moci.\n\nDíla\n\nLenski: Power and Privilege\n\nJedná se o teorii „amerického snu“. Předpokládá, že ve vyspělých kapitalistických společnostech postupné prosazování meritokratické (zásluhové) principy. Empiricky se snaží dokumentovat, že americký sen je splnitelný. Systém je reprezentován jako hierarchické uspořádání jedinců zajímajících určitý status, nikoliv jako složitější struktura skupin.  Hierarchický přístup se obejde bez tříd i vrstev, umístění každého jedince ve stratifikačním systému je vymezeno určitým indexem sociálně ekonomického statusu. Podle Wernera se ale většinou společnost dělí do čtyř až šesti vrstev ve smyslu vyšší, vyšší střední atd.  Sociálně ekonomický status je syntetickým ukazatelem, který charakterizuje jednotlivá pracovní místa na základě obecného hodnocení.\n\nJohn H. Goldthorp zkoumá třídní struktury. Sám sebe považuje za představitele nemarxistického třídního přístupu a je kritikem marxismu, tak i hierarchického pojetí. Podle Goldthorpa je v současných vyspělých společnostech prostor pro politické zásahy, které mohou vést k větší rovnosti příležitostí. Třída slouží jako výklad vyspělé společnosti.  Souhlasí s Marxem v tom, že pokud má třídní společnost skončit, je třeba toho dosáhnout nějakým konfliktem mezi třídami.  Třídy chápe jako kategorie či kolektivy individuí nebo rodin, kteří si udržují svou identitu v čase. To znamená, že si udržují podobný sociální status, který se nemění v rámci života. Základní model je trojtřídní, servisní třída, mezilehlé třídy a třída dělnická. Nejedná se o striktně hierarchické uspořádání. Jde o uskupení lidí, kteří se ve své většině nacházejí v určitém tržním a pracovním postavení po celý svůj život.\n\nRozdělení tříd podle Goldthorpa\n\nServisní třída\n\n1. Odborníci + vysokoškolsky vzdělaní\n\n2. Středoškolsky vzdělaní odborníci a pracovníci\n\nRutinní nemanuální pracovníci                    \n\n3. Nemanuální pracovníci (úředníci)\n\nMaloburžoazie a farmáři\n\n4. Malí vlastníci, farmáři\n\nDělnická třída: kvalifikovaní dělníci\n\n5. Středoškolsky vzdělaní technici, často manuální práce\n\n6. Kvalifikovaní námezdní pracovníci\n\nNekvalifikovaní a zemědělští dělníci             \n\n7. Manuálně námezdní polo-kvalifikovaní dělníci\n\nJeho cílem bylo přispět k vybudování vědecké teorie vzniku socialismu. Částečně zbavuje marxismus historicismu a zabývá se pouze kapitalismem. Nepovažuje jeho zánik za nevyhnutelný, ale možný. Navrhl dva třídní modely vyspělé kapitalistické společnosti. V prvním vymezil střední třídu jako souhrn pozic, které jsou zároveň ve více třídách. Nazval je nejednoznačné třídní postavení. Ve druhém řešení vymezuje tři zdroje vykořisťováním: vlastnictví výrobních prostředků, řídící pozice, kvalifikace. Buržoazie disponuje všemi, dělnická žádnými, střední třída je umístěna rozporně jsou vykořisťováni a vykořisťují, jsou také nositelem změn.\n\nV mediální teorii se používá Rogersův model difuze inovací z roku 1962, kde přijetí nových technologií (šířích mediálních sdělení) přináleží v jejich raném stádiu jedincům s vyšším ekonomicko-sociálním statusem.\n\nO faktorech tvořících sociální stratifikaci, jimiž jsou materiální zabezpečení, moc a prestiž, se hovoří jako o 3 dimenzích sociální stratifikace.\n\nProtože si veřejnost všímá především rozdílů v životní úrovni, je ekonomická stránka sociálního statusu tím nejnápadnějším a v běžném životě nejdůležitějším hlediskem nerovnosti. Materiální zabezpečení má 2 aspekty: vlastnictví a příjmy. Vlastnictví je charakteristikou stratifikačního systému jako celku. Projevuje se v podobě majetku, jenž je výsledkem akumulace příjmů.\n\nM. Weber vymezuje moc jako šanci individua, nebo skupiny lidí prosadit svoji vůli i přes vůli ostatních. Moc je považována za důležitou dimenzi stratifikačního systému prakticky všemi autory, kteří se zabývají sociální stratifikací. Každá sociální skupina představuje mocenské uspořádání a každé sociální jednání je v podstatě uplatňováním moci.\n\nPrestiž je jedním z předpokladů úcty, kterou si lidé navzájem prokazují. Společenská prestiž je spojena s určitým statusem, k jehož symbolům dnes patří především místo bydliště, vlastnictví nejrůznějších předmětů, členství v organizacích a mnoho dalších. V souvislosti se sociální stratifikací nás především zajímá prestiž zaměstnání. Pravděpodobně prvním, kdo vymezil prestiž, jako důležitou charakteristiku zaměstnání byl Thorstein Veblen, který formuloval svoji teorii sociální stratifikace v práci „Teorie zahálčivé třídy“ (The Theory of the\nLeisure Class). Dle jeho pojetí tkví rozdíly mezi jednotlivými třídami především v prestiži, přičemž největší úctu mají ti, kteří jsou zproštěni produktivní práce.\n\nSociální mobilita je pohyb jednotlivců, či celých skupin ve stratifikačním systému. Rozlišujeme mobilitu horizontální a vertikální. Mobilita horizontální je vysvětlována jako přechod individua z jedné skupiny do jiné, která se nachází ve stejné rovině. Ta je pak dělena na mobilitu individuální a skupinovou. Mezním případem sociální mobility je kastovní systém, v jehož rámci je dán každému jedinci sociální status podle toho, v jaké kastě se narodí. V této skupině lze zaznamenat jen minimální vertikální mobilitu, proto také bývá tato společnost nazývána jako askriptivní. Z hlediska propustnosti hranic mezi jednotlivými segmenty se jedná o tzv. sociálně uzavřenou společnost. Druhým extrémem je společnost rovných šancí, nazývaná zásluhová, nebo meritokratická. Zde se hovoří o společnosti sociálně otevřené. V rámci výzkumu sociální mobility bývají sociology zkoumány typické mobilitní dráhy. Pokud se liší sociální status dětí a jejich rodičů, hovoříme o intergenerační sociální mobilitě. Je-li naopak nižší, hovoříme o sestupné mobilitě. V obou případech se ale jedná o mobilitu vertikální.\n\n\n"}
{"id": "46328", "url": "https://cs.wikipedia.org/wiki?curid=46328", "title": "Oběžné kolo", "text": "Oběžné kolo\n\nOběžné kolo je částí rotoru některých strojů, především čerpadel a turbín. U hnaných strojů na něm dochází dochází k transformaci mechanické energie rotoru na kinetickou energii proudícího média, u hnacích strojů naopak ke transformaci kinetické energie proudícího média na mechanickou energii rotoru.\n\nOběžné kolo se obvykle skládá ze sady lopatek, zasazených do pevného prstence.\n\nRotor může mít i několik oběžných kol – to je typické například pro parní turbínu nebo turbokompresor.\n\n"}
{"id": "46329", "url": "https://cs.wikipedia.org/wiki?curid=46329", "title": "Charles Algernon Parsons", "text": "Charles Algernon Parsons\n\nCharles Algernon Parsons (13. června 1854 – 11. února 1931) byl anglo-irský vynálezce a technik.\n\nVystudoval strojní inženýrství v Dublinu a pak matematiku na St. John’s v Cambridge (1877). Roku 1898 se stal členem Královské společnosti. V roce 1911 byl povýšen králem do šlechtického stavu a užíval titul Sir. Zemřel ve věku 76 let 11. února 1931 v Kingstownu na ostrově Jamajka, pohřben je ale v Cambridgi.\n\nV roce 1884 vynalezl a patentoval přetlakovou parní turbínu, kterou později doplnil redukční převodovkou k pohonu pomaloběžného hřídele lodní vrtule a instaloval ji v roce 1894 na parolodi Turbinia, která vytvořila několik v té době platných rychlostních rekordů (34 1/2 uzlu). Parsonsovy turbíny byly poté instalovány jako pohonné jednotky nových lodí Královského námořnictva a zajistily mu na dlouhou dobu totální převahu. Později byly montovány i do civilních lodí.\n\nVynalezl též mechanický redukční převod, který při umístění mezi turbínu a lodní šroub výrazně zlepšil účinnost obou. K velmi praktickým vynálezům patřily protiskluzové řetězy na pneumatiky automobilů. Postupně si na své konto připsal 300 patentů.\n\n"}
{"id": "46331", "url": "https://cs.wikipedia.org/wiki?curid=46331", "title": "Lucius Calpurnius Piso Frugi", "text": "Lucius Calpurnius Piso Frugi\n\nLucius Calpurnius Piso Frugi byl římský politik a historik plebejského původu.\n\nO jeho životě máme poměrně málo informací, v r. 149 př. n. l. se stal tribunem lidu a roku 133 př. n. l. jako konzul porazil sicilské otroky.\n\nSepsal dějiny Říma \"Analles\", které jsou zpracovány velice realisticky a přesně, ale velmi nečtivě. V tomto díle se jako jeden z prvních pokusil nějak pracovat s tamními legendami, tzn, nepřepisoval je, ale komentoval je. Toto dílo končí rokem 146 př. n. l.\n"}
{"id": "46341", "url": "https://cs.wikipedia.org/wiki?curid=46341", "title": "Deci", "text": "Deci\n\nDeci (symbol d) je předpona soustavy SI a znamená mocninu 10, nebo 1/10.\nPředpona pochází z latinského \"decimus\", což znamená \"desátý\". Tato předpona se používá pouze s některými jednotkami podle zvyklostí (decilitr, decibel).\n"}
{"id": "46343", "url": "https://cs.wikipedia.org/wiki?curid=46343", "title": "Deka", "text": "Deka\n\nDeka- (symbol da) je předpona metrické soustavy a soustavy SI, používaná pro vyjádření desetinásobku.\n\nPředpona pochází z řeckého slova \"δέκα (deka)\", což znamená \"deset\". Užití této předpony není frekventované, zpravidla se vyskytuje v zaužívaných spojeních pouze s určitými jednotkami – např. dekagram: 1 dag = 10 g = 0,01 kg. V této souvislosti je častou chybou užívání zastaralé podoby zkratky pro dekagram, \"dkg\", která neodpovídá konvencím (správně je \"dag\"). Samotným nesklonným výrazem \"deka\" (či zkomoleně \"\"deko\"\") v běžném jazyce vždy rozumíme právě dekagram.\n"}
{"id": "46345", "url": "https://cs.wikipedia.org/wiki?curid=46345", "title": "Ulysses S. Grant", "text": "Ulysses S. Grant\n\nUlysses S. Grant (rodným jménem Hiram Ulysses Grant; 27. dubna 1822 – 23. července 1885) byl generál Unie v americké občanské válce a v letech 1869 až 1877 v pořadí 18. prezident Spojených států amerických.\n\nVojenským historikem J. F. C. Fullerem byl Grant označen za „největšího generála své doby a jednoho z největších stratégů všech dob“. Vyhrál mnoho důležitých bitev, stal se nakonec nejvyšším velícím generálem všech unijních armád a je mu připisována rozhodující úloha ve vítězství Unie v občanské válce.\n\nNavzdory kritickému pohledu mnoha historiků, kteří považují jeho volební období za jedno z nejslabších v amerických dějinách, jeho přítomnost v Bílém domě měla bezesporu stabilizující vliv v kritickém období tzv. rekonstrukce. Na rozdíl od mnoha významných veřejně působících současníků byl uznáván jak v severních, tak v jižních státech a to v době, kdy necitlivost ze strany vlády a jakékoli vzbuzení pocitu, že se Sever mstí, by mohl vyvolat nové povstání. Navíc se tehdy celá federace vyrovnávala se zákazem otroctví, který nastolil nové problémy týkající se rovnoprávnosti ras, jež nakonec vyvrcholily v době hnutí za občanská práva v 60. letech 20. století.\n\nPřestože byla jeho administrativa zamořena korupcí a častými skandály, on sám byl zřejmě v tomto ohledu bezúhonný. Historiky je mu spíš vyčítáno, že se proti korupci razantněji nepostavil. Novější studie zdůrazňují to, čeho jeho administrativa v rámci rekonstrukce dosáhla. Jeho podpora volebního práva černochů a jejich možnosti obsazovat veřejné pozice byly ve své době především na jihu velmi nepopulární, ale později mu získaly respekt.\n\nNarodil se v Point Pleasant v Clermontském okrese ve státě Ohio, 40 km od Cincinnati na řece Ohio. Jeho otec Jesse Root Grant (1794–1893) byl koželuhem a stejně jako jeho matka Hannah, rozená Simpson (1798–1883) pocházel z Pensylvánie. Na podzim roku 1823 se rodina přestěhovala do vesnice Georgetown v okrese Brown v Ohiu, kde strávil většinu svého dětství až do věku 17 let.\n\nV sedmnácti, poté, co se stěží dostal na vojenskou akademii ve West Pointu (jen těsně se vešel do požadavku na výšku), se stal za pomoci kongresmana Thomase L. Hamera kadetem této vojenské akademie. Hamer jej chybně nominoval pod jménem Ulysses Simpson Grant, a přestože on sám proti této změně jména protestoval, nedokázal porazit státní byrokracii. Po dokončení studií dál vystupoval pod tímto jménem, ale užíval jen střední iniciálu S.\n\nAkademii ve West Pointu ukončil v roce 1843 na 21. místě mezi 39 spolužáky. Na akademii získal reputaci nebojácného a zkušeného jezdce. Už v této době si zvykl pít alkohol, během války začal i kouřit obrovské množství doutníků (má se zato, že během 5 let dokázal vykouřit přes 10 000 doutníků). Tento zvyk pravděpodobně přispěl k rakovině hrdla, která jej postihla v pozdějších letech jeho života.\n\nDne 22. srpna 1848 se oženil s Julií Boggs Dentovou (1826–1902) s níž měl čtyři děti: Fredericka Dent Granta, Ulysses S. (Buck) Granta, Jr., Ellen (Nellie) Grantovou a Jesse Root Granta.\n\nSloužil v mexicko-americké válce pod generály Zachary Taylorem a Winfieldem Scottem, zúčastnil se bitev u Resaca de la Palma, Palo Alta, Monterrey a Veracruz. Byl dvakrát vyznamenán za statečnost: u Molina del Rey a Chapultepeca.\n\nKdyž v roce 1848 skončila válka s Mexikem, zůstal v armádě a byl několikrát přeložen na nová místa. V roce 1853 byl poslán do Fort Vencouveru v teritoriu Washington, kde sloužil jako proviantní důstojník u 4. jízdního regimentu. Jeho žena ho nemohla doprovázet, protože jeho plat by nedokázal uživit rodinu (v době jeho odjezdu byla v 8. měsíci těhotenství s jejich druhým dítětem). V roce 1854 byl povýšen na kapitána a pověřen velením setniny F 4. pěšího pluku ve Fort Humboltu v Kalifornii. Přestože jeho plat vzrostl, stále nebylo možné, aby jeho rodina přijela za ním na západ. Zkoušel obchodně podnikat, aby nějak zvýšil své příjmy, ale neúspěšně. Začal pít, což vedlo k zhoršení jeho výkonu ve službě. Nakonec byl postaven před možnost buď čelit soudu nebo rezignovat. Dne 31. července 1854 tedy rezignoval a 7 let vedl civilní život jako farmář, realitní agent v St. Louis a konečně jako pomocník v obchodě s koženým zbožím vlastněným jeho otcem a bratrem v Galeně v Illinois. V této době se hodně zadlužil.\n\nDne 24. dubna 1861, 10 dní po pádu Fort Sumteru, dorazil se skupinou mužů, které naverboval, do Springfieldu v Illinois. Guvernér dospěl k závěru, že bývalý žák z West Pointu by měl dostal důležitější úkoly a povýšil jej na plukovníka 21. pěšího pluku (od 17. června 1861). Dne 7. srpna byl povýšen na brigádního generála dobrovolníků.\n\nV únoru 1862 získal Unii její první velké vítězství, když dobyl Fort Henry a Fort Donelson v Tennessee. Grant 16. února nejen zajal posádku Fort Donelson o síle 12 000 mužů, ale také požadoval „okamžitou a bezpodmínečnou kapitulaci“, která ho na Severu rychle zpopularizovala mezi veřejností, pro kterou se nakrátko stal hrdinou.\n\nNa začátku dubna 1862 byl překvapen generálem Albertem Sidney Johnstonem a přinucen k bitvě u Shilohu. Grantovi se podařilo udržet během jižanského útoku své pozice, druhý den převzít aktivitu a nakonec zvítězit. Bitva u Shilohu se s 25 000 oběťmi na obou stranách stala nejkrvavější bitvou celé války a celých dosavadních amerických dějin (počet obětí překonal celkové množství mrtvých v revoluci, válce z roku 1812 a mexické válce).\nHenry W. Halleck, jeho nadřízený generál ho zprostil na několik měsíců velení a převzal velení v poli sám. Pouze pod vlivem svého přítele generála Williama T. Shermana, zůstal nadále v armádě a nerezignoval. Do své armádní funkce se vrátil poté, co byl Halleck jmenován vrchním velitelem všech unionistických armád.\n\nBěhem kampaně v zimě 1862–1863 se pokoušel získat pevnost Vicksburg na řece Mississippi, jeden ze dvou zbývajících opěrných bodů Konfederace na řece. (dalším byl Port Hudson). Vicksburg byla pevnost postavená na říční ostrožně a obklopená mrtvými říčními rameny; přes složitý terén bylo takřka nemožné se k městu dostat a zároveň zásobovat vojsko. Konečně na jaře 1863 přišel na způsob, jak město získat. Tato operace je považována za jednu z nejdokonalejších v celé vojenské historii.\n\nVedl své oddíly podél západního břehu a na vhodném místě Mississippi překročil za pomoci amerického námořnictva, které přivezlo k Vicksburgu zbraně. (Toto byla do bitvy o Normandii v roce 1944 největší obojživelná operace v americké vojenské historii). Poté se svými muži pokračoval do vnitrozemí, čímž se odřízl od zásobovacích oddílů. Přesunoval se co nejrychleji, aby nedal veliteli Jižanů Johnu C. Pembertonovi příležitost soustředit své síly a zaútočit. Směrem na východ Grant obsadil město Jackson, čímž se mu povedlo odříznout železniční spojení do Vicksburgu.\n\nPak se obrátil na západ a obsadil Champion Hill, poté, co zde porazil Vicksburské oddíly, které se musely stáhnout za opevnění města. Po 6 týdnů obléhal město, 4. července 1863 se Pemberton vzdal. Pro Konfederaci to (spolu s bitvou u Gettysburgu, která proběhla o den dřív) znamenalo zásadní obrat, jih byl územně rozdělen na dvě části a tak výrazně oslaben.\n\nV září 1863 Konfederace vyhrála bitvu u Chickamauga, poté se poražené unijní vojsko pod vedením Williama Rosencranse stáhlo do města Chattanooga v Tennessee – končila zde železnice ve východní Tennessee a zároveň to byla brána do severní Georgie. Město bylo promptně obleženo vítěznými konfederačními vojsky pod vedením Braxton Bragga. Dne 16. října byl Grant pověřen velením obleženého vojska, okamžitě nahradil Rosencranse George H. Thomasem. Ještě předtím Grantův hlavní stratég (chief engineer) William F. „Baldy“ Smith začal realizovat plán známý jako „Cracker Line“, 28. a 29. října 1863 porazil v bitvě u Wauhatchie jižní oddíly a ovládl řeku Tennessee (řeka), po které do Chattanoogy připlouvaly zásoby a posily. Toto otevření obležení zvedlo morálku obléhaného vojska, na konci listopadu přešel Grant do protiútoku.\n\nBitva u Chattanoogy nezačala pro severní armádu dobře. Generál Sherman nedokázal úspěšně zaútočit na pravé křídlo konfederačních vojsk. Zaútočil nejen na špatném místě, ale nechal se porazit jedinou jižní divizí. On sám reagoval na tento špatný start předstíraným útokem na střed (pod vedením Thomase), což mělo odvést pozornost od Shermana na pravém křídle. Thomas čekal, dokud si nebyl jistý, že Hooker posílený potomackou armádou nenapadl konfederátní síly na levém křídle. Hookerovi se podařilo prolomit jižanské levé křídlo, zatímco Thomasovi muži byli stejně úspěšní v centru, kde se předstíraný útok změnil ve skutečný (Thomasovi muži měli zaujmout pozice na úpatí Misionářského hřebenu, ale vojáci rozpálení porážkou u Chickamaugy se začali sápat na pozice na vrcholu kopce a bylo jejich velkým štěstím, že se konfederačním vojákům nepodařilo sklonit děla natolik, aby je mohli zasáhnout; když unionističtí vojáci dosáhli vrcholu kopce, dávali se Jižani okamžitě na útěk). Zpočátku se sice na Thomase hněval, že překročil daný rozkaz, ale toto vítězství způsobilo ústup jižanských vojsk a zároveň otevřelo Unii možnost napadnout Atlantu v Georgii – srdce Konfederace.\n\nJeho vůle k boji a schopnost vítězit přesvědčila Lincolna a byl povýšen 2. března 1864 na „lieutenant general“ (generálporučík – nová hodnost schválená kongresem přímo pro něj osobně). O 10 dní později se stal vrchním velitelem všech severských armád Spojených států amerických.\n\nJeho bojový styl nazval jeden spolugenerál „buldočím“. Přestože patřil k vynikajícím stratégům, jak se ukázalo u Vicksburgu a v závěrečném tažení proti generálu Robertu E. Leeovi, nebál se přímých útoků nebo těsného obléhání, často v době, kdy proti němu jižanské síly samy spouštěly útok. V okamžiku, kdy útok nebo obležení začalo, odmítal ustoupit nebo se nechat vytlačit z pole. Tato taktika často vedla k vysokým ztrátám jak na jeho straně, tak ovšem i na straně protivníka. Pro tuto strategii byl popisován (hlavně v roce 1864) jako „řezník“, je ale pravda, že ačkoli ostatní generálové měli ve svých oddílech podobně velké ztráty, úspěch ovšem mnohem slabší.\n\nV březnu 1864 pověřil bezprostředním velením západních armád generálmajora William T. Shermana a své velitelství přesunul do Virginie, kde se zaměřil na už dlouho bezúspěšně probíhající snahu zničit Leeovu armádu. Jeho dalším bezprostředním cílem, podmíněným ovšem splněním toho prvního, bylo obsazení Richmondu, hlavního města Konfederace. K dosažení těchto cílů použil složitou koordinovanou strategii, jejímž cílem bylo zaútočit na centrum Konfederace z více směrů: Grant, George G. Meade a Benjamin Franklin Butler proti Leeovi blízko Richmondu; Franz Sigel v údolí Shenandoahu; Sherman měl napadnout Georgii, porazit Josepha E. Jonhstona a získat Atlantu; George Crook a William W. Averell měli přerušit železniční spojení ze Západní Virginie; úkolem Nathaniela Bankse bylo získání Mobile v Alabamě. Grant byl prvním generálem, který se pokusil o tak komplexní koordinovanou strategii a zároveň i první, kdo pochopil důležitost protivníkovy vnitřní ekonomické infrastruktury – použil tak koncept totální války.\n\nOverland Campaign začala 4. května 1864, když potomacká armáda o 115 000 mužích (oproti asi 65 000 mužům Leeovým) překročila řeku Rapidan (Rappahannock) a vstoupila do oblasti dosud známé jako Divočina (Wilderness), naopak Lee poslal do této oblasti Armádu Severní Virginie, která měla za úkol oslabit početní převahu seveřanů. Bitva v Divočině (Battle of Wilderness) probíhala dva dny, 7. května došlo k přestávce v bojích a také k jednomu z klíčových rozhodnutí ve válce. Lee se rozhodl stáhnout z pozic, aby mu umožnil to, co dosud dělali všichni velící generálové severních armád – ústup. Místo rozkazu k ústupu nařídil obejít Leeho na východě a směřovat dále na jih.\n\nSiegelova kampaň v Shenandoahu i Butlerova kampaň u řeky James neuspěly, a proto byl generál Lee schopný doplnit své jednotky vojáky z těchto oblastí.\n\n8. května 1864 se Lee s Grantem utkali znovu, tentokrát v bitvě u Spotsylvanského dvora (Battle of Spotsylvania Court House), která trvala 5 dní. 11. května napsal proslavenou zprávu obsahující větu: „Navrhuji bojovat na této linii, i kdyby to mělo trvat celé léto“. Druhého dne, 12. května, nařídil hromadný útok, který téměř prolomil Leeovu frontu, nakonec se zas stočil a pokračoval směrem k jihu.\n\nI přes rostoucí ztráty unionistických armád se situace měnila k jejich prospěchu. Většina Leeových úspěchů byla založena na ofenzívě obsahující překvapivé přesuny a náhlé útoky. Teď byl přinucen bojovat dlouhodobě v defenzívě. Dokonce i po strašné bitvě u Cold Harbor (1. až 3. června) dokázal stupňovat tlak a překročit řeku James.\nK Petersburgu ve Virginii dorazil jako první a jeho hlavním úkolem zde bylo zajistit tuto významnou železniční křižovatku. To se však vinou přehnaně opatrného podřízeného Williama F. „Baldy“ Smithe nepodařilo. Další tři dny strávilo vojsko marnými útoky, a o tři dny později dorazily i Leeovy oddíly, které posílily obránce města. Nezbylo mu, než začít s obléháním.\n\nPřiklonil se k plánu navrženému Ambrosem Burnsidem. Před rozbřeskem 30. července nechal vyhodit do vzduchu doly pod konfederačními jednotkami. Vzhledem ke změnám prováděným na poslední chvíli (mimo jiné se Grant a Meade do poslední chvíle ubezpečovali, aby jednotky složené z černých Američanů vedly útok), byl následující útok chabý a špatně koordinovaný. Konfederační jednotky využily možnosti se přeskupit a provést protiútok. Zvítězily v bitvě o kráter (Battle of the Crater) a unionisté tak ztratili další příležitost s konečnou platností rozhodnout o konci války.\n\nJak postupovalo léto a Shermanovy armády nedokázaly postoupit, především ve Virginii a Georgii, začala nastávající události ovládat politika. Na podzim totiž připadaly prezidentské volby. Pro Unii se věci ještě zhoršily, když se Leeovi podařilo oddělit malou armádu pod velením generálmajora Jubal A. Earlyho, která měla za úkol odlákat Granta. Early skrz Shenandoahské údolí prošel na sever do bezprostřední blízkosti Washingtonu. Nebyl sice schopný obsadit město, ale samotná jeho přítomnost v bezprostřední blízkosti zřejmě znamenala další snížení šancí na Lincolnovo znovuzvolení.\n\nAž na počátku září přineslo jeho úsilí první ovoce, když Sherman obsadil Atlantu. Tehdy poslal Philipa Sheridana do Shenandoahského údolí vypořádat se s Earlym. Lidé na severu si čím dál jasněji začali uvědomovat, že válka se obrací k jejich vítězství a Lincoln ve volbách zvítězil. Později v listopadu Sherman začal svůj pochod k moři. On i Sheridan pokračovali v jeho strategii totální války.\n\nNa začátku dubna 1865 konečně jeho neustávající tlak donutil Leeho evakuovat Richmond a po devítidenním ústupu se Lee vzdal u Appomattoxu – 9. dubna 1865. Nabídl mu velkorysé podmínky kapitulace, které uvolnily napětí mezi oběma armádami a umožnily jižanským vojákům uchovat si alespoň zdání hrdosti. Do několika týdnů bylo po válce, přestože menší akce pokračovaly až do doby, kdy se Kirby Smith vzdal u Trans-Mississippi Departmentu 2. června 1865.\n\nOkamžitě po Leeově kapitulaci byl poctěn kráčet vedle rakve na pohřbu Abrahama Lincolna. Lincoln byl znám svojí podporou jeho osobě. Po bitvě u Shilohu řekl: „Nemůžu ho propustit. On totiž bojuje“.\nPo válce mu Kongres udělil hodnost „General of the Army“ (odpovídá dnešnímu čtyřhvězdičkovému generálovi – armádní generál). Do hodnosti ho jmenoval nový prezident Andrew Johnson 25. července 1866.\n\nStal se 18. prezidentem USA a sloužil během dvou volebních období od 4. března 1869 do 3. března 1877. Byl vybrán jako republikánský prezidentský kandidát na republikánském národním shromáždění v Chicagu, Illinois 20. května 1868 bez skutečné konkurence – odpůrci otroctví a republikáni k němu vzhlíželi jako k vítězi od Vicksburgu a válečnému hrdinovi. Během voleb získal proti svému demokratickému protihráči Horatio Seymourovi většinu 3 012 833 z celkového počtu 5 716 082 hlasů. Zároveň si ale do svého prezidentského úřadu přinesl jen minimální politické zkušenosti a dle mnohých kritiků i malý talent politické záležitosti řešit.\n\nJeho volební období bylo zaplaveno skandály (jako např. Sanbornský incident v Treasury a problémy s U.S. zástupcem Cyrus I. Scofieldem). Nejznámějším se stal skandál zvaný Whiskey Ring, kdy vláda přišla o víc než 3 milióny dolarů vybraných daní. Orville E. Babcock, sekretář prezidenta, byl označen za člena této kliky a unikl usvědčení pouze díky prezidentovu pardonu. Později prezidentův ministr války William W. Belknap podstoupil vyšetřování, které odhalilo, že bral úplatky při prodeji Native American trading posts.\n\nPřestože neexistují důkazy, že by se on sám podílel na korupci svých podřízených, nezaujal proti jejich činnosti jasné a pevné stanovisko ani když byli usvědčeni. Neměl dobrou ruku při výběru svých spolupracovníků. Znepřátelil si vůdce politických stran, když příliš mnoho úřadů dal svým přátelům a politickým podpůrcům, za kterými stál i když se neosvědčili či proti nim byla vznesena závažná obvinění, která se ukázala založená na pravdě. (Jednou z výjimek byl na post ministra zahraničí vybraný Hamilton Fish z New Yorku). Jeho neschopnost zajistit si politické spojence působila jako jeden z nejdůležitějších faktorů, proč se mu skandály dostaly mimo kontrolu.\n\nI přes tyto skandály dokázal Spojené státy americké přenést přes citlivé období tzv. \"Rekonstrukce\". Podporoval jen omezenou přítomnost severních jednotek na území jižních států – ty měly zajistit dodržování práv jižanských černochů a zamezit násilným činům Ku Klux Klanu. V letech 1869 a 1871 podepsal zákony, které zaručovaly volební právo černochům a potíraly vůdce Ku Klux Klanu. Patnáctý dodatek americké ústavy, který zaručoval volební právo černochům, byl schválen v roce 1870.\n\nV roce 1876 bylo do Unie přijato Colorado.\n\nV oblasti zahraniční politiky byla největším úspěchem jeho administrativy Washingtonská smlouva se Spojeným královstvím (byla vyjednána, jednou z jeho mála dobrých voleb při obsazování úřadu, ministrem zahraničí Hamiltonem Fishem) z roku 1871.\n\nKongres neschválil koupi Santo Dominga.\n\nPůvodně chtěl o prezidentskou funkci usilovat potřetí, nakonec však (přestože jeho podpora mezi obyvatelstvem zřejmě zůstávala vysoká) od tohoto záměru upustil (proti se např. vyslovil i Kongres USA).\n\nV roce 1876 během pravděpodobně zmanipulovaných prezidentských voleb (rozhodovalo se mezi Hayesem a Tildenem) uklidnil národ tím, že svolal federální komisi.\n\nBylo o něm známo, že často navštěvoval Willardský hotel, aby unikl stresu Bílého domu. Ve foyer (angl. lobby) se ho obvykle snažilo zastihnout velké množství lidí, které nazýval „zatracenými lobbisty“ (those damn lobbysts), tak snad vznikl moderní pojem „lobbista“.\n\n\nPo vypršení svého prezidentského období mj. hodně cestoval a napsal paměti. Týden po jejich dokončení, 23. července 1885, zemřel na karcinom hrtanu.\n"}
{"id": "46350", "url": "https://cs.wikipedia.org/wiki?curid=46350", "title": "Csongrád", "text": "Csongrád\n\nCsongrád [čongrád], od 4. června 2020 oficiálně Csongrád-Csanád [čongrád-čanád], je župa, ležící na jihu Maďarska u hranic se Srbskem a Rumunskem. Jejím hlavním městem je Segedín. Na západě sousedí se župou Bács-Kiskun, na severu Jász-Nagykun-Szolnok a na východě se župou Békés.\n\nDnešní župa Csongrád vznikla při administrativní reformě roku 1950, ale má tradici sahající hluboko do středověku. Z historického hlediska pokrývá víceméně celé území někdejšího uherského komitátu Čongrád, asi polovinu Čanádu (zbytek je zahrnut do župy Békés) a malou okrajovou část Torontálu (zbytek je rozdělen mezi Srbsko a Rumunsko). Název území je odvozen od stejnojmenného městečka v severní části župy a má slovanský původ. Existují politické snahy zohlednit historické okolnosti rozšířením názvu župy na \"Csongrád-Csanád-Torontál\". Od 4. června 2020 se župa bude oficiálně jmenovat \"Csongrád-Csanád megye\".\n\nCelé území župy leží ve Velké uherské nížině a je zcela ploché. Ze severu na jih jím protéká Tisa, jejíž výtok (78 m n. m.) je nejnižším bodem celého Maďarska. V Segedíně se do ní zleva vlévá její vůbec největší přítok Maruše \"(Maros)\". Severně od Segedína se nachází jezero Fehér-tó. Csongrád disponuje velmi úrodnou půdou, pochází odsud značná část celé maďarské zemědělské produkce, vyhlášená je zejména zdejší cibule a paprika.\n\nCsongrádem prochází hlavní silniční tah z Budapešti směrem na Balkán, dálnice M5, která se u Segedína větví na směr Bělehrad a Soluň (E75) a na odbočku M43 směr Rumunsko (E68). Ze Segedína vycházejí i další hlavní silnice, č. 47 směr Békéscsaba a Debrecín a č. 55 směr Baja.\nZ pohledu železnice nemá Csongrád takový tranzitní potenciál, i největší uzel Segedín má spíše jen místní význam.\n\n\n\n\n"}
{"id": "46355", "url": "https://cs.wikipedia.org/wiki?curid=46355", "title": "Hórjúdži", "text": "Hórjúdži\n\nHórjú-dži (: 法隆寺, „Chrám kvetoucího práva“) je buddhistický chrám ve městě Ikaruga, prefektura Nara, Japonsko. Jeho plné jméno je Hórjú Gakumondži (法隆学問寺) neboli „Vzdělávací chrám kvetoucího práva“, což napovídá, že chrám slouží nejen jako klášter, ale i jako seminář. V chrámovém komplexu se nacházejí jedny z nejstarších dřevěných budov na světě. Je počítán mezi sedm velkých narských chrámů (南都七大寺, \"Nanto šičidaidži\").\n\nChrám byl původně založen v roce 604 na příkaz prince Šótoku. Dokončen byl o tři roky později a byl tehdy pojmenován „Ikaruga-dera“ (斑鳩寺).\nV roce 670 chrám shořel a poté byl postupně obnovován až do počátku 8. století. Později se stal hlavním náboženským centrem \"Hossó buddhismu\".\n\nMnoho z fresek, soch a další výzdoby uvnitř chrámu, stejně jako vlastní architektura, vykazují známky vlivu Číny, Korey a Indie.\n\nHórjúdži je jeden z nejstarších buddhistických chrámů v Japonsku. Pochází z doby, kdy buddhismus byl pro Japonce novým náboženstvím.\n\nV roce 1993 byl chrám přidán na Seznam světového dědictví UNESCO.\nTaké japonská vláda přiznala dvaceti budovám v chrámovém komplexu status „Národního pokladu“ nebo „Důležité kulturní památky“.\n\nHórjúdži se dělí na dvě části: starší Západní chrám (西院 \"Sai-in\") a na Východní chrám (東院 \"Tó-in\").\n\n\n\n\n\n\n\n\n\n\n"}
{"id": "46367", "url": "https://cs.wikipedia.org/wiki?curid=46367", "title": "Veľké Hincovo pleso", "text": "Veľké Hincovo pleso\n\nVeľké Hincovo pleso je karové ledovcové jezero v Mengusovské dolině ve Vysokých Tatrách na Slovensku. S rozlohou 20,08 ha a hloubkou 53,7 m se jedná o největší a nejhlubší jezero Slovenska.\n\nVeľké Hincovo pleso je 740 m dlouhé a 370 m široké; jeho rozloha dosahuje 20,08 ha a hloubka 53,7 m. Objem vody je 4 091 712 m³. Jedná se o největší a nejhlubší jezero na Slovensku. Leží v nadmořské výšce 1944,8 m v Hincové kotlině, která tvoří jeden z nejvyšších stupňů Mengusovské doliny. Průměrně 270 dní v roce je zamrzlé.\n\nNázev plesa souvisí patrně se jménem (Hinca, Ignáce) některého majitele pozemků nebo pastýře, který k němu vystoupil. Na západě se nad plesem prudce zvedají stěny Kôprovského štítu, na severu Čubriny a Velkého Mengusovského štítu a na východ Východního Mengusovského štítu, Hincovy veže a Mengusovského Volovce. Na jih se otevírá Mengusovská dolina, od které je kotlina plesa oddělená ledovci ohlazeným stupněm. Okolí plesa je kamenité. Jihozápadně ve vzdálenosti několika desítek metrů se za stupněm nachází Malé Hincovo pleso.\n\nPleso nemá žádný povrchový přítok. Odtéká z něj Hincov potok, který je pravou zdrojnicí řeky Poprad. Na Hincovém potoce pod plesem a v jeho blízkosti se nacházejí drobná jezírka zvaná Hincove oká. V průběhu roku dosahuje teplota vody u hladiny maximálně 7 °C. Rozměry jezera v průběhu času zachycuje tabulka:\n\nV plese byl vysazen pstruh potoční (\"Salmo trutta morpha fario\") a jde o nejvyšší nadmořskou výšku na Slovensku, kde se vyskytuje.\n\nPřístup je možný pěšky a to pouze v letním období od 16. června do 31. října. Ve vzdálenosti několika metrů od jihozápadního břehu vede modrá turistická značka, která spojuje Mengusovskou dolinu s Kôprovskou dolinou.\n\nOd Popradského plesa trvá výstup 1:40 hodiny. Vrátit se je možné stejnou cestou anebo pokračovat přes Vyšné Kôprovské sedlo a Hlinskou dolinu do Kôprovské doliny.\n\n\n"}
{"id": "46368", "url": "https://cs.wikipedia.org/wiki?curid=46368", "title": "Štrbské pleso", "text": "Štrbské pleso\n\nŠtrbské pleso je nejtypičtější morénové ledovcové jezero, pleso na jižní straně Vysokých Tater na Slovensku. Nachází se v místě, kde se spojují Furkotská a Mlynická dolina na konci hřebenu Soliska a je druhé největší na slovenské straně. Leží ve nadmořské výšce 1346,6 m. Má rozlohu 19,67 ha, je 640 m dlouhé a 600 m široké. Dosahuje maximální hloubky 20 m. Jeho objem činí 1 299 400 m³.\n\nPleso nemá žádný povrchový přítok ani odtok. Potok Mlynica protéká 200 m východně. Severozápadně leží zarůstající Slepé pleso a jihovýchodně na Mlynici uměle hrazené Nové Štrbské pleso. Náleží do povodí Mlynice, ať už přímo nebo prostřednictvím jejího přítoku Lieskovce. Voda z něj v minulosti odtékala i do povodí Bielého Váhu. Díky činnosti člověka však dnes odtéká voda pod zemí jen do povodí Popradu. Voda u hladiny dosahuje průměrné roční teploty 6 °C při maximu 19 °C. Jezero zamrzá přibližně na 155 dní. Rozměry jezera v průběhu času zachycuje tabulka:\nV plese se vyskytuje pravděpodobně nejčistší genetická forma síha severního marény, který byl do něj uměle vysazen v roce 1929 a ještě v roce 1986 zde byl označen za druhou nejpočetnější. Počet jedinců ovšem v důsledku aktivit člověka a zvýšené tvorby řas klesal, přičemž tento pokles byl označen za kritický v roce 2001 a v roce 2016 zůstalo posledních několik kusů, takže její vyhynutí je pouze otázkou času. Dále se v jezeře vyskytují pstruh potoční, štika obecná, hlavatka obecná, plotice obecná, okoun říční, jelec jesen.\n\nPleso patřilo liptovské rodině Szentiványi, od nichž ho v roce 1901 odkoupil uherský stát. Osada Štrbské Pleso na březích jezera vznikla v roce 1872, kdy tu byla postavena první chata. Historické jádro osady leží na čelní moréně mlynického ledovce. Je to nejvýše položená osada na Slovensku. Od roku 1885 má charakter klimatických lázní.\n\nV okolí je sportovní středisko pro severské lyžařské disciplíny, lyžařský areál FIS. Pleso slouží jako východisko túr do Furkotské, Mlynické a Mengusovské doliny. Nad plesem je dolní stanice sedačkové lanovky, která vede na Chatu na Solisku. Kromě lanovky se zde nacházejí ještě další vleky. Nachází se zde stanice Tatranské horské služby. K Popradskému plesu vede naučná stezka mezi Plesom a plesom. Štrbské pleso leží v národní přírodní rezervaci Furkotská dolina. U východního okraje plesa se nachází přírodní rezervace Rašelinisko.\n\n\n\n\nV roce 1958 bylo pleso ztvárněno na československé poštovní známce s hodnotou 1,20 Kčs a v roce 1996 na dvanáctikorunové slovenské známce.\n\n\n"}
{"id": "46371", "url": "https://cs.wikipedia.org/wiki?curid=46371", "title": "Ministerstvo školství, mládeže a tělovýchovy České republiky", "text": "Ministerstvo školství, mládeže a tělovýchovy České republiky\n\nMinisterstvo školství, mládeže a tělovýchovy České republiky (MŠMT, anglická zratka MEYS) je ústřední orgán státní správy pro předškolní zařízení, školská zařízení, základní školy, střední školy a vysoké školy, pro vědní politiku, výzkum a vývoj, včetně mezinárodní spolupráce v této oblasti, a pro vědecké hodnosti, pro státní péče o děti, mládež, tělesnou výchovu, sport, turistiku a sportovní reprezentaci státu. Často bývá zkráceně označováno jen jako Ministerstvo školství. Sídlí v Karmelitské ulici v Praze 1-Malé Straně.\n\nMinisterstvu je podřízena Česká školní inspekce a řada přímo řízených organizací (z nejvýznamnějších Dům zahraniční spolupráce, CERMAT, Národní ústav pro vzdělávání, Národní institut pro další vzdělávání).\n\nMinisterstvo školství, mládeže a tělovýchovy je zřízeno zákonem \n\nVe školním roce 2007/2008 se uvolnily učební osnovy pro 1. a 6. třídy a základní školy si mohly (ale nemusely) vytvořit vlastní učební plány.\n\nDo roku 1655 bylo školství řízeno superintendanty. Později zde (se sídlem ve Vídni) byla Studijní dvorská komise (Studienhofkommission). Ministerstvo vzniká roku 1848 jako Ministerstvo veřejného vyučování (Ministerium des öffentlichen Unterrichtes), ale vzápětí je přejmenováno na Ministerstvo kultu a vyučování (Ministerium für Cultus und Unterricht). Roku 1918 byl zřízen Úřad pro správu vyučování a národní osvětu, který brzy nesl jméno Ministerstvo školství a národní osvěty. Od roku 1945 Ministerstvo školství a osvěty a od roku 1953 Ministerstvo školství (a zřízeno Ministerstvo kultury, pod které přešla osvěta). Od roku 1988 nese název Ministerstvo školství, mládeže a tělovýchovy.\n\nV roce 2015 ministerstvo udělilo akreditaci programu „I ve mně je lídr“, který podle religionisty Ivana Štampacha vychází z mormonské nauky.\n\nVe své veřejné výroční zprávě zpravodajská služba BIS varovala, že vliv sovětské verze moderních dějin a proruského panslovanství na výuku historie, českého jazyka a literatury na českých školách je součástí ruské hybridní strategie. V lednu 2019 se kvůli výuce historie na školách sešel ministr školství Robert Plaga s ředitelem BIS Michalem Koudelkou. \n\n\n"}
{"id": "46382", "url": "https://cs.wikipedia.org/wiki?curid=46382", "title": "Folitropin", "text": "Folitropin\n\nFolitropin (FSH, z angl. \"follicle–stimulating hormone\", tedy folikuly stimulující hormon) je jeden ze skupiny lidských pohlavních hormonů vyskytující se u obou pohlaví. Je produkován předním lalokem hypofýzy (adenohypofýzou) a řadí se mezi gonadotropiny.\n\nU žen podporuje růst folikulů (vaječníkových váčků) ve vaječnících a stimuluje tvorbu estrogenu. U mužů vyvolává tvorbu pohlavních buněk (spermatogenezi).\n\nFolitropin je z chemického hlediska glykoprotein o relativní molekulové hmotnosti asi 30 kDa. Skládá se ze dvou různých, nekovalentně vázaných podjednotek „a“ a „b“. Podjednotka a se vyskytuje i u ostatních glykoproteinových hormonů, tj. lutropinu (LH), tyreotropinu (TSH) a choriového gonadotropinu (hCG), který je primárně produkován placentou. Podjednotka b je naopak specifická pro každý z hormonů, určuje biologickou a imunologickou specifitu a umožňuje rozlišení FSH od ostatních glykoproteinových hormonů.\n\nÚčinek FSH se u mužů a žen liší.\n\nU žen se FSH a LH vzájemně doplňují při kontrole rozmnožovacích funkcí, indukují ovulaci a přispívají k rozvoji žlutého tělíska. Hladiny FSH cyklicky kolísají. Vzestup sekrece pohlavních steroidů zrajícím folikulem během první části cyklu je zodpovědný za „sekreční pík“ (náhlý vzestup produkce hormonů) a následně za ovulaci. Sekrece LH v pulsech podporuje rozvoj žlutého tělíska. Žluté tělísko pak postupně, jak roste, produkuje čím dál se zvyšující množství progesteronu a estradiolu. Pokud nedošlo k oplodnění, sekrece FSH a LH blokována vysokou hladinou steroidních hormonů (negativní zpětná vazba). V těhotenství funkci LH přebírá hCG (podporuje sekreci progesteronu žlutým tělískem).\n\nU mužů FSH spolu s LH a testosteronem stimuluje spermatogenezi. Během puberty FSH indukuje odpověď Leydigových buněk na LH. Sekrece FSH a LH je stimulována hypotalamickým dekapeptidem (hormon uvolňující gonadotropin - GnRH).\n\n"}
{"id": "46383", "url": "https://cs.wikipedia.org/wiki?curid=46383", "title": "Proudový chránič", "text": "Proudový chránič\n\nProudový chránič je elektrický přístroj, který odpojí chráněný elektrický obvod, pokud část přitékajícího proudu uniká mimo obvod, například při poškození izolace nebo při dotyku člověka.\nProudové chrániče jsou velmi citlivé. Běžné typy pro zásuvkové obvody domovních instalací mají předepsanou citlivost 30 mA a fungují v rozsahu od 15 mA do 30 mA unikajícího proudu. Základním principem proudových chráničů je obvykle zapojení součtového transformátoru (na obrázku vpravo označen číslem 6). Za normálních provozních podmínek je vektorový součet proudů protékajících transformátorem nulový, neboť proud tekoucí do obvodu vyrovnává účinky proudu z obvodu vytékajícího. Výsledný magnetický tok v jádře transformátoru je roven nule. Ve chvíli, kdy je část proudu odváděna jinudy, vznikne rozdíl proudů mezi oběma vodiči (v případě jednofázového vedení) či obecně nenulový součet výsledného proudu na několika vodičích (např. tři fáze a střední vodič). Tento rozdílový proud je pak chráničem detekován a obvod je rozpojen.\n\nVe většině domácností se proudové chrániče zatím používají spíše omezeně, jen pro některé obvody, jako doplněk ke standardním jističům. V nových instalacích je však použití chráničů povinné pro zapojení koupelen a pro zásuvkové obvody určené zařízením používaným mimo budovu. Typicky tedy pro různé sekačky, drobné stavební stroje, čerpadla. Proudovým chráničem musí být povinně vybaveny také přemístitelné (staveništní) rozvaděče. Od roku 2009 je používání proudových chráničů povinné pro všechny zásuvkové obvody v nových nebo rekonstruovaných domovních instalacích;\nNová norma upravující ochranu před úrazem elektrickým proudem (ČSN 33 2000-4-41 edice 2), která platí od února 2019, nařizuje instalovat tento ochranný prvek ke každému přístupnému elektrickému okruhu. Výjimkou mohou být zvláštní zásuvky určené pro připojení speciálního druhu zařízení (např. chladniček nebo výpočetní techniky, u kterých by mohlo nežádoucí vypnutí být příčinou značných škod).\n\nZákladními funkčními prvky proudového chrániče je součtový transformátor, velmi citlivé relé a spínací mechanismus. Podmínkou správné funkce přístroje je, že součtovým transformátorem prochází pouze pracovní vodiče. V žádném případě nelze součtovým transformátorem vést zemnící/ochranný vodič PE.\n\nZa normálních podmínek je vektorový součet proudů, ve všech pracovních vodičích roven nule a v sekundárním vinutí se neindukuje žádné napětí. Jestliže dojde za chráničem k úniku proudu z fázového vodiče do země, (respektive přes ochranný vodič) vznikne rozdíl mezi porovnávanými proudy. Tento rozdíl se naindukuje v sekundárním vinutí transformátoru, které vyvolá proud pomocí citlivého relé, které pak uvede v činnost spínací mechanismus. Tím dojde k rychlému odpojení poruchy od sítě.\nChráničem musí být vybaveny elektrické obvody koupelen, staveništní rozvaděče, instalace bazénů a fontán, zásuvky pro napájení zařízení ve venkovním prostředí, pokud je ochrana samočinným odpojením do 20 A (ruční nářadí, sekačky atd.). Veškeré zásuvky, ke kterým má přístup veřejnost, a tam, kde nejsme schopni zabezpečit dovolenou impedanci vypínací smyčky.\n\nPoznámka: Při použití chrániče s vybavovacím proudem 30 mA a dovoleném dotykovém napětí 50 V vychází podle Ohmova zákona maximální povolený odpor zemniče 1 666 ohmů. V praxi ale z důvodu ochrany pomocí nadproudových jističů nebo ochrany před bleskem požadují normy výrazně nižší odpor zemniče, typicky v jednotkách ohmů.\n\nProtože proudový chránič je elektro-mechanický přístroj a nelze tedy zcela vyloučit jeho poruchu a tím ohrožení elektrickým proudem, nelze jej použít jako základní ochranu, ale pouze jako ochranu doplňkovou. Protože je proudový chránič velmi citlivý a přesný, základní ochranu doplňuje, zpřesňuje a tím výrazně přispívá k bezpečnosti elektrických zařízení. Jeho nevýhodou může být nežádoucí vypnutí při součtu několika „nevýznamných“ poruch ve stejném obvodu.\n\n\n"}
{"id": "46388", "url": "https://cs.wikipedia.org/wiki?curid=46388", "title": "Uladzimir Karatkevič", "text": "Uladzimir Karatkevič\n\nUladzimir Symonavič Karatkevič, \"Уладзімір Сымонавіч Караткевіч\" (26. listopadu 1930 Orša – 25. července 1984 Minsk) byl běloruský spisovatel, básník, dramatik.\n\n\n\n\n\n\n\n"}
{"id": "46390", "url": "https://cs.wikipedia.org/wiki?curid=46390", "title": "Samota", "text": "Samota\n\nSamota či izolace je objektivní stav jedince, který nemá dostatek kontaktů s jinými lidmi a uniká tak ze svého sociálního prostředí. Jedinec se může uchylovat do samoty z různých důvodů:\nSe samotou je často zaměňována osamělost, jež je však subjektivním emočním stavem jedince, který, často v reakci na samotu, zažívá mocnou touhu po kontaktu s jinou osobou nebo jinými lidmi.\n\n"}
{"id": "46393", "url": "https://cs.wikipedia.org/wiki?curid=46393", "title": "Izolace", "text": "Izolace\n\nIzolace (z lat. \"insula\", ostrov, a franc. \"isolé\", oddělený, osamělý) může mít více významů:\n\n"}
{"id": "46396", "url": "https://cs.wikipedia.org/wiki?curid=46396", "title": "Brodsko-posávská župa", "text": "Brodsko-posávská župa\n\nBrodsko-posávská župa (chorvatsky Brodsko-posavska županija) je jedna z chorvatských žup. Leží v chorvatské části Slavonie, má podlouhlý tvar a jejím hlavním městem je Slavonski Brod.\n\nŽupa hraničí na jihu s Bosnou a Hercegovinou, její entitou Republikou srbskou, v Chorvatsku pak s župami Sisačko-moslavinskou na západě, Osijecko-baranjskouna severovýchodě, Požežsko-slavonskouna severu a Vukovarsko-sremskouna východě. Svůj název získala jak podle hlavního města, Slavonského Brodu, tak podle řeky Sávy, která tvoří její jižní hranici a zároveň i státní hranici mezi Chorvatskem a Bosnou a Hercegovinou. Její území je nížinné, okolo Sávy se nacházejí také lužní lesy, u severní hranice pak malá pahorkatina, dosahující výšky nejvýše 500 m. Obyvatelé jsou Chorvati, před občanskou válkou a rozpadem Jugoslávie tu ale žili i Srbové; díky nim tu tak zůstalo stále mnoho opuštěných domů. Infrastruktura oblasti je pořád ještě poničená z dob ozbrojených střetů, přesto díky mezinárodní pomoci se situace v mnohém zlepšila. Rovnoběžně s řekou Sávou, městem Slavonski Brod prochází dálnice z Bělehradu do Záhřebu a stejným směrem vede i železniční trať.\nÚzemí Brodsko-posávské župy lze rozdělit na tři celky:\n\nPočet obyvatel: 172 993 (údaj z roku 2001) (tj. 3,65% z celkového počtu obyv. Chorvatska)\n\nPrůměrná hustota obyvatel: 84,68/km²\n\nVe městech žije 79 004 obyv. (45,67%), na vesnicích žije 93 989 obyv. (54,33%)\n\n\n"}
{"id": "46399", "url": "https://cs.wikipedia.org/wiki?curid=46399", "title": "Brave New World (album, Iron Maiden)", "text": "Brave New World (album, Iron Maiden)\n\nBrave New World je dvanácté řadové album britské heavy metalové skupiny Iron Maiden, v britském žebříčku alb se umístilo na sedmé pozici. První album po návratu zpěváka Bruce Dickinsona a kytaristy Adriana Smithe. Skupina se poprvé představuje v sestavě se třemi kytaristy - pánové Dave Murray, Adrian Smith a Janick Gers. Na posledním koncertu turné k této desce byl pořízen živý záznam „Rock In Rio“, který vyšel na CD a DVD v roce 2002. Název alba je inspirován stejnojmenným antiutopickým románem (v češtině vyšel pod názvem \"Konec civilizace\") Aldouse Huxleyho, jehož název je citátem ze Shakespearovy \"Bouře\" a v překladu znamená \"Krásný\" nebo \"Báječný nový svět\".\n\n\nPokud není uvedeno jinak, autorem všech skladeb je Steve Harris.\n"}
{"id": "46402", "url": "https://cs.wikipedia.org/wiki?curid=46402", "title": "Adriana Karembeu", "text": "Adriana Karembeu\n\nAdriana Karembeu, rozená Sklenaříková, (* 17. září 1971 Brezno) je slovenská supermodelka, která nyní žije v Monaku.\n\nJejí matka je Slovenka a tatínek Čech. Během svého studia v Praze, ve třetím ročníku medicíny, studia zanechala a rozhodla se plně věnovat modelingu. Dne 22. prosince 1998 se provdala za francouzského fotbalistu Christiana Karembeu a ke svému jménu přidala i jeho jméno, Sklenarikova-Karembeu. V březnu 2011 oznámili rozchod.\n\nDne 14. června 2014 se podruhé vdala, a to za marockého podnikatele Arama Ohaniana. V srpnu 2018, ve svých téměř 47 letech věku, porodila dceru Ninu.\n\nDokumentární film \"Adriana\" (2004) o Adrianě Karembeu režíroval Miloslav Šmídmajer.\n\nTaké účinkovala ve filmu Asterix a Olympijské hry, a ve filmu \"Jak básníci neztrácejí naději\".\n\nV roce 1998 byla uvedena v evropském vydání Guinnessovy knihy rekordů jako modelka s nejdelšími dolními končetinami na světě, dlouhými 124 cm.\n\n"}
{"id": "46417", "url": "https://cs.wikipedia.org/wiki?curid=46417", "title": "John Locke", "text": "John Locke\n\nJohn Locke [\"džon lok\"] (29. srpen 1632 Wrington, Somerset – 28. říjen 1704 Essex) byl anglický filosof. Proslul zejména svou empiristickou teorií poznání a svou politickou filosofií, v níž hájil přirozenou svobodu a rovnost lidí. Hluboce ovlivnil britské osvícenství a pozdější liberální myšlení.\n\nJohn Locke se narodil ve Wringtonu poblíž Bristolu do puritánské rodiny. Jeho otec - také John Locke, původně právník - se účastnil občanské války jako důstojník vojsk parlamentu.\nRoku 1647 byl mladý John poslán na prestižní Westminster School v Londýně. Poté byl přijat na Christ Church v Oxfordu. Byl pilným studentem, avšak kritizoval zkostnatělost tehdejších osnov. Jeho přítel z Westminster School Richard Lower jej seznámil s medicínou a experimentální filosofií. Díky němu se Locke také stal členem anglické Royal Society.\n\nRoku 1656 získal bakalářský titul ve filosofii a v roce 1658 magisterský. Získal ještě bakalářský titul v medicíně (1674) a již tehdy spolupracoval s významnými mysliteli a vědci jako Robert Boyle, Thomas Willis a Robert Hook.\nRoku 1667 se přestěhoval do domu lorda Coopera, hraběte ze Shaftesbury, v Londýně jako jeho osobní lékař – hrabě trpěl infekcí jater. Později, když infekce začala být životu nebezpečná, provedl Locke operační zákrok, a zachránil tak Shaftesburymu život.\n\nShaftesbury (který byl zakladatelem politické frakce Whigů) se v roce 1672 stal lordem kancléřem. Locke se tak dostal do vysokých politických kruhů a dokonce získal několik funkcí, což mu poskytlo zkušenosti k sepsání pozdějších politických a ekonomických spisů. V roce 1675 výrazně klesla Shaftesburyho popularita a Locke odjel na čtyři roky do Francie. Po návratu napsal (nejspíše na Shaftesburyho popud) svá „Dvě pojednání o vládě“.\n\nKvůli podezření z účasti na spiknutí proti králi musel Locke roku 1683 uprchnout do Nizozemí, kde se věnoval převážně psaní. Do Anglie se vrátil až po Slavné revoluci, jako doprovod manželky Williama Oranžského (1688). Krátce po návratu vydal svá stěžejní díla „Esej o lidském chápání“ a „Dopis o toleranci“, která se setkala s velkým úspěchem.\n\nStáří prožil Locke v domě své přítelkyně lady Masham v Essexu. Trpěl již v té době silným astmatem, to mu však nezabránilo v čilých vědeckých diskuzích s osobnostmi jako John Dryden nebo Isaac Newton.\nZemřel 28. října 1704, aniž se oženil nebo měl potomky.\n\nLocke se svým myšlením řadí do anglického empirismu 17. století. Ve své teorii poznání se staví proti karteziánskému racionalismu, neboť popírá, že by v mysli byly od narození nějaké ideje. Mysl pokládá za nepopsanou desku (\"tabula rasa\"), která je formována teprve empirickou zkušeností a poté také pořádající schopností rozumu - reflexí.\n\nDo politické filosofie zasáhl teorií státu, který vzniká na základě společenské smlouvy, tedy na základě svobodné vůle jedince učinit se členem nějaké společnosti. Popisuje, co musí taková vláda činit a co nesmí nečinit, aby zůstala legitimní. Proti nelegitimní vládě mohou občané vyvolat revoluci. S jeho teorií se často spojuje demokratický způsob vlády, ač ji Locke nepovažuje za jedinou možnou a správnou formu vlády.\n\nJak Locke píše v úvodu \"Eseje o lidském rozumu\": „Protože právě rozum povyšuje člověka nad všechny ostatní vnímající bytosti a dává mu nad nimi úplnou převahu a nadvládu, je jistě námětem, který si právě pro svou vznešenost zasluhuje, abychom se jím usilovně zabývali.“ Jeho záměrem tedy je „zkoumat původ, jistotu a rozsah lidského vědění spolu s předpoklady a stupni víry.“ Jako název pro to, co se v mysli nachází, volí Locke slovo „idea“. Tvrdí, že v mysli není nic jiného než právě ideje, které získáváme v průběhu života, žádné ideje tedy nejsou vrozené. Rozum pak slouží jako princip, který pořádá ideje, vytváří složené ideje, a koriguje chyby smyslů na základě intuice.\n\nJsou výchozím i konečným materiálem, takže vše, co máme v mysli, Locke nazývá idejemi; je pak jasné, že je několik typů idejí. S představou nějakých vrozených principů či idejí Locke polemizuje, ale nakonec dokazuje, že nic takového nemůže být: (1) první princip – první ideu bychom si museli uvědomovat, (2) obecný princip – je vyvozen teprve z pozorovaných jevů, (3) děti, slaboduší, divoši – nemají ideje jako ostatní, protože je nedostali ze vzdělání / ze zkušenosti. (4) rozmanitost – rozdílnost idejí u různých kultur, společenství, náboženství, apod.\n\nIdeje získáváme z (a) vnějších smyslů, (b) z reflexe v průběhu života. To vyjadřuje Lockovo slavné „mysl je tabula rasa“, tedy že při narození je mysl dítěte jako nepopsaná tabule, do které se teprve skrze smysly otiskují jednoduché ideje. Pořádajícím rozumem (reflexí) pak vznikají ideje složitější. Vznik složitějších idejí se děje spojením jednodušších, kladením vedle sebe nebo abstrakcí.\n\nSložené ideje tak mohou být mody, substancemi nebo vztahy. Mody jsou takové ideje, které své trvání nemají samy ze sebe, ale jsou závislé na substancích, jako je např. trojúhelník, vražda, počet, prostor. Substance jsou takové kombinace jednoduchých idejí, které reprezentují jednotlivé věci, udržují si samostatnou, nezávislou existenci. Substance Locke ještě dělí na jednotlivé, samotné, jako např. „člověk“, a na skupiny jednotlivých, jako např. „armáda lidí“. Vztahy spočívají „v uvažování o jedné ideji vzhledem ke druhé a srovnávání jedné ideje s druhou.“ \n\nJak bylo řečeno, do mysli se dostávají základní, tedy jednoduché ideje jedině skrze smysly. Ideje však nejsou ve věcech, ale až v mysli. Ve věcech jsou kvality, které právě smysly převádějí na jednoduché ideje. Kvality dělí Locke ještě na primární, sekundární a dispozice k dynamické změně. Primární jsou ty, které mají všechny věci, tedy doslova i každá část nějaké věci, která je dostatečně veliká, aby byla vnímána. Jsou to kvality jako tuhost, rozlehlost, tvar, pohyblivost, atd. Sekundární (druhotné) kvality se pak ve věcech přímo nenacházejí, jsou ve věcech jako dispozice vyvolat v poznávajícím subjektu nějaký stav, jsou to doslova naše zážitky o věcech, tedy barva, chuť, zvuk apod. Poslední, třetí typ kvalit ve věcech je možnost změny, možnost působit na nás v dalším okamžiku jinak než v předchozím.\n\nV prvním pojednání Locke polemicky rozebírá pojetí králů jakožto vládců nad jinými lidmi, jejichž autorita se odvozuje od Adama, tedy Bohem stvořeného prvního člověka. Vyvrací tuto domněnku, která byla zásadním argumentem pro legitimaci absolutní moci jako přirozeného zřízení lidské společnosti. V I. kapitole Druhého pojednání o vládě to shrnuje: 1) Adamovi nebyla od Boha dána autorita nad jeho dětmi ani panství nad světem, 2) i kdyby, jeho dědici by takové právo neměli, 3) neexistuje zákon (ani božský, ani přirozený), který by určil, kdo je pravým dědicem ve všech možných případech, 4) i kdyby, znalost nejstarší Adamovy linie byla ztracena. Locke tak ukazuje, že žádný vládce nemůže mít prospěch či autoritu z toho, že se odvolává na odkaz „Adamova osobního panství a otcovské autority“.\n\nVe druhém pojednání pak Locke podává pozitivní teorii vlády. Tato teorie je postavena na dvou základních premisách, které byly v jeho době diskutovány: přirozený zákon a společenská smlouva. Locke tvrdí, že člověk se od přirozenosti nachází ve stavu dokonalé svobody a rovnosti. Specifika přirozeného stavu, přesněji jeho nevýhody, však lidi přiměly dobrovolně přestoupit ve stav jiný, kde společenskou smlouvou ustanovili pravidla, která ruší nevýhody přirozeného stavu.\n\nPřirozený stav má přirozený zákon. V tomto stavu platí dokonalá svoboda činit cokoli se sebou či svým majetkem, co je v mezích přirozeného zákona. Platí také rovnost: lidé si jsou rovni, neboť všichni jsou tvorové téhož druhu. Pán všech lidí (Bůh) by musel pozitivním, jasným a zřejmým ustanovením přenést právo na panství a svrchovanost na někoho, což však neučinil. Protože jsou si všichni rovni, přirozený zákon zakazuje škodit druhému „v jeho životě, zdraví, svobodě nebo majetku.“ Pouze Bůh toto může a má vládu nad vším, právě z autority toho, že je stvořitelem všech lidí a světa. Přirozený zákon však opravňuje každého trestat přečiny proti němu, a to tak a v takovém rozsahu, aby pro příště zabránil jeho porušování, a učinil tak ze zločinu „nevýhodnou koupi“ pro toho, kdo porušil přirozený zákon. Tak má každý člověk právo být vykonavatelem přirozeného zákona. Dále má každý právo vymáhat náhradu škody, a to dle principu oko za oko, zub za zub. Protože však člověk má sklony ke zlomyslnosti, vášním a pomstě, je problematické, aby lidé byli soudci a vykonavatelé trestu ve své vlastní věci.\n\nMajetkem někoho se věc stává ve chvíli, kdy člověk vynaloží nějakou práci, aby ji získal. Od tohoto okamžiku je tato věc vyňata ze světa, který patří všem rovným dílem, a dána do vlastnictví tomuto člověku. Nikdo však v přirozeném stavu nemá právo majetek střádat a spotřebovávat více, než kolik potřebuje pro svou obživu.\n\nO společenské smlouvě se v 17. století diskutovalo a John Locke na ni postavil svou teorii vlády. Chtěl tak bojovat proti opačnému názoru např. Thomase Hobbese, podle něhož „všechna vláda na světě je toliko výtvorem síly a násilí.“ Locke totiž tvrdí, že člověk je v přirozeném stavu, ze kterého se vyvazuje jedině dobrovolnou domluvou o jakési „společné smlouvě“, která konec konců jen upravuje některé části přirozeného zákona. Zajímavá otázka však je, kdo je vládcem této společnosti? Lockovou odpovědí je, že moc zde má většina. Univerzální souhlas tak zakládá samu společnost, ale vládu nad ní dostatečně ustanovuje souhlas většiny. Jaký typ vlády to bude, není implicitně určeno, a tak se může jednat o vládu krále a jeho dědiců, skupiny oligarchů nebo demokratického shromáždění.\n\nSpolečenská smlouva je zde, aby ochránila práva, majetek a svobodu lidí dané společnosti, protože ve stavu přirozeném je požívání práv nejisté. Jestliže mají všichni právo svobodně činit dle své vůle, stává se, že zasahují do práv druhých.\n\nOproti soudobým typům vlád Locke - podobně jako Aristotelés - rozlišuje moc otcovskou, politickou a despotickou. Odlišuje také vládu legitimní a nelegitimní. „Legitimní je taková, která, jak je jen možné, ochraňuje práva na život, svobodu, zdraví a vlastnictví všech občanů a která pronásleduje a trestá ty občany, kteří porušili práva ostatních, a hledí na veřejné dobro, i kdyby se činy směrem k tomuto cíli dostaly do střetu s právy jednotlivců. Takto činí něco, co nelze činit ve stavu přirozeném, tedy vytvoření nestranného soudu, který stanoví závažnost přečinu a vyhlásí trest poměrný přečinu.“\n\nDůležité je, že legitimní vláda ochraňuje především před porušováním přirozeného zákona. Přirozená práva nelze nikomu odejmout – byť legitimní vláda má právo je porušovat v zájmu společného dobra. Protože je však tato vláda složena z jednotlivých lidí, může přestat plnit tento účel, pro který byla vytvořena, takže začne cíleně popírat přirozená práva občanů. Tím přestane být vláda legitimní a dostává se do stavu přirozeného, resp. do stavu válečného s těmi jednotlivci, kterým byla cíleně porušena práva. A ve stavu válečném máme právo přivodit zánik toho, kdo nás do stavu válečného uvedl. Locke zde, možná částečně i pod vlivem dobových okolností, zavádí opět do své teorie možnost revoluce proti nelegitimní vládě.\n\nLocke byl zastáncem individuální výchovy a výuky soukromým vychovatelem, jak to bylo běžné ve šlechtických rodinách. Zaměřuje se na výchovu mladíků z vyšší společenské vrstvy a vytváří systém tzv. výchovy gentlemana. Za základní složky výchovy považuje výchovu tělesnou, mravní a rozumovou.\n\nKaždý by se podle něj měl naučit nějakému řemeslu. Fyzickou práci bere Locke spíše jako doplněk k duševní činnosti. Chlapci z chudších rodin by měli navštěvovat školy pracovní, kde by se učili náboženství, mravům a manuální práci. Výchovou dívek se Locke nezabýval.\n\nNa základě své teorie o vládě se ptá, pokud jsou ve společnosti soupeřící církve, která z nich by měla vládnout? Odpověď jistě zní, že ta „pravá“. Jenže dle Locke taková odpověď nic neříká, protože každá církev přece věří, že ona má správnou nauku, a není nikdo než Bůh, kdo by mohl posoudit správnost nauky jednotlivých církví. Hlavní argument pro náboženskou toleranci tak tkví v Lockově relativismu ohledně náboženských pravd.\n\nLocke byl průkopníkem empirismu, jenž se neslučoval s tehdy oficiální filozofií katolické církve, tomismem. Pro katolickou církev byl nepřijatelný též spis \"Rozumnost křesťanství\"; tímto spisem Locke způsobil velkou škodu nadpřirozenému (zjevenému) náboženství, „\"neboť v něm hlásal ... náboženství přirozené\"\". Papež Klement XII. vydal dne 19. června 1734 breve, kterým zařadil na Index zakázaných knih Lockův spis \"Esej o lidském rozumu\" („An essay concerning humane understanding\"), a dekretem Svatého oficia ze dne 25. září 1737 byl na \"Index\" zařazen i spis \"Rozumnost křesťanství\" („The reasonableness of christianity as delivered in the Scriptures\").\n\n\n\n\n"}
{"id": "46423", "url": "https://cs.wikipedia.org/wiki?curid=46423", "title": "Giuseppe Arcimboldo", "text": "Giuseppe Arcimboldo\n\nGiuseppe (též Josephus/Josepho) Arcimboldo psaný i jako Acimboldi či Arcsimbaldo (1527 Milán – 11. červenec 1593 Milán) byl italský malíř a dekoratér působící ve službách Habsburků na dvorech ve Vídni a v Praze. Proslul jako svérázný manýristický portrétista, který tvořil podobizny na způsob zátiší z rozličných předmětů, plodů, květin i zvířat. V tomto stylu vytvořil známé obrazy jako několik řad alegorií \"Čtvero ročních období\" nebo portrét \"Rudolf II. jako Vertumnus\".\n\nGiuseppe Arcimboldo pocházel z vážené rodiny malíře Biagia Arcimbolda a Chiary Parisiové. Arcimboldovi předkové pocházeli z jižního Německa, z nichž někteří ve středověku přesídlili do Lombardska. Uvádí se, že několik členů rodiny bylo mezi léty 1489 až 1555 milánskými arcibiskupy. V letech 1550 až 1555 jím byl Giovanni Angelo Arcimboldo, který prosazoval mladého Giuseppa u milánského dvora. Ten se vyučil v dílně svého otce Biagia, který se přátelil s Bernardinem Luinim (1480/82 – 1532), žákem a následovníkem Leonarda da Vinciho. Leonardo v Miláně položil základy lombardské malířské škole, jejíž rysy lze vystopovat i v časných dílech Giuseppe Arcimbolda. Ten se roku 1549 stal mistrem malířského cechu a ještě téhož roku spolupracoval s otcem na zakázce okenních vitráží pro milánskou katedrálu Narození Panny Marie. Po otcově smrti (1551) Arcimboldo působil v Miláně až do roku 1558, kdy odešel do Coma, kde pro místní katedrálu vytvořil návrhy tapiserií. Přibližně ve stejné době zhotovil i skici pro tapiserie v Monze, kde společně s Giuseppem Medou (1434–1599) namalovali v místní bazilice svatého Jana Křtitele fresku zobrazující \"Strom Jesse\".\n\nRoku 1551 Arcimboldo namaloval pro českého krále a pozdějšího císaře Svaté říše římské Ferdinanda I. pět heraldických znaků, za což mu bylo opakovaně nabídnuto místo oficiálního malíře císařského dvora. V roce 1562 nakonec nabídku přijal a odešel ke dvoru do [Vídně, aby se zde stal císařovým portrétistou a kopistou. Krátce po příchodu do Vídně Arcimboldo namaloval pro císaře Ferdinanda I. několik portrétů členů císařské rodiny, dnes většinou ztracených, a v roce 1563 i první obrazový cyklus \"Čtyři roční období,\" ke kterému v roce 1566 přidal i první cyklus \"Čtyři živly.\n\nZa uznávaného umělce ho považovali i Ferdinandovi nástupci, Maxmilián II. a Rudolf II. Císař Maxmilián II. mu dokonce udělil titul „dvorní podobiznář“ jako uznání za několik rodinných portrétů. V té době Arcimboldův plat činil 20 florénů a navíc, v letech 1566, 1570, 1574 a 1575, mu císařský dvůr poskytl mimořádné platby. Jako dekoratér se Arcimboldo uplatnit v roce 1570, kdy navrhl kostýmy k turnaji, který se konal v Praze u příležitosti svatby Alžběty, dcery Maxmiliána II., s francouzským králem Karlem IX. Následujícího roku pak vyzdobil vídeňský hrad k oslavám další svatby, tentokráte ke sňatku arcivévody Karla II. s Marií Annou Bavorskou.\n\nV roce 1580 se mu od císaře Rudolfa II. dostalo potvrzení šlechtického titulu. Arcimboldo pak v roce 1582 odjel do Německa nakupovat pro císaře starožitnosti, za což dostával až 50 florénů měsíčně. Na oplátku v roce 1585 Arcimboldo císaři dedikoval soubor 145 kreseb obsahující návrhy pro dvorské slavnosti, karnevaly, turnaje a divadelní hry. Tento soubor, dnes ve florentských Ufizziích, zahrnoval kostýmy a dekorace z doby císařovy korunovace (1575), dále ze slavností pořádaných v letech 1578 a 1579, a především z roku 1585, kdy byl císař dekorován Řádem zlatého rouna. Arcimboldův autoportrét z roku 1587, zvaný též \"Muž z papíru\" či \"Učenec\", ho však ukazuje již jako stárnoucího a pravděpodobně i nemocného člověka. Asi z tohoto důvodu Arcimboldo požádal císaře o uvolnění z jeho služeb, čemuž Rudolf II. nakonec vyhověl. Arcimboldo se vrátil do rodného Milána, ale s císařem zůstal v kontaktu, což dokládá císařův portrét jako Vertumna (1590/91). Obraz doprovázela báseň: \"Císař je bohem proměn v přírodě a v lidském životě\". Rudolf II. byl obrazem Vertumna, boha střídání ročních období a později boha všech změn, natolik spokojen, že v roce 1592 malíři udělil hraběcí titul \"comes palatinus\". V letech 1591-1592 Arcimboldo poslal ještě tři obrazy zobrazující \"Floru\", římskou bohyni jara a květů. Zatímco dva z nich zachycují bohyni jako ctnostnou ženu, jeden z obrazů zobrazuje bohyni jako prostitutku (\"Flora meretrix\"), pro kterou mohl být podnětem Giorgionův obraz \"Laura\" z roku 1506 (dnes Kunsthistorisches Museum, Vídeň). \n\nMimo obrazy, kresby, návrhy kostýmů a divadelních představení Arcimboldo vymýšlel také hydraulické stroje pro divadelní scény a navrhl i metodu, jak pomocí barev pořídit hudební záznam. Byl rovněž tvůrcem „Kunstkomor“ či „Wunderkomor“, což mu vyneslo přezdívku „habsburský Leonardo“. Arcimboldovo pokračující onemocnění močových cest, jak uvádí milánské „Magistro della Sanità“, však vedlo ke zrychlujícímu se zhoršování umělcova zdravotního stavu, který 11. července 1593 vyústil v Arcimboldovu smrt ve věku 66 let. Byl pohřben v milánském kostele San Pietro della Vigna.\nPrvní umělecké objednávky se vyznačovaly různorodostí a Arcimboldo se na jejich realizaci podílel jako spolupracovník svého otce Biagia. Jednalo se o návrhy vitráží pro milánskou katedrálu, které realizoval v roce 1556 Corrado de Mochis, sklář z Kolína nad Rýnem, dále o panely pro varhanní skříňa o baldachýn nad oltářem. Arcimboldovy návrhy s náměty ze Starého a Nového zákona pro katedrálu v Comu použili vlámští tkalci Johannes a Ludwig Karcherovi ke zhotovení tapiserií v místní manufaktuře. Scénu znázorňující \"Smrt Panny Marie\" lemují bordury obsahující květy, ovoce a groteskní ornamenty, jako předzvěst jeho pozdějších „kompozitních portrétů“. Vedle dalších skic k tapisériím pro baziliku v Monze Arcimboldo namaloval (společně s Giuseppem Medou) fresku s ukřižovaným Kristem v kmeni stromu a s větvemi nesoucími podoby Kristových předchůdců (\"Strom Jesse\"). Počáteční období Arcimboldovy tvorby uzavírá jeho předpokládaná návštěva Říma, během níž se poučil především na Raffaelových freskách ve vatikánských Stanzi.\n\nZvrat v Arcimboldově tvorbě souvisí s jeho odchodem na císařský dvůr do Vídně. Zpočátku zde kopíroval portréty Habsburků pro rodovou galerii nacházející se v zámku Ambras u Innsbrucku. Dokládají to jak portréty dcer císaře Ferdinanda I. a Maxmiliána II. (Kunsthistorisches Museum, Vídeň), tak i obraz „Císař Maxmilián II., jeho manželka Marie a jejich tři děti“ (kolem 1563, tamtéž), který zachycuje budoucího císaře Rudolfa II. jako dítě. Ale již v roce 1562 Arcimboldo namaloval první verzi alegorického portrétu nazvaného „Knihovník“ (dnes zámek Skokloster, Švédsko). Asi o rok později začal pracovat na obrazovém cyklu\"Čtyři roční období\" a v roce 1566 k němu přidal i cyklus \"Čtyři živly\", aby je císaři Maxmiliánovi II. věnoval na Nový rok 1569. Oba cykly doprovázela popisná báseň Giovanniho Battisty Fontea (1542–1587). Tyto cykly se staly základem jeho vrcholné tvorby. Dokládají to další variace těchto cyklů, které vznikly 1569, 1573 a 1575/77. Některé obrazy živlů však nebyly zcela dokončeny, jiné obrazy se ztratily, takže část cyklů je dnes neúplná. Obrazy obou cyklů byly komponovány jako alegorické polopostavy namalované z profilu, které měly být umístěny proti sobě, čímž vznikl dojem jejich vzájemného dialogu. Tyto z přírodnin sestavené obrazy „kompozitních hlav“ byly dle renesančních zvyklostí ideově spojovány s planetami a znameními zvěrokruhu. V případě ročních období měl každý obraz svůj typický přírodní motiv a tak \"Jaro\" charakterizoval kosatec či květy, \"Léto\" artyčok či jiná zelenina, \"Podzim\" pak růže a \"Zimu\" citron nebo některé další druhy ovoce. U živlů pak pták symbolizoval \"Vzduch\", plameny \"Oheň\", honicí pes či jiné zvíře používané k lovu \"Zemi\" a namalovaná ryba charakterizovala \"Vodu\". Arcimboldo zamýšlel obrazy z obou cyklů kombinovat tak, že „Vzduch“ měl být s „Jarem“, „Léto“ s „Ohněm“, „Podzim“ se „Zemí“ a „Zima“ s „Vodou“. Přitom jednotlivé cykly jsou si podobné a liší se jen barevným pojetím. Většina cyklů byla namalována na plátně, jen pro verzi z roku 1575/77 (dnes v Mnichově) umělec použil dřevěné desky, a obě obrazové verze z roku 1572 (dnes v Louvre) mají květinovou borduru. Podobně Arcimboldo komponoval i alegorické portréty s názvy „Knihovník“ (1562) či „Právník“ (1566) nebo „Sklepník“ (1574), přičemž některé z nich měly zpodobňovat konkrétní postavy císařského dvora. \n\nArcimboldo si pro tyto alegorické portréty připravoval kresebné skici a studie, v nichž čerpal nejen z žánrových scének, ale i ze slavnostních motivů a symbolů. Dokládají to dnešní Vídeňské listy (1571) nebo Florentské listy (1585), které daroval císaři Rudolfovi II. Toho kresebně zobrazil s českou a císařskou korunou(asi 1575, Praha). Představu o jeho portrétní tvorbě doplňují jeho kresebné „vlastní podobizny“, v nichž sebe zobrazil jako sebevědomého umělce, jak to dokládá jeho \"Autoportrét\" (1571/76, Národní galerie, Praha) nebo pozdější \"Muž z papíru\" či \"Učenec\" (1587, Janov), ukazujícího Arcimbolda již jako stárnoucího člověka.\n\nDo tohoto období patří další skupina tzv. reverzních zátiší, kdy otočením o 180° se zátiší změnilo v kompozitní hlavu. Příkladem může být „Mísa se zeleninou“, která se otočením změní v obraz \"Zahradník\" či \"Zelinář\" nebo \"Košík s ovocem\" se promění v obraz zpodobňující snad boha plodnosti (kolem 1590). Přitom obrazem \"Košík s ovocem\" Arcimboldo téměř o 10 let předběhl známější Caravaggiův obraz stejného názvu, původně považovaný za první zobrazení tohoto typu zátiší. Arcimboldo také souhrnně zachytil „čtyři roční období“ jen na jediné kompozitní hlavě a znovu se k tomuto tématu, spojujícímu myšlenku manýristické alegorie s konkrétní postavou, vrátil v portrétu Rudolfa II. jako etruského boha Vertumna. Byl to jeho poslední obraz namalovaný pro Habsburky. Spolu se dvěma obrazy \"Flory\", římské bohyně jara a květů, to byly poslední obrazy, které před svou smrtí Arcimboldo z Milána poslal na císařský dvůr do Prahy.\n\nGiuseppe Arcimboldo byl jedním z hlavních představitelů pozdně manýristické malby. V duchu tohoto uměleckého projevu vytvořil řadu fantaskních obrazů, v nichž sestavoval jednotlivé objekty zátiší a ze zobrazených přírodnin vytvářel portréty lidí. V podobném duchu navrhoval i velmi nápadité dekorace pro slavnosti a divadelní představení pořádané na císařském dvoře. Za života byl oslavován, ale po smrti jeho tvorba upadla v částečné zapomnění. Teprve na počátku 20. století byl znovu objeven představiteli symbolismu a později také evropskými surrealisty, kteří ho označili za jednoho ze svých předchůdců.\n\n\n"}
{"id": "46424", "url": "https://cs.wikipedia.org/wiki?curid=46424", "title": "Hendrick Avercamp", "text": "Hendrick Avercamp\n\nHendrick Avercamp [áfrkamp] (pokřtěný 27. ledna 1585, Amsterdam, Nizozemsko – pohřbený 15. května 1634, Kampen, Nizozemsko) byl nizozemský malíř a krajinář, nejznámější představitel malířů zimní krajiny, představitel malířského realistického nizozemského baroka.\n\nTvořil a žil především v Kampen. Protože byl od narození hluchoněmý, dostal přezdívku de Stomme van Kampen \"(němý z Kampenu)\".\n\nVzdělával se pravděpodobně u Gillise van Conixloo.\n\nPříznačné jsou pro něj zimní krajiny se zevrubně vystiženými detaily, oživené davy drobných postaviček, a scény s nízkým horizontem, vytvářejícím pocit hloubky, v kterém uplatňoval barvitost vlámské školy pozdního 16. století. Někdy jsou jeho práce srovnávány s jeho současníkem Janem Breugelem. Jeho díla se těšily velké popularitě, své kresby snadno prodával, mnoho z nich, zejména ty, které jsou provedeny vodovými barvami, přešly jako dokončené obrázky do mnoha alb sběratelů (význačná sbírka je např. ve Windsoru).\n\nPůsobili na něho italští a vlámští krajináři. Jeho tvorbu ovlivnila zejména díla Pietera Breugela staršího a Arenta Arentsze. Jeho oblíbeným tématem je zimní krajina se zamrzlou řekou, oživená pestrou stafáži. (\"Zimní krajina s bruslaři\").Tímto motivem se přiřadí k brueghelovské tradici, jak ji pěstoval zvláště D. Vinckeboons. V pozdních krajinách klesá horizont nad polovinou výšky a pestré tóny jsou tlumeny zájmem o atmosférické jevy. Hodně kreslil a akvareloval, zejména v posledním období. Jako malíř krajinář měl nesmazatelný vliv na vývoj krajinomalby.\n\nSynovec a žák Barent Avercamp (1612–1679) byl jeho napodobitelem, odpozoroval jeho styl a udělal z něj jakousi manýru.\n\n"}
{"id": "46427", "url": "https://cs.wikipedia.org/wiki?curid=46427", "title": "Jacopo Bassano", "text": "Jacopo Bassano\n\nJacopo Bassano (1515, Bassano – 13. února 1592, tamtéž) byl italský malíř, nejznámější představitel rodiny umělců, kteří své jméno odvodili z malého města Bassano, asi 65 km od Benátek. Jeho původní jméno bylo \"Jacopo da Ponte\". Maloval hlavně nábožensky zaměřené obrazy vč.portrétů.\n\nKromě krátkého období kolem roku 1530, kdy spolupracoval s Bonifaciem Veronesem v Benátkách, Jacopo pracoval v Bassanu celý svůj život. Jeho otec, Francesco starší (1475-1539), byl venkovský malíř a Jacopo si uchoval něco z venkovského umělce i když módní vlivy, např. z Parmigianina jsou v jeho práci patrné.\n\nTřebaže většinu své práce vytvořil v malých nebo středně velkých městech, vždy upozorňoval na nejnovější umělecké i technické směry vývoje, což mu vyneslo jistý stupeň slávy v Benátkách samých. Byl také schopen vymýšlet nové výrazové prostředky, které znamenaly velkou sílu výrazu jeho děl. Pracoval ve studiu svého otce, ale zlomil místní a devótní tradice studiem tisků Raffaela a dal vzniknout novému stylu známému jako manýrismus.\n\nBěhem roku 1540 maloval experimentálně, anatomie jeho charakterů byla však vynucená a pozice nepřirozené. Tato fáze prokázala rozhodující vliv ve vývoji jeho vlastního velmi osobitého stylu, který byl schopen asimilovat nové myšlenky a přenášet je do umění s výraznou komunikativní silou. Bassanův populární realismus byl podepřený jeho výjimečným použitím světla a charakterizovaný živoucí kvalitou lidí a detailů, zvláště pak zvířat v jeho obrázcích. V průběhu let se jeho výraz stával stále dramatičtějším a to počínaje sérií oltářních obrazů v Bassanu, Trevisu, Padově, a Bellunu, jejichž tvorba se datuje od roku 1550 až do konce jeho práce.\n\nJacopo Bassano měl čtyři syny, rovněž malíře, kteří pokračovali v jeho stylu zprvu v otcově dílně v Bassanu. Byli to\n\nFrancesco i Leandro získali jistou popularitu neboť pracovali v Benátkách. Uvedení čtyři synové stále více přispívali k popularitě jména Bassano, provozovali studio svého otce po jeho smrti.\n\nPráce celé rodiny je dobře reprezentovaná v \"Museo Civico\" v Bassanu.\n\nŘadu obrazů rodiny Bassano má Obrazárna Pražského hradu. Od Jacopa dva oleje na plátně \"Milosrdný samaritán\" zhruba z roku 1550 a \"Zvířata vstupují do archy Noemovy\", který namaloval po roce 1575.\n\n"}
{"id": "46431", "url": "https://cs.wikipedia.org/wiki?curid=46431", "title": "Chránič", "text": "Chránič\n\nChránič může být:\n\n"}
{"id": "46432", "url": "https://cs.wikipedia.org/wiki?curid=46432", "title": "LOMO", "text": "LOMO\n\nLOMO (ЛОМО) neboli Ленинградское оптико-механическое объединение (\"Leningradské opticko-mechanické sdružení\") je výrobce optických přístrojů v ruském Petrohradu.\n\nSpolečnost byla založena roku 1914 pod názvem \"Ruská optická a mechanická společnost\" a stala se největším dodavatelem optických zařízení pro ruskou armádu v první světové válce. Vyrábí vojenské, vědecké a spotřební optické přístroje. První ruský fotoaparát v ní byl vyroben v roce 1930.\n\nSpolečnost obdržela certifikát ISO 9001 a vyváží své produkty do celého světa.\n\nMezi hlavní produkty patří například série Maksutových teleskopů, které jsou oblíbené zvláště mezi astronomy amatéry.\n\nZe spotřebních přístrojů je to například kompaktní fotoaparát LOMO LC-A, vyráběný v letech 1982–2005. Tento fotoaparát si i přes jeho velmi nízkou kvalitu oblíbilo tisíce lidí na celém světě. Špatná technická kvalita dávala výsledné fotografii originální a nezamenitelný rukopis. Fotografování tímto fotoaparátem se začalo na počátku 90. let označovat jako lomografie.\n\n\n"}
{"id": "46433", "url": "https://cs.wikipedia.org/wiki?curid=46433", "title": "Kilo", "text": "Kilo\n\nKilo (symbol k) je předpona soustavy SI a znamená mocninu 10, tj. tisícinásobek hodnoty základní jednotky. Předpona pochází z řeckého \"χίλιοι\", což znamená \"tisíc\". Výjimkou v použití je kilogram, jediná základní jednotka používající předponu.\n\nStejný význam má předpona kilo- (ale obdobně i ostatní předpony násobků: mega-, giga- atd.) v případě jednotky množství informací kilobyte, kdy označuje 1000 bytů, nikoliv tedy 1024=2, což označuje předpona \"kibi\" – viz též: Binární předpona.\n\n"}
{"id": "46436", "url": "https://cs.wikipedia.org/wiki?curid=46436", "title": "Brave New World", "text": "Brave New World\n\nBrave New World může znamenat:\n"}
{"id": "46439", "url": "https://cs.wikipedia.org/wiki?curid=46439", "title": "Ionizující záření", "text": "Ionizující záření\n\nIonizující záření je souhrnné označení pro záření, jehož kvanta mají energii postačující k ionizaci atomů nebo molekul ozářené látky. Ionizující záření vzniká při radioaktivním rozpadu, vlivem kosmického záření nebo jej lze vytvořit uměle. Působení ionizujícího záření poškozuje organickou tkáň a může způsobit mutace, rakovinu, nemoc z ozáření i smrt. Využití ionizujícího záření je ve více lidských oborech, například v lékařství nebo výzkumu. K měření ionizujícího záření se využívají dozimetry.\n\nPro neutronové záření a záření beta je kvantifikace obtížnější, neboť i velmi pomalé částice (v případě neutronů) vstupují do jader a vyvolávají sekundární ionizaci prostřednictvím jaderných reakcí. Obdobný případ nastává v případě pozitronů, anihilujících s elektrony za vzniku velmi tvrdého záření γ.\n\nS ohledem na charakter ionizačního procesu je možno ionizující záření rozdělit na přímo ionizující a nepřímo ionizující. Přímo ionizující záření je tvořeno nabitými částicemi (protony, elektrony, pozitrony atp.), které mají dostatečnou kinetickou energii k tomu, aby mohly vyvolat ionizaci.\nNepřímo ionizující záření zahrnuje nenabité částice (neutrony, fotony atp.), které prostředí samy neionizují, ale při interakci s prostředím uvolňují sekundární přímo ionizující částice. Ionizace prostředí je zde tedy způsobena těmito sekundárními částicemi.\nVznik ionizujícího záření souvisí se strukturou atomů a jejich jader.\n\nZa energetickou hranici ionizujícího záření se obvykle považuje energie 5 eV (tj. vlnová délka 248 nm) pro α, β a γ záření.\n\nJednou z veličin charakterizujících ionizující záření je lineární přenos energie.\n\n\nZáření se dělí na přímo ionizující, které tvoří proud elektricky nabitých částic (alfa, beta), a nepřímo ionizující, kde neutrální částice interaguje a k ionizaci dochází druhotně z výsledku této interakce, například elektrony uvolněnými při fotoelektrickém jevu.\n\nDále lze ionizační záření dělit na elektromagnetické záření, které tvoří proud nehmotných fotonů, a záření tvořící proud hmotných částic, jakými jsou jádra helia, elektrony, pozitrony a neutrony.\n\n\n\nIonizující záření, ve formě jak dlouhodobého slabého, tak i krátkodobého intenzivního ozáření, má negativní účinky na člověka a ostatní živé organismy. Působí-li na biologický materiál, dochází k absorpci ionizujících částic nebo vlnění atomy daného materiálu. To způsobuje vyrážení elektronů z jejich orbitalů a tvorbu kladně nabitých iontů (kationtů). Ionizované části molekul se stávají vysoce reaktivními a vedou k řadě chemických reakcí, které buňku buď rovnou usmrtí, nebo vedou ke změnám genetické informace (reakce radikálů s DNA způsobuje porušení fosfodiesterových vazeb a tím zpřetrhání jejího řetězce).\n\nDetektory ionizujícího záření se dělí podle nesené informace na detektory počtu částic (nespektrometrické detektory, určují pouze počet částic, nezjistí energii ionizačního záření) a na detektory spektrometrické (zjistí počet částic i jejich energii). Příkladem spektrometrického detektoru jsou scintilační detektory.\n\nK měření jeho účinků se používají tyto jednotky:\n\n\n"}
{"id": "46440", "url": "https://cs.wikipedia.org/wiki?curid=46440", "title": "Peptidoglykan", "text": "Peptidoglykan\n\nPeptidoglykan, také známý jako murein, je základní složka buněčné stěny bakterií. \n\nSkládá se ze dvou za sebou se řadících aminosacharidů, a to N-acetylglukosaminu a kyseliny acetylmuramové, které jsou spojeny přes beta-1,4 glykosidickými vazbami. Na COOH- skupině k. acetylmuramové jsou navázané 4 aminokyseliny. Tyto „řetízky“ jsou navzájem spojené a vytvářejí síť. \n\nPodle síly a uspořádání peptidoglykanu se rozeznávají grampozitivní (G+) a gramnegativní (G-) bakterie. U G+ se uvádí až 90 % v buněčné stěně, u G- do 20 % z celkové hmotnosti buňky.\n\nPeptidoglykan jsou schopné rozeznávat mnohé buňky imunitního systému např. díky toll-like receptorům, nebo navázáním peptidoglykanu na MHC. \n\nNa peptidoglykan účinkují i beta-laktamová antibiotika, jako je penicilin. Ta proto nepoškozují eukaryotické buňky člověka, ty totiž peptidoglykan vůbec nemají. \n\nKyselina muramová\n"}
{"id": "46441", "url": "https://cs.wikipedia.org/wiki?curid=46441", "title": "Mydlice lékařská", "text": "Mydlice lékařská\n\nMydlice lékařská (\"Saponaria officinalis\") je vytrvalá, 40 až 60 cm vysoká bylina.\n\nMydlice dostala své jméno podle toho, že se používá místo mýdla. Ve středověku byla také velmi uznávanou léčivou bylinou. Mydlici pravděpodobně přivezli do Británie Římané, kteří ji využívali na změkčování vody.\nNa Středním východě se mydlice běžně používá jako pročišťující prostředek a jako léčivá bylina s hojivými účinky při kožních nemocech, jako jsou např. ekzémy, akné, ale i ty, které doprovázejí venerické choroby. Pro tyto vlastnosti, stejně jako pro jejich údajnou schopnost vylučovat škodlivé toxiny a jedovaté látky, zejména z jater a zmírňovat následky jiných intoxikací, pěstovali mydlici lékařskou v 19. století američtí Shakeři na svých bylinářských farmách.\n\nMydlice lékařská je vytrvalá bylina dorůstající výšky 40 - 60 cm. Vlásčité kořínky vyrůstají z hnědavého oddenku, 6 - 13 mm tlustého. Oddenky jsou křehké, výrazně aromatické a obsahují ve vysoké koncentraci saponin. Stonek tvoří přímá, oblá, drsná lodyha, která se nahoře větví. Listy jsou eliptické, podlouhlé, zašpičatělé a na stonek přisedlé. Jsou nápadně třížilné (se třemi souběžnými žilkami). Obsahují též saponin a pěnící látky. Květenství je mnohokvěté, květy 20 - 25 mm v průměru, v koncových a úžlabních vidlanech. Vyrůstají z trubkovitého kalichu bledě zelené barvy, na vrcholu zbarvené do světle fialové. Koruna květu je bílá až narůžovělá. Kvetou po celé léto. Plody jsou vejcovitě kulovité tobolky.\nJe to nitrofilní rostlina a je medonosná. Nepatří mezi ohrožené druhy.\n\nMydlice preferuje spíše vlhké živné půdy a slunné nebo částečně zastíněné polohy, proto roste podél vodních toků a na březích stojatých vod. Také ji můžeme velmi často nalézt podél železničních tratí, dále v příkopech, na rumištích, při okrajích cest a křovin. V České republice roste hojně od nížin až po podhorské oblasti (max. 680 m n. m.). Celkově je rozšířená v Evropě na severu až po Skandinávii, na východě přes Sibiř až na Dálný Východ, druhotně bychom jí pak nalezli v mírném i subtropickém pásmu Severní i Jižní Ameriky. \n\nSemena se vysévají na jaře přímo do volné půdy, od konce podzimu do časného jara se mydlice může množit podzemními oddenky, dále se již sama rozmnožuje semeny. Lodyhy je někdy třeba vyvázat k tyčkám, jinak poléhají. Po odkvětu je důležité rostlinu seříznout, aby mohla vykvést podruhé. Vůně je závislá na místě, kde mydlice roste. Není vhodné ji pěstovat v bytě a neměla by se sázet v blízkosti rybníků, protože výměšky kořenů jsou jedovaté pro ryby (v Čechách není doloženo). \n\n\n\n\nOddenek mydlice se dnes považuje za jedovatý, a proto by se neměl užívat vnitřně bez dohledu lékaře, protože velké dávky jsou člověku nebezpečné a mohou způsobit ochrnutí svalstva. \n\nDříve se mydlice považovala za vhodný prostředek pro očistu svatyň, osob, rouch a magického náčiní. Připravoval se z ní šampon, kterým si v rituální lázni myli vlasy a též i celé tělo účastníci obřadů. \n\n\n"}
{"id": "46442", "url": "https://cs.wikipedia.org/wiki?curid=46442", "title": "Inulin", "text": "Inulin\n\nInulin je polysacharid patřící do skupiny fruktanů, který u rostlin z čeledi hvězdnicovitých a zvonkovitých nahrazuje škrob jako zásobní látku. Jde o jemný bílý prášek, chuťově působí sladce, ale neštěpí se amylázou, takže živočišný organismus ho neumí využít. Ve střevě se tedy chová jako rozpustná vláknina. Protože bakteriální enzymy ho dokáží rozštěpit, inulin je zdrojem energie pro symbiotické střevní bakterie, má prebiotický efekt.\n\nInulin je polymer složený z jednotek fruktózy spojených navzájem β (1,2) glykosidickou vazbou. Množství jednotek se pohybuje od 2 do 140, typicky jich bývá 20-30. Koncová cukerná jednotka bývá tvořena glukózou.\n\nProtože inulin se neštěpí v tenkém střevě, není resorbován a využíván. Jeho kalorická hodnota je velmi nízká až nulová, nezvyšuje hladinu krevního cukru. Zároveň je sladký, dá se proto použít jako náhrada cukru nebo jako náhrada tuku (pro nízkotučné výrobky).\n\nV tlustém střevě je štěpen bakteriální mikroflórou za vzniku oxidu uhličitého nebo metanu. Proto mohou potraviny s vysokým obsahem inulinu způsobovat nadýmání.\n\nNachází se ve všech rostlinách z čeledi hvězdnicovitých a zvonkovitých, kde je hlavní zásobní látkou. Zejména kořeny rostlin z rodu Oman (latinsky \"Inula\") jsou bohaté na inulin a podle nich byl také pojmenován. Hlavními komerčními zdroji inulinu jsou čekanka a topinambur. Dále se nachází v jamech nebo artyčoku, velké množství najdeme v kořeni pampelišky a také v cibulovinách včetně česneku a cibule.\n\nPoužívá se k přípravě živných půd v bakteriologii a v lékařství našel své využití při zjišťování ledvinné clearance, funkčního stavu ledvin.\n"}
{"id": "46444", "url": "https://cs.wikipedia.org/wiki?curid=46444", "title": "Chitosan", "text": "Chitosan\n\nChitosan je polysacharid vyráběný deacetylací chitinu, který je obsažen například ve vnějších kostrách korýšů. Má schopnost na sebe vázat těžké kovy i některé jiné látky, a tak se používá v čističkách vody nebo třeba také jako preparát na hubnutí.\n"}
{"id": "46445", "url": "https://cs.wikipedia.org/wiki?curid=46445", "title": "Amygdalin", "text": "Amygdalin\n\nAmygdalin je přírodní kyanogenní glykosid vyskytující se např. v mandlích. Jeho jméno pochází z vědeckého rodového jména pro mandloň (\"Amygdalus\"). Obsažen je i v dalších rostlinách jako slivoň americká, meruňka obecná, jabloň domácí, střemcha pozdní, bobkovišeň lékařská. Někdy je neoprávněně vydáván za údajný vitamin B.\n\nJako první jej dokázali izolovat Pierre-Jean Robiquet a A. F. Boutron-Charlard v roce 1803 a v roce 1830 byl zkoumán Justem von Liebig a Friedrichem Wöhlerem.\n\nPři požití amygdalinu hrozí otrava kyanovodíkem - ten vzniká z amygdalinu odštěpením glukózy. Letální dávkou je např. cca 30 ks hořkých mandlí, nebezpečná může být už dávka 10 hořkých mandlí nebo jadérka z dvou kilogramů jablek.\n\nVzhledem k obsahu amygdalinu v meruňkových jádrech by dospělí mohli sníst asi 3 malá jadérka, aniž by překročili bezpečnou dávku stanovenou EFSA, v případě malých dětí může stačit i polovina jadérka.\n\nAmygdalin beta-glukosidáza, jeden z enzymů, který se vyskytuje v lidských střevech a řadě běžných jídel, z amygdalinu uvolňuje kyanid, což může vést k potenciálně smrtelnému otrávení, pokud by byl amygdalin (ale i laetrile) podán ústně.\n\nAmerický biochemik Ernst T. Krebs poprvé prezentoval amygdalin jako údajný vitamín B a tvrdil, že má schopnost léčit rakovinu. Ale publikované studie neprokázaly, že v tomto ohledu je amygdalin přínosný. Tato látka nesplňuje kritéria pro zařazení mezi vitaminy, i když je tak někdy označována.\n\nAmygdalin je součástí údajného léku proti rakovině – -mandelonitrilu (komerční název Laetrile). Podle Dr. Lestera M. Crawforda z FDA jeho účinnost nebyla nikdy prokázána a poskytuje nanejvýše falešnou naději. V USA zakázal FDA prodej amygdalinu a laetrilu v roce 1977. Později legalizovalo 27 států prodej v rámci jednotlivých států.\nNěkteří odborníci považují vydávání amygdalinu za údajný lék proti rakovině za rozšířený příklad šarlatánství v medicíně.\n\n\n"}
{"id": "46446", "url": "https://cs.wikipedia.org/wiki?curid=46446", "title": "Koniferin", "text": "Koniferin\n\nKoniferin je přírodní glykosid, jednou jeho složkou je koniferylalkohol. Jedná se o bílou krystalickou látku, která se jako metabolit vyskytuje u jehličnanů. Zde má několik biologických funkcí, mj. je meziproduktem při lignifikaci buněčné stěny. Mimo jehličnany lze koniferin nalézt též ve vodném extraktu kořenu anděliky lékařské (děhel lékařský, \"Archangelica officinalis\"). \n\nJméno je odvozeno od souborného označení pro jehličnany: česky „konifery“, latinsky „\"Coniferae\"“.\n"}
{"id": "46448", "url": "https://cs.wikipedia.org/wiki?curid=46448", "title": "Hederin", "text": "Hederin\n\nHederiny jsou přírodní glykosidy vyskytující se v břečťanu. Například α-hederin byl prokázán v břečťanu popínavém (\"Hedera helix\"). α-hederin stejně jako β-hederin a další saponiny z břečťanu se v současnosti intenzivně studují v medicínské praxi, kde se ukazuje, že mají antiparazitální účinky (např. \"Leishmania\"). Nevýhodou těchto nadějných léčiv leishmanióz je to, že působí toxicky na lidské buňky.\n"}
{"id": "46450", "url": "https://cs.wikipedia.org/wiki?curid=46450", "title": "Francisco Franco", "text": "Francisco Franco\n\nFrancisco Paulino Hermenegildo Teódulo Franco y Bahamonde Salgado Pardo de Andrade (4. prosince 1892 Ferrol (A Coruña) – 20. listopadu 1975 Madrid), zkráceně Francisco Franco Bahamonde, známý především jako generál Franco, byl autoritativní politik a nejvyšší představitel Španělska od roku 1939 až do své smrti v roce 1975. Byl označován jako \"„Caudillo de España por la gracia de Dios“\" (Vůdce Španělska z Boží milosti). \n\nPodle odhadů španělského soudce Baltasara Garzóna, který chtěl v roce 2008 přešetřovat zločiny frankistického režimu, nechal Franco během občanské války a po válce popravit na 180 000 lidí.\n\nFranco se narodil v přístavním městě Ferrol v Galicii. Otec byl výplatní u námořnictva a matka byla dcerou vojenského velitele. Také Francisco Franco a jeho starší bratr Nicolás toužili vstoupit do armády. Nicolás studoval na námořní akademii, Francisco se v roce 1907 zapsal na akademii pozemního vojska v Toledu, kterou o tři roky později dokončil. Jako dobrovolník bojoval v Maroku proti povstaleckému berberskému kmeni v pohoří Rif, v roce 1916 byl těžce zraněn, vyznamenán a odvelen zpět do Španělska. Na své odvelení si stěžoval u španělského krále Alfonse XIII., který celý případ přezkoumal, nařídil povýšit kapitána Franca na majora a přidělit ho k princovu pluku do Ovieda. Poté byl Franco opět odvelen do Maroka, odkud se v roce 1923 vrátil do Španělska v hodnosti podplukovníka, a 22. října 1923 uzavřel sňatek se svou dlouholetou láskou Carmen Polo y Martínez Valdésovou, dcerou bohatého obchodníka. Jako svědkové sňatku jsou v matrice uvedeni král Alfons XIII. a královna Evženie Španělská, kteří však byli při sňatku ve skutečnosti zastoupeni vojenským guvernérem Asturie. Franco byl v té době velitelem španělské cizinecké legie v severní Africe a svým rychlým vzestupem v armádě zaujal krále natolik, že mu byl za zásluhy propůjčen čestný titul králova komorníka.\n\nPo sňatku odjel Franco i se svou manželkou do Maroka, kde se vyznamenal v dalších bojích s domorodými kmeny a v roce 1926 byl povýšen na generála, čímž se stal nejmladším generálem ve španělské armádě. V roce 1927 se manželům narodilo jejich první, a také jediné dítě, dcera Carmen (ta se v roce 1950 provdala za lékaře Cristóbala Martinéze Bordiú, markýze de Villaverde a stala se matkou sedmi dětí). Franco byl jmenován ředitelem nejvyšší vojenské akademie v Zaragoze a vrátil se s rodinou zpět do Španělska. Pod vlivem manželky se stal z dosud nepříliš horlivě věřícího Franca aktivní katolík, jenž začal prosazovat názor, že politický vliv církve musí být ve Španělsku zachován za každou cenu. Možnost oddělení církve od státu se pro něj stala nepřijatelná a stejně těžce nesl i vznik španělské republiky.\n\nPoté, co byla v roce 1931 vyhlášena ve Španělsku republika, byl protirepublikánsky smýšlející Franco degradován na velitele pěší brigády a odvelen nejprve do severozápadního Španělska a pak na Baleáry. V republice začala dominovat levice. Francisco Franco se zpět do Španělska vrátil až v roce 1934, aby v Asturii potlačil dělnické povstání, což se mu podařilo nasazením vojáků cizinecké legie a maurských jednotek. Zásah proti dělníkům byl velmi brutální a Franco byl za splnění úkolu povýšen v roce 1935 na vrchního velitele španělských jednotek v Maroku a zanedlouho na šéfa generálního štábu. Této pozice využil k tomu, aby armádu postupně očistil od republikánských důstojníků a podpořil důstojníky smýšlející monarchisticky. Poté, co moc v zemi převzala Lidová fronta, byl Franco znovu vypovězen, tentokrát na Kanárské ostrovy, kde se stal vojenským velitelem. V roce 1936 pak Franco stanul v Maroku, poté co při letecké nehodě zahynul generál José Sanjurjo, v čele vojenského povstání proti Lidové frontě a republice. S pomocí nacistického Německa a fašistické Itálie bylo do konce října 1936 dopraveno ze severní Afriky do republikánského Španělska téměř čtrnáct tisíc legionářů a 269 tun válečného materiálu. Ve Španělsku vypukla občanská válka, v níž proti sobě stály na jedné straně vláda socialistů, komunistů, anarchistů a části liberálů oficiálně podporovaná SSSR, Mexikem a na druhé straně pravicoví povstalci (monarchisté a nacionalisté) podporovaní Itálií a Německem. Franco po těžkých a krvavých bojích zvítězil a podporovaný armádou, katolickou církví a falangou, jedinou povolenou politickou stranou, nastolil ve Španělsku diktaturu. V roce 1938 udělil španělský kardinál Gomar Frankovi titul \"vůdce Španělska s Boží milostí\". Francisco Franco vydal v roce 1947 \"Zákon o nástupnictví\", čímž ve Španělsku obnovil monarchii a zařídil, aby se po jeho smrti stal králem opět příslušník z rodu španělských Bourbonů.\n\nAčkoliv Frankův režim je začasté označován jako fašistický, a zejména ve svých počátcích počítal s podporou fašistů ve Španělsku i zahraničí, významná část badatelů jej považuje za nacionalisticko-konzervativní, případně klerofašistický. Mnohé rysy frankistického uspořádání jsou v rozporu s obecnou charakteristikou totalitních režimů – frankisté systematicky nebudovali „nového člověka“, i když sám Franco svůj režim krátce po jeho nastolení za totalitní prohlásil. Franco potlačoval veškerou liberální, demokratickou a socialistickou opozici, zakázal svobodné odbory a vytvořil jedinou státem kontrolovanou odborovou organizaci. Potlačoval snahy Basků a Katalánců, popř. Galicijců o autonomii (včetně jejich národních jazyků) a tvrdě postupoval proti svým politickým odpůrcům, z nichž většina skončila ve vězení, na popravišti nebo v exilu. Na druhé straně, Frankovo \"Národní hnutí\" zapojilo většinu obyvatelstva do svých nejrůznějších organizací. Důraz byl kladen spíše na hierarchické pojetí společnosti, pořádek a stabilitu nežli na konkrétní politické vize.\n\nVe Frankově režimu hrál důležitou roli katolicismus, z jehož morálních požadavků přímo vycházely některé státní zákony. A tak byly anulovány občanské sňatky z doby předchozího režimu, a lidem byla nabídnuta jediná možnost, jak je obnovit – v katolickém kostele. Nadále tedy byly úředně platné pouze sňatky požehnané katolickou církví. Ve Frankově režimu neexistovala možnost rozvodu, razantně byly omezeny interrupce i antikoncepce. Frankistický režim svými zákony i sociální politikou prosazoval velmi konzervativní roli ženy ve společnosti – závislá nejprve na otci, následně na manželovi, její místo tu bylo hlavně v rodině, péči o děti. Tato vize byla podporována též oficiální vládní kampaní. Hned po vyhrané občanské válce bylo zrušeno mnoho zákonů, které měnily roli žen ve společnosti liberálním směrem. Ženy se tak opět nemohly stávat soudkyněmi a jejich právní status i finanční situace měla záviset zejména na otci nebo manželovi. Za mimomanželské vztahy mohli být lidé odsouzeni do vězení. Až do 70. let potřebovala žena ke zřízení bankovního účtu souhlas svého otce nebo manžela. K posunům v těchto záležitostech začalo docházet až ke konci Frankovy vlády ve Španělsku. V roce 1954 byl přijat zákon, který definoval jako trestné činy pedofilní i homosexuální chování, a také prostituci. Aplikace těchto zákonů v praxi nebyla příliš důsledná a dopadala především na chudé lidi.\n\nV roce 1940 byl vytvořen „Vertikální odborový svaz\", který vycházel z korporativistických ideálů Primo de Rivery. Tento svaz se stal jedinou povolenou odborovou organizací.\n\nPo vypuknutí druhé světové války Franco vyhlásil španělskou neutralitu, ale brzy učinil krok směrem k větší angažovanosti a vyhlásil stav „neútočení\". Podle některých historiků Adolf Hitler, představitel nacistického Německa, se pokusil Franka přesvědčit, aby španělští vojáci vypomohli zemím Osy v bojích proti Spojencům. Franco to prý odmítl s poukazem na velké ztráty v domácí občanské válce. Nabídl však Hitlerovi k využití španělské přístavy. Jiní tvrdí, že Franco chtěl nacistické Německo vojensky podpořit, ale Hitler o španělskou účast ve válce příliš nestál, protože se obával, že nová fronta by byla Německu spíše na obtíž. Když Hitler později napadl Sovětský svaz, vyslalo Španělsko na východní frontu dobrovolnickou „Modrou divizi“, která tam bojovala na straně nacistického Německa. Za druhé světové války španělští diplomaté v zemích Osy odmítali podlehnout tlaku nacistických a fašistických sil na přijetí antisemitských zákonů. Španělsko si tak uhájilo status útočiště židovských uprchlíků. V roce 1943, když už Německo sláblo, vrátilo se Španělsko do pozice plné neutrality.\n\nPo skončení druhé světové války Spojenci zabránili Španělsku ve vstupu do OSN na základě vazeb tohoto státu na mocnosti Osy. Frankův režim byl považován, jak zeměmi východního bloku, tak i mnohými západními zeměmi za pohrobka středoevropského fašismu. V důsledku toho přijala OSN brzy rezoluci odsuzující Frankův režim. Tato rezoluce vyzývala státy k odvolání jejich velvyslanců ze Španělska. Pouze Portugalsko a některé latinskoamerické země, např. Perónova Argentina, odmítly jednat podle této rady.\n\nTak se frankistický režim dostal do mezinárodní izolace, mezi jejíž dopady patřilo rovněž uzavření francouzské státní hranice – tento krok nevedl k oslabení režimu, naopak posílil jeho vnitrostátní podporu. Tato izolace byla frankisty vyložena jako moderní pokračování Černé legendy, mnohými příznivci režimu byla vnímána jako boj Židů a Svobodných zednářů proti věrnému katolickému Španělsku.\n\nV roce 1947 poslal argentinský prezident svoji ženu Evitu na návštěvu Španělska, kde byla nadšeně přivítána.\n\nPo 2. světové válce byla španělská ekonomika v zoufalém stavu, způsobeném nejen válkou, ale také Frankovými ekonomickými experimenty. Přídělový systém na potraviny byl v určité míře využíván až do roku 1952. Válka a ekonomická izolace posunovala režim k větší autokracii, což bylo vítáno zejména falangisty. Základní rysy ekonomiky byly následující: omezení dovozu, ekonomická soběstačnost, státem kontrolovaná výroba a volný trh se základními potřebami, státem zakládaný průmysl a budování infrastruktury, která byla občanskou válkou značně poničena.\n\nRostoucí napětí mezi Spojenými státy a Sovětským svazem v 50. letech vedlo americkou vládu k hledání nových spojenců v Evropě. Francův režim byl od samého vzniku konstituován jako jasně antikomunistický, čímž se stal v očích USA spojencem ve Studené válce.\n\nŠpanělský zázrak (\"Desarrollo\"), tak je označován ekonomický rozkvět Španělska v letech 1959–1973. Toto období je vnímáno jako velký úspěch Frankovy vlády. Během tohoto období výrazně stouply Španělům výdělky, což dalo vzniknout mnoha rozvinutým oblastem a položilo základ silné střední třídě, která později převzala otěže při budování demokracie. Frankův ministr turistiky Manuel Fraga otevřel zemi především movitým turistům, což přineslo velké příjmy z turistického ruchu. Současně však pokračovaly procesy proti politickým vězňům a byla potírána kultura a jazyk ostatních národů Španělska — Katalánců, Basků či Galicijců, přestože Franco z Galicie pocházel.\n\nRopná krize v roce 1973 vedla k ekonomické stagnaci, a ta k četným stávkám.\nFrancův zhoršující se zdravotní stav vedl k posílení vlivu admirála Luise Carrera Blanca, ten byl však roku 1973 zavražděn baskickou teroristickou organizací ETA. Předsedou vlády se stal Carlos Arias Navarro, který se pokusil zavést reformy, které by tehdejší španělský politický režim posunuly směrem k liberální demokracii. To vedlo ke sporům mezi dvěma frakcemi ve státní správě, mezi \"bunkeristy\" (pravice, zastánci zachování režimu) a \"aperturisty\", kteří prosazovali přechod k uvolněnějším poměrům.\n\nV roce 1960 Franco nabídl vládu dědici španělského trůnu Juanu Carlosovi I., který se také po jeho smrti v roce 1975 stal španělským králem. Král Juan Carlos I. po svém uvedení na trůn propůjčil Marii Carmen, dceři zemřelého Franca, titul vévodkyně. Vdova po Francovi pak obdržela čestný titul seňora de Meiras. Dona Carmen Polo de Franco přežila svého manžela o třináct let a zemřela 6. února 1988. Francova dcera Maria del Carmen Franco y Polo, vévodkyně de Franco, se v roce 1950 vdala za Cristobala Martinéz-Bordiú, markýze z Villaverde, s nímž měla sedm dětí. Jedním z jejich vnuků, a tedy pravnukem generála Franca, je i současný legitimistický pretendent francouzského trůnu Ludvík Alfons, vévoda z Anjou (dle legitimistů Ludvík XX.).\n\nCelkové hodnocení jeho dlouhé vlády je dodnes nejednoznačné. V roce 2006 informovala BBC, že evropský poslanec za Ligu polských rodin Maciej Giertych vyjádřil obdiv Frankovi, který podle něj garantoval udržení tradičních hodnot v Evropě. V dnešní Evropě však převažuje odlišný názor. Mnoho soch a frankistických symbolů bylo odstraněno, včetně velké Frankovy jezdecké sochy v Madridu, kterou nechala levicová vláda odstranit v roce 2005. Evropský parlament odsoudil frankistický režim deklarací, která obviňuje režim z rozsáhlého porušování lidských práv.\n\nFrancisco Franco byl až do exhumace a přesunutí ostatků na hřbitov Mingorrubio v městském obvodě Fuencarral – El Pardo 24. října 2019 pochován spolu se zakladatelem Falangy José Antoniem Primo de Riverou pod oltářem v monumentální bazilice Údolí padlých (Valle de los Caídos) poblíž Escorialu, která i v dnešní době představuje hlavní symbol „frankismu“. Franco nechal celý komplex zřídit na paměť „padlých naší slavné Křížové výpravy“. Návštěvníci zde často otevřeně používají frankistické symboly a vždy 20. listopadu, na výročí smrti obou vůdců, se Údolí padlých stává poutním místem přívrženců generála Franka.\n\nTato bazilika je funkční katolický chrám, vytesaný do skály, za vstupné přístupný veřejnosti, včetně možnosti pořádání svateb.\n\n\n"}
{"id": "46451", "url": "https://cs.wikipedia.org/wiki?curid=46451", "title": "Platónské těleso", "text": "Platónské těleso\n\nPlatónské těleso je v geometrii pravidelný konvexní mnohostěn (polyedr) v prostoru, tj. z každého vrcholu vychází stejný počet hran a všechny stěny tvoří shodné pravidelné mnohoúhelníky.\n\nZde je ukázka všech pěti Platónských těles v trojrozměrném prostoru:\n\nPlatónských těles existuje v trojrozměrném euklidovském prostoru právě pět a jsou to:\n\nPři pohledu na tabulku je nápadné, že zatím co např. krychle má 8 vrcholů a 6 stěn, u osmistěnu je tomu právě naopak. Proto je krychle duální k osmistěnu. Podobně je dvanáctistěn duální k dvacetistěnu (20 vrcholů, 12 stěn a naopak). Čtyřstěn je duální sám k sobě (má 4 vrcholy a 4 stěny).\n\nPlatónská tělesa byla známa již ve starověku. Nazývají se podle řeckého filosofa Platóna (427–347 př. n. l.), který krychli, osmistěn, čtyřstěn a dvacetistěn považoval za představitele čtyř základních živlů: země, vzduch, oheň a voda. Dvanáctistěn byl představitelem jsoucna neboli všeho, co existuje.\n\nEukleidés sepsal kompletní matematický popis Platonských těles ve svých Základech, poslední kniha (kniha XIII) je věnována jejich vlastnostem. Tvrzení 13-17 v knize XIII popisují stavbu čtyřstěnu, krychle, osmistěnu a dvanáctistěnu a dvacetistěnu v uvedeném pořadí. Pro každé Platonské těleso Euklid našel poměr průměru opsané kulové plochy s délkou hrany. Tvrdil, že žádné další pravidelné konvexní mnohostěny neexistují.\n\nJohannes Kepler se pokusil mezi šest tehdy známých planet vložit těchto pět platónských těles.\nMezi Merkur a Venuši dal osmistěn, mezi Venuši a Zemi dvacetistěn, mezi Zemi a Mars dvanáctistěn, mezi Mars a Jupiter čtyřstěn a mezi Jupiter a Saturn krychli. Tato tělesa měla představovat vzdálenosti mezi jednotlivými planetami.\n\nVzhledem k vysoké symetrii se platónská tělesa objevují běžně v současné krystalografii, krystalochemii a molekulární fyzice a chemii. Řada tvarů krystalů s vysokou symetrií krystalové mřížky nabývá forem platónských těles (např. krystaly běžné kuchyňské soli mají tvar krychle, u sfaleritu někdy tvar čtyřstěnu apod.). Také symetrické molekuly mají mnohdy tvar těchto těles: methan má čtyři atomy vodíku ve vrcholech pravidelného čtyřstěnu s uhlíkovým atomem v jeho těžišti, molekula hexafluoridu sírového má tvar pravidelného osmistěnu atp.\n\nPravidelné mnohostěny existují i ve vyšších dimenzích.\n\n\n\n"}
{"id": "46453", "url": "https://cs.wikipedia.org/wiki?curid=46453", "title": "Levany", "text": "Levany\n\nLevany jsou polysacharidy vyskytující se u řady mikroorganismů a v některých rostlinách, například v travách. Jedná se o tzv. homopolysacharidy, tedy polysacharidy, jejichž řetězec se skládá z opakujících se jednotek stejného monosacharidu, v tomto případě fruktózy. V případě zkrmování těchto trav působí přirozenou změnu organoleptických vlastností, která se projevuje sladší chutí. U mikroorganismů tvoří složku extracelulární matrix a pravděpodobně napomáhá tvorbě biofilmů.\n"}
{"id": "46456", "url": "https://cs.wikipedia.org/wiki?curid=46456", "title": "T-28", "text": "T-28\n\nT-28 byl sovětský třívěžový střední tank produkovaný v letech 1933-1940. Celkem bylo vyrobeno 503 strojů. Charakteristické bylo umístění kulometu DP v hlavní věži s kanonem. Tank rozhodně není možno považovat za optimální, třívěžová konstrukce byla neohrabaná a zbytečně složitá, nicméně v roce 1941 úderná síla tanku stále převyšovala údernou sílu německých lehkých tanků a jako minimálně srovnatelný mohl čelit i starším verzím tanků středních. Horší to bylo s jeho druhou úlohou, kterou bylo vytváření průlomů a podpora pěchoty při útocích na silně opevněné body nepřítele - pro tuto úlohu v roce 1941 již zdaleka nedostačoval, zejména pancéřováním (platí i pro stroje, které prodělaly posílení pancíře po smutných zkušenostech v zimní válce).\n\n\n\n"}
{"id": "46462", "url": "https://cs.wikipedia.org/wiki?curid=46462", "title": "Tyran královský", "text": "Tyran královský\n\nTyran královský (\"Tyrannus tyrannus\"; česky též tyran obecný) je až 23 cm velký hmyzožravý stěhovavý americký pták. Hnízdí napříč Severní Amerikou (od Floridy a mexickoamerické hranice po jižní pobřeží Hudsonova zálivu), zimuje v Karibiku a na severu Jižní Ameriky.\n\nOtevřené hnízdo si s oblibou staví nad vodní hladinou. Snůšku obvykle představuje 2–5 bílých skvrnitých vajec, mláďata se líhnou asi 14–18 dnů po snesení.\n\nTyran královský je známý pro agresivitu, s níž rodiče tohoto druhu stráží své hnízdní teritorium před konkurenty a velkými dravými ptáky. Neváhají napadnout i jestřába nebo orla, který by jeho teritorium neopatrně narušil. Boj s tyranem zpravidla podstupují pouze mladí a nezkušení dravci, starší se zpravidla dávají na okamžitý ústup, protože si jsou vědomi toho, že proti mimořádně obratnému a agresívnímu soupeři nemají reálnou šanci na úspěch.\n\nPři obraně hnízdního teritoria si rodiče dělí úkoly. Otec hraje úlohu předsunuté obrany: uplatňuje svou agresivitu i dále od hnízda a aktivně zahání a pronásleduje potenciální útočníky, zejména havranovité, dravce a hnízdní parazity. Matka se od hnízda příliš nevzdaluje, bojuje pouze v jeho blízkosti a při zahánění útočníka nepraktikuje na rozdíl od samce dlouhá pronásledování.\n\nBoj tyrana královského s velkým dravcem poutavě vylíčil Ernest Thompson Seton ve své knize Dva divoši. Podobně nekompromisně reagují i na mláďatům nebezpečné savce, jako jsou například kočky.\n\nPokud známý americký hnízdní parazit vlhovec hnědohlavý (\"Molothrus ater\") naklade vejce do hnízda tyranů královských, rodiče je jsou schopni rozeznat a vyhodí je ven.\n\n"}
{"id": "46464", "url": "https://cs.wikipedia.org/wiki?curid=46464", "title": "Rozváděcí kolo", "text": "Rozváděcí kolo\n\nRozváděcí kolo je pevná součást turbín a jiných dynamických rotačních strojů. Jeho úkolem je nasměrovat proudící médium optimálním způsobem proti lopatkám oběžného kola.\n\nRozváděcí kolo je obvyklou součástí vodních turbín (Kaplanovy a Francisovy; Peltonova turbína rozváděcí kolo nemá). Funkci rozváděcího kola plní i reakční člen, \"stator\", u hydrodynamického měniče.\n\nNěkolik rozváděcích kol mívá parní turbína nebo spalovací turbína a turbokompresor.\n\n"}
{"id": "46471", "url": "https://cs.wikipedia.org/wiki?curid=46471", "title": "Han van Meegeren", "text": "Han van Meegeren\n\nHan van Meegeren, vlastním jménem Henricus Antonius van Meegeren (10. října 1889 – 30. prosince 1947) byl nizozemský malíř, jeden z největších padělatelů v historii umění. \n\nSpecializoval se na falšování děl největšího holandského malíře 17. století, Jana Vermeera. Meegerenovy padělky představovaly ve své době absolutní vrchol padělatelství uměleckých děl. Byly tak dobré, že největší soudobí znalci i po upozornění, že jde o padělek, a opětovném podrobném prozkoumání díla často trvali na tom, že jde o pravý obraz.\n\nMeegeren navíc při své tvorbě padělků postupoval velice rafinovaně. Nekopíroval Vermeerovy obrazy z galerií, místo toho znovu maloval jeho slavné obrazy, které v průběhu staletí zmizely (v jistém smyslu tedy šlo o původní tvorbu). Namaloval mimo jiné i \"Emauzské učedníky\", kteří byli několik let umístěni v Boymanově muzeu v Rotterdamu jakožto nejvýznamnější exponát muzea a jedna z nejvýznamnějších holandských kulturních památek (dodnes pak existují lidé, kteří odmítají uznat, že jde o padělek).\n\nMeegeren vynalezl mnoho novátorských postupů, jak navodit u nových maleb vzhled přirozeného stáří, které se mezi padělateli používají dodnes. Samotné obrazy maloval na stará plátna z doby, z níž měly padělané obrazy pocházet. Zdá se, že minimálně u některých případů pro něj jeho tvorba představovala svéráznou pomstu na lidech, které činil zodpovědnými za neúspěch své vlastní malířské kariéry (soudobí odborníci odmítali jeho tvorbu pro nemoderní styl). Jednalo se o učitele na akademii, kde studoval, a kritiky, kteří strhali jeho díla – jim s gustem prodal nemalou část svých falzifikátů.\n\nAsi by nikdy nebyl odhalen, kdyby jeden ze svých nejlepších padělků neprodal Hermannu Göringovi. Padělek \"Kristus a cizoložnice\" byl prodán za tehdejších 1 650 000 holandských guldenů, což byla nejvyšší cena, jaká kdy byla za padělek vyplacena. Ekvivalentní cena v anglické měně činila 4 000 000 liber. Po válce byl zatčen pro tuto svou činnost jako kolaborant s nacisty, a než by se nechal odsoudit pro napomáhání vykrádání holandského kulturního dědictví a rozkrádání židovského majetku, přiznal se k padělatelství.\n\nKdyž vyjmenoval všechny své padělky včetně \"Emauzských učedníků\", odborníci se mu vysmáli a u všech obrazů potvrdili pravost. Vážně jej začali brát teprve poté, co ve vězení namaloval další „Vermeerův obraz“, nicméně většina z nich trvala na pravosti obrazů i nadále. Přišel však poslední Meegerenův triumf – načrtl malbu, která byla původně na plátně, na které namaloval Emauzské učedníky, a rentgen prokázal, že tato malba pod vrchní malbou skutečně je. To bylo pro většinu odborníků dostatečným důkazem, že jde o Meegerenův falzifikát, protože bylo vyloučeno, aby mohl zjistit původní malbu, aniž by obraz sám namaloval. Později přišli experti s dalšími důkazy – Meegeren si sice vytvářel barvy sám, pokud možno stejně jako malíři, které falšoval, nicméně nepodařilo se mu zcela vyhnout tomu, aby se v nich tu a tam neobjevily příměsi v jejich době neexistující. V průběhu deseti let po Meegerenově smrti bylo provedeno několik složitých chemických analýz, které nade vši pochybnost prokázaly, že obrazy byly namalovány až ve 20. století.\n\nMeegeren je dodnes považován za největšího padělatele obrazů 20. století a jednoho z největších padělatelů historie. Byl jedním ze „sympatických zločinců“. Proces s ním vyvolal obrovský skandál ve světě umění, zničil kariéru řady expertů, kteří uznali jeho obrazy za pravé, a udělal z něj národního hrdinu, který svým padělkem zesměšnil Göringa. Trest jednoho roku vězení, k němuž byl 12. listopadu roku 1947 odsouzen, byl v podstatě směšný, uvážíme-li rozsah jeho tvorby a příjmy z ní, a ani ten si neměl odsedět celý, neboť královna dala najevo, že žádosti o milost, již podal jeho advokát, hodlá vyhovět. Krátce před tím, než se tak stalo, však Meegeren 30. prosince roku 1947 zemřel na selhání srdce.\n\nMeegerenův případ byl poutavě vykreslen v jednom z dílů seriálu \"Dobrodružství kriminalistiky\" (epizoda 16).\n\n"}
{"id": "46474", "url": "https://cs.wikipedia.org/wiki?curid=46474", "title": "Eurostat", "text": "Eurostat\n\nEurostat je statistickým úřadem Evropské unie. Je organizační složkou Evropské komise na úrovni generálního ředitelství. Úkolem Eurostatu je předkládat harmonizovaná statistická data na úrovni celé EU a zároveň poskytovat statistické srovnání regionů (NUTS) a členských států. Jeho ekonomická data také slouží jako základní a oficiální podklad pro rozhodování Evropské centrální banky, a dalších unijních institucí, v ekonomických otázkách. Jeho sídlo je ve městě Lucemburk, hlavním městě Lucemburska.\n\nEurostat veškerá svoje data získává od organizací pověřených jednotlivými členskými státy ke shromažďování statistických dat na jejich území (v ČR je touto autoritou Český statistický úřad). Eurostat se tedy zabývá především konsolidací těchto dat a jejich převedení do porovnatelné podoby. Jednou z jeho dalších činností je zprostředkování přesunu dat v rámci EU a postupná harmonizace metodiky získávání dat, jejich zpracování a vyhodnocování.\n\nSpolečné statistické orgány byly součástí evropské integrace již od vzniku Evropského společenství uhlí a oceli v roce 1953. Zkratku Eurostat Statistický úřad evropských společenství začal užívat v roce 1959. Úkoly a rozsah dat, zpracovávaných Eurosatem, byly postupně rozšiřovány další evropskou legislativou.\n\nV roce 2004 oznámil tehdejší ředitel Michel Vanden Abeele, že podklady řecké vlády, na jejichž základě bylo Řecko přijato do měnové zóny eura byly „masivně falzifikovány“.\nV roce 2003 se Eurostat ocitl uprostřed velkého ekonomického skandálu (viz také skandál Eurostatu,). Činnost ředitele Yvese Francheta byla zastavena a bylo zahájeno vyšetřování policií, Evropským úřadem pro boj proti podvodům a Parlamentním výborem pro kontrolu rozpočtu.\n\nJmenování Marie Bohaté jako zástupkyně generálního ředitele v roce 2004 bylo – podle prohlášení Komise – částí snah, zavést v Eurostatu řádný chod věcí.\n\n\n"}
{"id": "46475", "url": "https://cs.wikipedia.org/wiki?curid=46475", "title": "Semická hůra", "text": "Semická hůra\n\nSemická hůra je 231 metrů vysoký svědecký vrch – stolová vyvýšenina v jinak rovinaté Polabské nížině. Nalézá se jihozápadně od středočeské obce Semice. Tvoří trojvrší s Přerovskou a Břístevskou hůrou, společně se nazývají Polabské hůry. Na vrcholu hůry je neodkryté hradiště z keltských a raně slovanských dob.\n\nJižní svah hůry je přírodní památkou – Evropsky významnou lokalitou Natura 2000.\n\nNejde o jediný polabský svědecký vrch. Na dohled od Semické hůry je o několik metrů vyšší Přerovská hůra (237 m) u Přerova nad Labem, obdobný charakter má i vrch Chotuc (253 m) u Křince, Sadská (215 m) u stejnojmenné obce, Dřínovský vrch (247 m) u obce Zlosyň, Oškobrh (285 m) nebo Sekácká hůra (231 m).\n\nSemická hůra je tvořena odolnými turonskými písčitými slínovci jizerských vrstev české křídové pánve. Pro geologa představuje užitečný studijní materiál, protože tu jsou jasně patrné jednotlivé geologické vrstvy a lze tak vysledovat složení podloží a pradávnou historii tohoto kraje.\n\nGeomorfologicky Semická hůra náleží do subprovincie Česká tabule, oblasti Středočeská tabule, celku Středolabská tabule, podcelku Nymburská kotlina a okrsku Sadská rovina, jejíž je samostatnou geomorfologickou částí\n\n5. října 2009 vláda ČR na návrh ministra životního prostředí Ladislava Mika zařadila celý jižní svah do seznamu Evropsky významných lokalit Natura 2000 (název přírodní památky \"Polabské hůry\").\n\nNa jižních svazích hůry jsou vyvinuta typická společenstva bílých strání s hojným výskytem druhů červeného seznamu – hvězdnice zlatovlásek (\"Aster linosyris\"), hořec brvitý (\"Gentianopsis ciliata\"), ledenec přímořský (\"Tetragonolobus maritimus\"), kavyl Ivanův (\"Stipa joannis\"), kavyl vláskovitý (\"Stipa capillata\"), černohlávek velkokvětý (\"Prunella grandiflora\") a lněnka lnolistá (\"Thesium linophyllon\"). Dominující vegetací jsou širokolisté suché trávníky. Severní svahy porůstají dubohabřiny s bohatým zastoupením hájových druhů a výskytem teplomilných druhů jako kamejka modronachová (\"Lithospermum purpuro-caeruleum\") a ostřice Micheliova (\"Carex michelii\").\n\nJižní svah Semické hůry obývají mimo jiné tyto druhy mandelinek (čeleď \"Chrysomelidae\"): \"Criocerinae\" (kohoutek černý, kohoutek modrý), \"Clytrinae\" (Smaragdina affinis), Alticinae (dřepčík polní, \"Phyllotreta ochripes\", \"Aphtona pygmaea\", \"Longitarsus anchusae\", \"Longitarsus lycopi\", \"Longitarsus melanocephalus\", \"Longitarsus salviae\", \"Epitrix pubescens\", dřepčík rudonohý), \"Cassidinae\" (štítonoš skvrnitý, \"Cassida sanguinolenta\").\n\n"}
{"id": "46477", "url": "https://cs.wikipedia.org/wiki?curid=46477", "title": "Nara", "text": "Nara\n\nNara (: 奈良市; \"Nara-ši\") je hlavní město prefektury Nara v regionu Kansai, Japonsko.\n\nV roce 708 císařovna Gemmei přesunula hlavní město z Fudžiwary do Heidžó-kjó (平城京; dnešní Nara). Nové hlavní město bylo stavěno podle vzoru Čchang-anu (dnešní Si-an) hlavního města čínské dynastie Tchang. Během skoro celého období Nara (mezi lety 710 až 794) bylo hlavním městem Japonska a sídlem císaře. Až roku 784 \"císař Kanmu\" založil nové hlavní město Nagaoka-kjó a jen o deset let později Heian-kjó (Kjóto).\n\nV roce 1998 byly některé památky v Naře zapsány na Seznam světového dědictví UNESCO pod společným označením \"Památky na starobylou Naru\". Mezi tyto památky patří:\n\nV novodobém Japonsku se z Nary stalo regionální obchodní centrum a sídlo vlády prefektury Nara. Status města Nara získala 1. února 1898. V roce 2003 mělo město 364 869 obyvatel a rozlohu 211,60 km².\n\nDíky velkému množství památek je Nara také magnetem pro turisty. Symbolem města se stali jelínci, kteří se volně pohybují mezi chrámy a svatyněmi a loudí na turistech jídlo. Jelínci jsou totiž v šintoismu považováni za symbolické poslíčky bohů.\n\n\n"}
{"id": "46484", "url": "https://cs.wikipedia.org/wiki?curid=46484", "title": "Tu ten kámen aneb Kterak láskou možno v mžiku vzplanout třeba k nebožtíku", "text": "Tu ten kámen aneb Kterak láskou možno v mžiku vzplanout třeba k nebožtíku\n\nTu ten kámen aneb Kterak láskou možno v mžiku vzplanout třeba k nebožtíku je němý český film z roku 1923. Ve filmu učinkoval ve své první roli Vlasta Burian, film se však nedochoval.\n\nAenny (Anny Ondráková) je zamilovaná do Miloše (Rolf Passer), ten se starým egyptologem Rapapidesem Bulvem (Ferenc Futurista) hledá Tu ten kámena (Tutanchámona). Toho doopravdy najdou. Miloš zatelegrafuje Aenny do Zelené Lhoty, že i s mumií přijedou a že si jí vezme. To naštve nápadníka Aenny (Vlasta Burian). Když se dozvědí dva darmošlapové (Eman Fiala a Mukke Hellmann), že mumie přijede, rozhodnou se, že k získání bohatství a slávy mumii Tu ten kámena ukradnou. S pomocí Fridolína, který se chce pomstít, bednu s mumií vymění za bednu páchnoucích syrečků. A tuláky s mumií v Zelené Lhotě čeká královské uvítání. Pravého egyptologa, který přivezl příšerně smrdící syrečky zmlátí jako podvodníka…\nVlasta Burian (role: nápadník Fridolín)\n\n\n\n\n"}
{"id": "46486", "url": "https://cs.wikipedia.org/wiki?curid=46486", "title": "Sedlčánky", "text": "Sedlčánky\n\nSedlčánky (lidově též \"Selčánky\") jsou vesnice, součást města Čelákovic. Jde o původně samostatnou obec, která leží na levém břehu Labe mezi centrálními Čelákovicemi, Císařskou Kuchyní a lužním lesem Netušil. Na okraji zastavěného území je přírodní rezervace Hrbáčkovy tůně, katastrální území místní části rovněž zasahuje do navržené přírodní rezervace Káraný-Hrbáčkovy tůně.\n\nVes na levém břehu Labe má své základy na starším pravěkém a slovanském osídlení. Nevíme, kdy osada dostala své původní jméno Sedlčané, od 15. století pak pro odlišení od nynějších Sedlčan název zdrobnělý - Sedlčánky. Nevíme ani, kdy obyvatelé opustili své původní sídliště, dodnes známé pod místním jménem Ve Vísce a zvolili místo příhodnější, kde Sedlčánky jsou dodnes.\n\nPrvní zmínka o vsi Sedlčánky je v záznamech kapituly vyšehradské, která měla mimo část Sedlčánek v držení také Vrbici, Břežany, Mochov a Vyšehořovice již od roku 1178. Díl Sedlčánek bylo zboží vladyčí. Poplužní dvůr, jeho zánik nebyl v písemných pramenech zatím shledán, stával asi na břehu rybníka Plačku. To místo se pak stalo „placem obecním“. Roku 1371 patřila část vsi Wrativoji, děkanovi metropolitního kostela na Pražském hradě. Roku 1375 je měl zapsán Laurentius de Sedlczan, po něm následoval Pešek Mochovský a ten je roku 1378 prodal s Mochovem moravskému markraběti Joštovi, jemuž se přisuzuje budování rybníků v kraji. Kolem roku 1400 je uváděn, jako držitel Přerova (sousedící městys dnes nazývaný Přerov nad Labem), ke kterému Sedlčánky patřily, Michal Drštka ze Sedlčánek a Rejšic. Jinou část držel Johánek z Počernic, řečený z Cách a tento rod roku 1401 postoupil poplužní a rustikální dvůr s platy Janu z Klučova.\n\nKdyž po válkách husitských byl přijat Zikmund za krále českého v roce 1436, odměňoval svoje stoupence. Mezi nimi zejména mocného Jindřicha ze Stráže, jemuž v odměnu, že se přičinil o jeho volbu, zastavil ves Černíky a v roce 1437 znamenité zboží přerovské se vsí a tvrzí přerovskou. Připsal mu, co postavil na tvrzi a zboží tomto a přidal vesnice Bříství, Mochov, Nehvizdy, Sedlčánky, Starý Vestec a Vykáň. Roku 1474 přešlo panství přerovské po vymření rodu pánů ze Stráže po meči na rod Šelenberků, do něhož se provdala dcera Jiřího ze Stráže, Johanka. Po jejich dědici, Janu ze Šelenberka, za pět let po jeho smrti, dostal panství v držení jeho syn Jaroslav. Ten se již o panství příliš nestaral a vzhledem k vysokým státním úřadům se zde ani nezdržoval. V roce 1521 dne 25. února dal panství jako rukojmí panně Lucii z Kolowrat, dceři Jindřicha Kornhuského z Kolowrat a jejím bratřím a sestrám. K tomu patřily i Sedlčánky ves, se clem, dvory kmetcími s platem a k tomu ještě s jedním dvorem kmetcím, kdyby Lucie dědin a zboží týmž sirotkům umenšila. Jelikož se tak nestalo, bylo panství Přerov se Sedlčánkami i s dalšími vesnicemi prodáno roku 1524 Starému a Novému Městu Pražskému.\n\nRoku 1547 bylo přerovské panství po válce šmalkadské konfiskováno a připadlo královské komoře a roku 1616 bylo spojeno s císařským panstvím Brandýs. Zmínka byla o clu v Sedlčánkách. To proto, že v Sedlčánkách bylo mýto, neboť tudy procházela Zemská stezka, která přes Sedlčánky zanikla, když Žižkova vojska ustupovala od Labského Kostelce směrem na Kolín a k Malešovu.\n\nPodle urbáře z roku 1584 bylo v Sedlčánkách 14 hospodářů, místa jejich živností jsou dodnes až na nepatrné změny zachována.\n\nOd poloviny devadesátých let 20. století probíhá mezi centrálními Čelákovicemi, Císařskou Kuchyní a Sedlčánkami rozsáhlá výstavba rodinných domků, díky čemuž došlo ke spojení se sousední Císařskou Kuchyní.\n\n"}
{"id": "46498", "url": "https://cs.wikipedia.org/wiki?curid=46498", "title": "NUTS Praha", "text": "NUTS Praha\n\nNUTS Praha je statistická oblast Eurostatu úrovně NUTS 2. Její území je tvořeno územím hlavního města Prahy.\n\nOblast má rozlohu 496 km² a na jejím území žije 1 259 079 obyvatel (hustota zalidnění 2 538 ob./km²).\n\nDo 31. 12. 2007 se oblast dělila na 15 jednotek úrovně NUTS 4.\n\n"}
{"id": "46499", "url": "https://cs.wikipedia.org/wiki?curid=46499", "title": "Exar Kun", "text": "Exar Kun\n\nExar Kun je fiktivní postava světa Star Wars, který se poprvé objevil v komiksu , kde byl Jediem nahlodaným na temnou stranu Síly, který se později stal jedním z nejvýznamnějších Temných Pánů ze Sithu. Přestože byl nakonec poražen, následky jeho vlády si galaxie nesla po celá následující desetiletí, jak bylo mnohokrát zmiňováno ve hrách a , i komiksech stejnojmenné . Kunovi se totiž povedlo zcela rozvrátit řád Jedi nikoliv jen hromadnou konverzí Jediů nespokojených s poměry v řádu, ale i zničením akademie na Ossusu. Po své smrti jeho duch vyčkával tisíciletí na Yavinu IV, kde se pokusil o návrat ze záhrobí.\n\nExar Kun studoval Sílu pod vedením mistra Jedi Vodo-Sioska Baase. Byl vynikající bojovník se světelným mečem a talentovaný student, ale jeho slabinou byla zbrklost a výbušnost. Při duelu s další Baasovou padawankou Sylvar ji málem zabil, když ho drápy škrábla do obličeje a vysmála se mu, že s takovým přístupem z něj nikdy Jedi nebude.\n\nKaždopádně toužil po dalších znalostech a tempo jeho mistra mu nestačilo. Tajně studoval sithský holokron, a když na to jeho mistr přišel, snažil se svého žáka přimět, aby takto nebezpečného studia zanechal, ale Kun byl v tu dobu už rozhodnutý pod vlivem temné strany mistra opustit. Sám se vydával za plnohodnotného Jedie a archeologa a odletěl na Onderon, kde právě skončily Zvířecí války a povstání Freedona Nadda, nalézt další sithské artefakty. Na neklidném Onderonu narazil na dva naddisty, kteří mu přislíbilo pomoc v pátrání.\n\nOdletěl s nimi na Dxun do hrobky Freedona Nadda, kde probudil jeho ducha, jenž poznal Kunův potenciál, nahlodal ho více mocí temné strany, a poslal ho na Korriban, kde najde, co hledá. Tam ho Nadd přinutil v jedné z hrobek, kde se na něj zřítil strop, temné straně podlehnout a nařídil mu, aby letěl na Yavin IV najít sithské chrámy mistra Nagy Sadowa.\n\nNa Yavinu se dostal do zajetí Sadowových Massassiů, protože ještě nebyl úplně zkažen temnou stranou. Měl být obětopván obřímu wyrmovi žijícímu v Sadowově chrámu, ale Kun odmítnul jen tak zemřt, proto na radu Naddova ducha využil moc sithského amuletu k likvidaci obřího červa. Tímto činem konečně Kun plně přijal svůj temný úděl, dokázal se osvobodit a zmasakroval přihlížijící Massassije. Nadd byl spokojen, protože Kun byl přesně ten, koho hledal pro své vlastní plány, ale Exar Kun již měl ducha a jeho testů plné zuby, proto proti němu obrátil moc amuletu a navždy ho zapudil. Díky tomu se stal novým Temným Pánem ze Sithu.\n\nZotročil zbylé Massassije a nařídil jim narychlo zbudovat další chrámy jako centra studia temné strany Síly. Začal se studiem sithské alchymie a získal tak znalosti, které vždy hledal, například modifikoval svůj světelný meč a vytvořil tak první dvojbřitvý světelný meč, který navíc měl proměnlivou délku čepelí. V džungli nalezl také Sadowovu starou mateřskou loď, kterou opět zprovoznil. Vláda nad divokým Yavinem mu však nestačila a toužil dobýt celou galaxii. První, s kým se chtěl vypořádat, byli ostatní uživatelé temné strany Síly, kteří byli před tím pod vlivem Freedona Nadda. Už při jeho zapuzení zjistil, že se jedná o Aleemu a Satala Keto a hlavně o padlého Jedi jménem Ulic Qel-Droma. Když je v soustavě císařovny Tety vypátral, vyzval na duel na život a na smrt právě Qel-Dromu. Oba dva měli k dispozici tentýž amulet, jejichž moc se v jednu chvíli zaklesla a vyvola ducha jejich původního majitele: bývalého temného pána Marka Ragnose. Ukázal jim slávu starého impéria, přikázal jim obnovit zlatý věk Sithů a zdůraznil nutnost spolupráce. Exara potvrdil jako Temného Pána ze Sithu a Ulica jmenoval jeho učedníkem. Oba si pak nechali na čelo vypálit znamení Sithů.\n\nHlavní opěrné body jeho vlády byli Massassijové na Yavinu a Ulicovi Krathové v soustavě císařovny Tety, ale na realizaci snů o obnově Impéria to bylo pořád málo. Proto se tajně vypravil na Ossus hledat pomoc od svých starých přátel. Přálo mu štěstí, neboť celkem snadno zabil mistra Odana-Urra, jemuž sebral ze sbírky sithský holokron. Poté zlákal mnoho mladých padawanů svou rétorikou k hledání nové nepoznané Síly, pomohlo mu i to, že byli mnozí zklamáni, jak ledabyle Jediové vyřešili například krizi na Onderonu, jak selhali v potlačení převratu Krathů i jak se nechali snadno přepadnout na Danebě. Následovali proto ve zvědavosti Kuna na Yavin, kde prý \"našel\" ztracenou moc Jediů, například byli nadšeni z jeho dvojbřitvého světelného meče. Na Yavinu se ale mnozí jeho noví žáci zděsili temné strany, ovšem tito nezkušení padawané rychle podvedli jejím svodům, zvláště, když Kun uvolnil moc temné strany z holokronu, který sebral právě z Ossusu. Tak bylo založeno Bratrstvo Sithů.\n\nUlic mezitím uzavřel spojenectví s Mandaloriany a zaútočil zbrkle na Coruscant, kde byl zajat. Mandalore proto požádal Kuna o pomoc se záchrannou misí. Kun tedy tajně dorazil přesně na termín soudu Ulica Qel-Dromy galaktickým senátem, kde svého žáka vysvobodil. V plamenném projevu oznámil Republice návrat Sithů. Jeho snaze se pokusil zabránit jeho bývalý mistr Vodo-Siosk Baas, ale Kun ho svým dvojbřitvým světelným mečem snadno zabil. Následně s Ulicem vyvraždil všechny přítomné senátory včetně nejvyššího kancléře Sidrony, poté spolu opustili Coruscant.\n\nTak začala Velká sithská válka, jež zachvátila velkou část galaxie. Ale zaměřovala se hodně na Jedie, které chtěl Kun přetáhnout na svou stranu, což se mu dařilo. Během války objevil na Sadowově lodi zařízení schopné odpalovat celé hvězdy. Kun chtěl po víc jak roce bojů mezi Republikou podpořenou Jedii a aliancí Sithů, Krathů a Mandalorianů tuto zbraň využít na rozhodující úder proti Ossusu, aby zvrátil průběh války. Při plánování se navíc s Ulicem elegantně zbavili Aleemy Keto, která je oba využívala pro své vlastní plány a zrazovala. Nechali ji zbraň použít proti shluku několika hvězd, vzdálených jen pár světelných dnů od Ossusu, aby odpálila nejen je, ale i sebe, protože ji neřekli, čeho všeho je tato zbraň schopná. Jediové začali v panice evakuovat akademii, čehož Kun s Ulicem využili k invazi, aby ukradli další jedijské a sithské artefakty z depozitářů. Když se série supernov přiblížila k Ossusu, konfrontoval Ulica jeho vlastní bratr, kterého zabil. To však znamenalo obrat situace, protože Ulic v hrůze pochopil, co všechno udělal, a částečně se vykoupil z temné strany. Potom, co ho jeho bývalá milenka Nomi Sunrider mocným rituálem odstřihla od Síly, nabídl Republice informace o tom, kde naleznou hlavní síly Sithů, Krathů a Mandalorianů.\n\nExar Kun se vrátil s nakradenými artefakty na Yavin IV a zjistil, že se blíží republiková flotila. Věděl, že nemá dost sil na odražení jejich útoku, proto se obrátil k své sithské alchymii a rozhodl se provést jeden velmi riskantní rituál, aby si zachránil život. Rituálem vysál veškerou životní sílu ze všech Massassijů na Yavinu, aby si sám zničil tělo a žil nadále jen jako nesmrtelný přízrak. Nomi Sunrider ale ucítila, co Kun chystá, proto s ostatními mistry Jedi vytvořila Silovou stěnu světla okolo celého měsíce, kterým zblokovala část rituálu. Ducha Exara Kuna takto uvěznili v chrámu, kde rituál provedl. Ten později byl znám jako chrám Exara Kuna. Ulic Qel-Dropa se na konci války vrátil na Yavin a Kun ho chtěl opět využít, aby mu pomohl dostat se z hrobky, ale s hrůzou zjistil, že to on dovedl Jedie na Yavin, že už není schopen používat Sílu, ani ho už není schopen slyšet nebo vidět, ani mu sloužit.\n\nDuch Exara Kuna zůstal na čtyři tisíciletí uvězněn o samotě v útrobách chrámu, až si ho v roce 0 BBY zvolila Aliance rebelů jako základnu pro boj s Palpatinovým Impériem. Zdržela se tam ale jen krátce, ovšem do chrámu se o rok později vydala correlijská expedice provést arceologický výzkum. V hlubinách chrámu nalezli katakomby, odkud Kun provedl onen rituál a probudili jeho ducha. Mnohé výzkumníky posedl a ti vytvořili \"Kult Exara Kuna\". Jejich existence však neměla dlouhého trvání a Kun byl na chvíli opět umlčen.\n\nKdyž v roce 11 ABY založil Luke Skywalker jedijské praxeum k obnovení řádu Jedi, znovu se probudil a začal vybrané studenty Luka kazit temnou stranou. Prvním z nich byl Gantoris, jenž si díky znalostem Exara postavil vlastní světelný meč. Když ale Exar ukázal svou pravou tvář, Gantoris odmítnul jeho učení, tak ho duch Kuna spálil zaživa na uhel. Tento prvotní neúspěch však Kuna povzbudil a začal kazit nového učně Kypa Durrona, až ho zcela svedl na temnou stranu. Kyp opustil akademii, aby vedl svou válku proti Impériu. Pak se na Yavin ale vrátil pro superzbraň, ale postavil se mu Luke. Exar svému učedníkovi pomohl zaklel Lukova Ducha, aby se ocitl ve stejné sféře bytí jako Exar. I když se Exar snažil, nepodařilo se mu zabít Luka a nakonec všichni Jediové na Yavinu spojili své síly, aby odhaleného ducha tohoto Sitha jednou provždy zničili. Pak nechali Exarův chrám vybombardovat protonovými torpédy, aby odstranili jeho vliv navždy.\n\n\n"}
{"id": "46500", "url": "https://cs.wikipedia.org/wiki?curid=46500", "title": "NUTS Střední Čechy", "text": "NUTS Střední Čechy\n\nNUTS Střední Čechy je statistická oblast Eurostatu úrovně NUTS 2. Její území je tvořeno Středočeským krajem.\n\nOblast má rozlohu 11 014 km² a na jejím území žije 1 315 299 obyvatel (hustota zalidnění 119 ob./km²).\n\n\n"}
{"id": "46501", "url": "https://cs.wikipedia.org/wiki?curid=46501", "title": "CZilla", "text": "CZilla\n\nCZilla.cz (jako Czech Mozilla Project, CzechZilla) byl projekt, který vznikl na koncem února 2003 s cílem lokalizovat a propagovat produkty Mozilla Foundation. Vznikl ze serveru CZilla.org Honzy Urbánka, který byl v provozu už od roku 2001. Mezi náplně CZilly patřila lokalizace a propagace webového prohlížeče Mozilla Firefox, e-mailového klientu Mozilla Thunderbird, editoru webových stránek Nvu a balíku webových aplikací Mozilla Suite resp. jeho nástupce v podobě balíku SeaMonkey. \n\nCZilla zajišťovala též podporu koncových uživatelů prostřednictvím webového fóra či překládala návody do češtiny. Mezi další aktivity patřil projekt Technická evangelizace, který CZilla spravovala pro české stránky. \n\nProjekt CZilla byl oficiálním lokalizačním týmem aplikací Mozilla a jeho chod zajišťovala řada dobrovolníků ve svém volném čase. Po existenční krizi od roku 2007, projekt CZilla v roce 2009 ukončil svoji činnost, na kterou nepřímo navázal Projekt Mozilla.cz.\n\n\n"}
{"id": "46503", "url": "https://cs.wikipedia.org/wiki?curid=46503", "title": "NUTS Jihozápad", "text": "NUTS Jihozápad\n\nNUTS Jihozápad je statistická oblast Eurostatu úrovně NUTS 2. Její území je tvořeno Jihočeským krajem a Plzeňským krajem.\n\nOblast má rozlohu 17 617 km² a na jejím území žije 1 212 423 obyvatel (hustota zalidnění 69 ob./km²).\n\n\n"}
{"id": "46504", "url": "https://cs.wikipedia.org/wiki?curid=46504", "title": "SeaMonkey", "text": "SeaMonkey\n\nSeaMonkey je svobodný multiplatformní balík internetových aplikací. Jeho součástí je webový prohlížeč, e-mailový klient, XHTML a HTML editor a IRC klient. Tento balík navazuje na sadu Mozilla Suite, jejíž vývoj byl Mozilla Foundation v roce 2005 ukončen, a je šířen pod licencí MPL/GPL.\n\nSeaMonkey používá technologii XUL (rozšiřitelné uživatelské rozhraní \"eXtensible User-interface Language\"). Je to na XML založená, přenositelná technologie uživatelského rozhraní. Tato technologie umožňuje vývojářům definovat systémově nezávislý grafický uživatelský interface, použitím směsi XML, XHTML, CSS a ECMAScriptu (JavaScript).\n\nProhlížeč balíku je založen na renderovacím jádře Gecko. To je software, který rozumí standardům XHTML a CSS a byl vytvořen pro jejich správné zobrazování. Je to rychlý a robustní stroj, který je otevřený, přenositelný, rozšiřitelný a upravitelný. Gecko je používán v mnoha dalších produktech.\n\nKromě prohlížeče balík obsahuje i klienta SeaMonkey Pošta pro správu elektronické pošty a diskusních skupin. Ten byl dříve součástí balíku Mozilla Suite, jehož vývoj byl již ukončen. Obsahuje prakticky stejnou funkcionalitu jako Mozilla Thunderbird, který je vyvíjen jako samostatný produkt. Je to dáno tím, že oba produkty sdílejí podstatnou část svého kódu. Některé části, například podporu RSS, však obsahuje pouze Thunderbird.\n\nMezi další funkce balíku patří HTML editor Mozilla Composer a IRC klient ChatZilla.\n\n10. března 2005 Mozilla Foundation oznámila, že již nebude vydávat další verze balíku Mozilla Suite a že verze 1.7.x je poslední. Jejím cílem bylo zaměřit se na vývoj samostatných aplikací jako Firefox či Thunderbird. Nicméně zdůraznila, že bude hostovat komunitní projekt, který se bude snažit o pokračování vývoje. Tím je nyní SeaMonkey Council, který projekt spravuje pod novým jménem, SeaMonkey.\n\nAčkoliv si řada lidí přála, aby „nový produkt“ nesl jméno Mozilla Suite, bylo nutné zvolit nový název. Jedním z důvodů bylo též rozlišení produktu, který původně vyvíjela Mozilla Foundation, a který byl v té době ještě udržován na úrovni bezpečnostních aktualizací. Po řadě spekulací bylo 2. července 2005 potvrzeno jméno SeaMonkey. „SeaMonkey“ bylo původně používáno jako kódové označení Mozilla Suite.\n\nPůvodní logo již též nemohlo být používáno, a proto byla vyhlášena soutěž o nové logo, na které se sešla řada návrhů, ze kterých vzešel vítězný návrh Alexandra Butina (Rus, žijící v ČR), který se při jeho tvorbě inspiroval anglickým názvem mořského živočicha žábronožky slaniskové (Artemia salina).\n\nLidé, kteří se starají o chod projektu a řídí vývoj, jsou známi pod pojmem SeaMonkey Council. V současné době se jedná o následující osoby:\n\n\nKompletní přehled verzí naleznete na webu SeaMonkey-Project.org.\n\n\n\n"}
{"id": "46506", "url": "https://cs.wikipedia.org/wiki?curid=46506", "title": "NUTS Severozápad", "text": "NUTS Severozápad\n\nNUTS Severozápad je statistická oblast Eurostatu úrovně NUTS 2. Její území je tvořeno Karlovarským krajem a Ústeckým krajem.\n\nOblast má rozlohu 8 649 km² a na jejím území žije 1 123 265 obyvatel (hustota zalidnění 130 ob./km²).\n\n\n"}
{"id": "46507", "url": "https://cs.wikipedia.org/wiki?curid=46507", "title": "NUTS Severovýchod", "text": "NUTS Severovýchod\n\nNUTS Severovýchod je statistická oblast Eurostatu úrovně NUTS 2. Její území je tvořeno Libereckým krajem, Královéhradeckým krajem a Pardubickým krajem.\n\nOblast má rozlohu 12 440 km² a na jejím území žije 1 506 813 obyvatel (hustota zalidnění 121 ob./km²).\n\n\n"}
{"id": "46508", "url": "https://cs.wikipedia.org/wiki?curid=46508", "title": "NUTS Jihovýchod", "text": "NUTS Jihovýchod\n\nNUTS Jihovýchod je statistická oblast Eurostatu úrovně NUTS 2. Její území je tvořeno Krajem Vysočina a Jihomoravským krajem.\n\nOblast má rozlohu 13 990 km² a na jejím území žije 1 682 748 obyvatel (hustota zalidnění 120 ob./km²).\n\n\n"}
{"id": "46509", "url": "https://cs.wikipedia.org/wiki?curid=46509", "title": "NUTS Střední Morava", "text": "NUTS Střední Morava\n\nNUTS Střední Morava je statistická oblast Eurostatu úrovně NUTS 2. Její území je tvořeno Olomouckým krajem a Zlínským krajem.\n\nOblast má rozlohu 9 231 km² a na jejím území žije 1 220 972 obyvatel (hustota zalidnění 132 ob./km²).\n\n\n"}
{"id": "46510", "url": "https://cs.wikipedia.org/wiki?curid=46510", "title": "Lango (distrikt)", "text": "Lango (distrikt)\n\nLango je region ve střední Ugandě o rozloze 13 935 km², zahrnující distrikty Apac a Lira, jež jsou součástí formální Severní oblasti. Centrem regionu, který od roku 1974 netvoří územně správní celek, je město Lira.\n\nRegion je tvořen převážně savanou, na jihu a na západě pak bažinami, a je velice úrodný. Z etnického hlediska je velice jednotný. Téměř veškeré jeho obyvatelstvo tvoří kmen Lango, který dal regionu jméno. V oblasti řádí rebelové z Boží armády odporu.\n\nDo roku 1974 to byl distrikt, náležející do formální Severní oblasti, poté rozdělený na oba moderní distrikty. V roce 1976 byla Severní oblast zrušena a oba distrikty byly začleněny do nově vytvořené Severní provincie. Během 70. let 20. století byla elita kmene Lango decimována režimem generála Idiho Amina. Od roku 1989 jsou oba distrikty opět součástí obnovené Severní oblasti. V současné době usiluje region o autonomii a přeměnu Ugandy ve federaci.\n\n"}
{"id": "46513", "url": "https://cs.wikipedia.org/wiki?curid=46513", "title": "Voznice", "text": "Voznice\n\nVoznice je obec ve Středočeském kraji, asi 5 km severně od Dobříše na okraji Brdských lesů u dálnice D4. Žije zde obyvatel.\n\nObec Voznice se skládá ze dvou částí, vesnic Voznice a Chouzavá (dříve Chodová). Obě části leží v katastrálním území \"Voznice\".\n\nObec Voznice včetně osady Chouzavá se roku 1950 odpojila od Dobříše.\n\nPrvní zmínka o vsi pochází z roku 1788, obec založena knížecím rodem Mannsfeldů, majitelů dobříšského panství, název pochází patrně podle vozů projíždějících po staré zemské silnici.\n\nVe 30. a 40. letech 20. století byla Voznice oblíbeným místem pro rekreaci pražských umělců. Vilku měl zde, na břehu „Velkého rybníka“, pronajatu herec Oldřich Nový. Součástí bohémských večírků O. Nového a přátel byly noční plavby na vorech po rybníku (pro pobavení společnosti se z lesů ozývalo údajné vytí vlků a šakalů, které zdatně vyluzovali domorodí obyvatelé Voznice za mírnou úplatu), až do 80. let sem jezdila herečka Nataša Gollová.\n\n5. září 1942 zde zemřel architekt František Roith.\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce v roce, kdy ke změně došlo:\n\n\n\nSídlí zde nakladatelství a softwarový dům Leda, vydávající převážně slovníky a firma Humi outdoor, výrobce oděvů.\n\nV současnosti se okolí Voznice stalo oblíbeným místem inspirace hudebního skladatele a výtvarníka Vladimíra Franze. V první dekádě 21. století zde jsou pořádány jarní a letní „open air“ rock-punkové koncerty. Voznice je výchozím bodem turistů, cyklistů a v letních měsících ovšem i houbařů. Místní Sbor dobrovolných hasičů byl obnoven 14. listopadu 2015.\n\nDopravní síť\nVeřejná doprava 2012\n\n\n"}
{"id": "46516", "url": "https://cs.wikipedia.org/wiki?curid=46516", "title": "Saidaidži", "text": "Saidaidži\n\nSaidaidži (: 西大寺; \"Saidaidži\") je buddhistický chrám ve městě Nara v prefektuře Nara v Japonsku. Byl založen v roce 765 a je hlavním chrámem buddhistické sekty Šingon riššú (真言律宗).\n\nJe počítán mezi sedm velkých narských chrámů (南都七大寺, \"Nanto šičidaidži\"). Hlavním objektem uctívání je Šaka Njorai (釈迦如来), historický Buddha Šákjamuni.\n\nJe to méně výstavný protějšek chrámu Tódaidži. Saidaidži znamená \"Velký západní chrám\", Tódaidži je \"Velký východní chrám\".\n\n"}
{"id": "46523", "url": "https://cs.wikipedia.org/wiki?curid=46523", "title": "Bačkovice", "text": "Bačkovice\n\nBačkovice (s předložkou 2. pád \"do Bačkovic\", 6. pád \"v Bačkovicích\") jsou obcí ležící na samém jihozápadě okresu Třebíč při říčce Želetavce. Nadmořská výška obce je 424 metrů nad mořem. Obec patří do správního obvodu obce s rozšířenou působností Moravské Budějovice. Žije zde obyvatel. První zmínky o obci se objevily již za dob Přemyslovců.\n\nNázev obce se vyvíjel od varianty Paczowicz (1294), Baczkowicz (1389), Baczkowice (1530), Baczkowicze (1612), Batzkowitz (1720), Batschkowitz a Bačkovice (1846) až k tvarům Batzkowitz a Bačkovice v roce 1885. Místní jméno znamenalo ves lidí Bačkových. Pojmenování je rodu ženského, čísla pomnožného, genitiv zní Bačkovic.\n\nBačkovice byly založeny v oblasti bítovské provincie, jejíž zeměpanská správa se po zastavení hradu Bítova (před r. 1295) šlechtici Raimundovi z Lichtenburka, hejtmanu moravskému, musela přesunout do nedaleké Jemnice. Roku 1308 udělil král Jindřich Korutanský Raimundovi hrad v dědičné léno. Nejstarší zmínka o Bačkovicích z roku 1294 uvádí, že ves držel Oldřich z Hradce. Původně zde stávala tvrz, jejíž výskyt nebyl zatím archeologicky zkoumán. Ves se nazývala po rytířském rodu, jehož první písemně doložený potomek z roku 1380 se nazýval Bohuslav (z Bačkovic) a v roce 1389 držel také Lubnici, po které se psal.\n\nPo jeho smrti zdědil Bačkovice v roce 1415 Adam z Lovčovic/Lospitz, který po té, co byl Petrem z Lovčovic vzat na tvrz v Polici a další k ní patřící statky na spolek, v roce 1430 majetek i s tvrzí v Polici k Bačkovicím a Lovčovicím přikoupil. V roce 1492 je připomínán jeho syn Hynek z Bačkovic, který pravděpodobně přesídlil na tvrz v Polici, kde ho také písemné prameny dokládají v letech 1498, 1500 a 1502. Polici i s Bačkovicemi pak držel vnuk Adam z Bačkovic, který zemřel v roce 1520 a majetky i s Bačkovicemi zdědila jeho nezletilá dcera Anna, poslední potomek rodu. Ta se v roce 1522 za svého poručníka Viléma Kunu z Kunštátu provdala.\n\nPolice s tvrzí a „půltuctem okolních vesnic“, mezi nimiž se nacházela i ves a pustá tvrz v Bačkovicích, manželé prodali panu Janovi Tavíkovskému z Tavíkovic. Po Janovi a jeho manželce Kateřině z Puchheimu držel Bačkovice jeho syn Václav Tavíkovský, po němž majetek zdědila dcera Eva Tavíkovská z Tavíkovic, která v roce 1590 veškerý majetek odkázala svému druhému manželovi Jiřímu Kryštofovi Teufelovi z Guntersdorfu/Georg Christoph Teufel v. Guntersdorf. Ten prodal roku 1600 tvrz a ves Polici s pivovarem, vsí Bačkovicemi a dalšími vesnicemi za 51 500 zl. m. uherské šlechtičně Uršule Lorance z Inky/Orsolya (Oršoja) Loránth de Inke, podruhé provdané za Jana Čejku z Olbramovic.\n\nBačkovice pak přešly přes uherskou přízeň do majetku Benedikta Palásthy z Kesejova/Benedek Palásthy et Keszihócz, pána na Slavičíně, po kterém měla polické panství zdědit jeho žena Eliška Zay z Čemer/Erzsébet Zay de Csömör. V roce 1633 přikoupil Jakub Berchtold, pán na Uherčicích a Vratěníně, ke svému uherčickému panství také Polici a v roce 1636 od Benedikta Palásthy Kojetice, Hornice, Dědice a Bačkovice. Ves pak sdílela až do roku 1821 osudy uherčického panství, od kterého ves Bačkovice oddělil koupí polického majetku hrabě August von Segur, kam obec správně spadala až do roku 1849.\n\nV letech 1850–1855 patřila obec pod politickou správu podkrajského úřadu v Dačicích a v rámci soudní správy pod soudní okres Jemnice. Po zřízení smíšených okresních úřadů s politickou a soudní pravomocí byly Bačkovice letech 1855–1868 podřízeny Okresnímu úřadu v Jemnici. V roce 1868 došlo k oddělení veřejné správy a soudnictví, čímž přešly Bačkovice pod pravomoc Okresního hejtmanství v Dačicích, kam patřily až do roku 1896. Po vzniku nového Okresního hejtmanství v Moravských Budějovicích, které získalo působnost pro soudní okres Jemnice, připadla obec pod Okresní úřad M. Budějovice. Po odstoupení pohraničních oblastí v roce 1938 spadaly Bačkovice až do roku 1945 pod protektorát Čechy a Morava a k okresu M. Budějovice příslušely až do roku 1960, kdy po správní reorganizaci byly začleněny pod správní okres Třebíč.\n\nNa přelomu století se obytné budovy ve vsi stavěly z kamene nebo nepálených cihel, pokryté slaměnými došky, stodoly dřevěné a pokryté slámou. Dva domy byly pojištěny proti ohni. Ve vesnici stával pivovar a lihovar. Vrchnostenský dvůr byl vystavěn z pálených cihel a pokrytý pálenou střešní krytinou. Ve vrchnostenské cihelně vyrobili za rok v jedné peci dva dělníci 36 000 kusů cihel při spotřebě 35 sáhů dřeva, ve vrchnostenské vápence jeden dělník v jedné peci 300 měřic vápna při spotřebě 20 sáhů dřeva. Ve vsi se nacházely dva mlýny, každý s jednou pilou, zaměstnávající 4 dělníky, kteří za rok semleli 480 měřic žita a nařezali 2 880 kusů prken. Jednotřídní škola z roku 1883 byla otevřena za starosty Matěje Coufala, od roku 1894 fungovala jako dvoutřídní. Od roku 1899 zde působil místní odbor Národní jednoty pro jihozápadní Moravu. V roce 1902 se podařilo ve vsi dostavět kapli sv. Cyrila a Metoděje, jejíž interiér byl z nedostatku financí dokončen až v roce 1909, kdy byla také vysvěcena.\n\nV roce 1923 (10. února) byl v obci založen sbor dobrovolných hasičů. V roce 1925 nechali místní občané z milodarů postavit smírčí kříž u „Šprinclova mlýna“. V létě 1926 postihly obec velké záplavy (3. července). Dne 5. července 1930 proběhlo vysvěcení pomníku padlým vojákům za první světové války, který byl postaven v těsné blízkosti kaple, kam byl také situován kámen s pamětní deskou k osmdesátým narozeninám presidenta Tomáše Garriguea Masaryka. V roce 1930 došlo také z důvodu budování nové autobusové trasy k ukončení stavby železobetonového mostu přes řeku Želetavku. V obci nadále působil odbor Národní jednoty a politické organizace Čsl. strany lidové a Republikánské strany zemědělského a malorolnického lidu.\n\nHned v prvním poválečném roce byl v obci zaveden telefon, elektřina a společně s městem Jemnice regulován tok Želetavky. V důsledku odsunu německého obyvatelstva a následného osídlování pohraničních obcí došlo k poklesu obyvatelstva. V roce 1952 bylo v Bačkovicích založeno JZD, které v roce 1959 slučovalo 101 členů a obhospodařovalo 464 ha zemědělské půdy. V roce 1967 došlo k jeho sloučení s JZD Radotice a následně k tomuto komplexu přibylo JZD Menhartice. V dalších letech obec vystavěla „Středisko zemědělského družstva“, obytný panelový nájemní dům se čtyřmi bytovými jednotkami a na místě zbourané kovárny a býčince „Družstevní dům“, v kterém se nacházely kanceláře JZD Bačkovice, družstevní kuchyně, taneční sál s přístavkem pro nálevnu. Dále obec obdržela prodejnu Jednoty. V roce 1973 občané v obci v „Akci Z“ dostavěli most u „Růžičkových“, lávku přes řeku, parčík vedle kostela a upravili prostranství autobusové zastávky. Ve stejném roce proběhla oslava k 50. výročí založení Požárního sboru v Bačkovicích. V roce 1980 byla obec Bačkovice v rámci integrace obcí připojena pod Městský národní výbor v Jemnici. Provoz místní Základní devítileté školy byl po socialistické reorganizaci školství a rušením malotřídních škol v roce 1981 ukončen. V roce 1992 se JZD transformovalo do zemědělského družstva vlastníků (ZD). od 1. ledna 1993 mají Bačkovice opět samostatný obecní úřad, staly se nově vytvořenou obcí v okresu Třebíč. Součástí Bačkovic je osada Šimkov a samoty Šimkův mlýn a Šprinclův mlýn na řece Želetavce.\n\nPřed třicetiletou válkou měla obec 26 usedlostí, z nichž 14 zůstalo osazeno a 12 jich zpustlo a do roku 1671 byla osazena ještě jedna usedlost. Na konci 17. století žilo ve vsi 7 celoláníků, 5 pololáníků a 3 domkáři. Podle Tereziánského katastru se v obci nacházelo 1296,5 měřic orné půdy, 4,6 měřic zahrad, 26,6 měřic lad, 160,3 měřic pustin, 6 měřic pastvin a z luk se sklízelo 76,5 fůr sena. Ve vrchnostenském statku robotovalo 4 dny v týdnu 5 sedláků se dvěma koňmi a 6 sedláků se 2 voly, 1 sedlák s 1 koněm, 3 čtvrtláníci a 1 pěší. V roce 1900 činila výměra obecního katastru 620 ha, z toho 440 ha polí, 90 ha lesů, 52 ha pastvin, 34 ha luk a 4 ha zahrad. Chovalo se 20 koní, 277 kusů hovězího dobytka, 76 kusů vepřového dobytka a 3 ovce.\n\nDo poloviny 19. století žilo na polickém panství 2 222 katolíků a 164 Židů. Hospodářský statek v Dešné čítal 370 a v Županovicích 113 katolíků. Moravské obyvatelstvo sídlilo převážně v obcích Kostníky, Kojatice, Dědice, Hornice, Radotice a v části Kdousova, německé převažovalo v obcích Dančovice, Plačovice a Lovčovice, mezi jazykově smíšené obce patřily Police a Bačkovice. V roce 1843 žilo v obci 227 obyvatel, z toho 107 mužů, 110 žen v 35 domech a 51 domácnostech. Z nich se živilo 45 osob zemědělstvím, 2 řemesly, 3 obojím a zbytek sloužil u panského dvora v Polici, kam poddaní také odváděli desátky. Bačkovice spadaly pod farnost v Dešné. Na týdenní, dobytčí či výroční trhy se jezdilo do Jemnice.\nV roce 1880 stálo v obci 43 domů, ve kterých žilo 253 obyvatel, z velké části česky hovořících a katolického náboženství. V roce 1921 měly Bačkovice 51 domů a počet obyvatelstva stoupl na 305, v roce 1930 při počtu 55 domů klesl počet obyvatel na 288. V roce 1950 se v obci nacházelo 59 domů a 225 obyvatel. Většina obyvatelstva se živila zemědělstvím, které poskytovalo obživu také po druhé světové válce.\n\nPodle lidové ústní slovesnosti se cestě z Bačkovic do Dešné říkalo \"Úmrlčí\", jelikož se po ní jezdilo pochovávat zemřelé na hřbitov do Dešné. Nejstarším pravěkým nálezem z Bačkovic je část neolitického kamenného mlatu. Uvádí se též nálezy z doby římské.\n\n\n\n"}
{"id": "46524", "url": "https://cs.wikipedia.org/wiki?curid=46524", "title": "Gangódži", "text": "Gangódži\n\nGangódži () je starobylý buddhistický chrám ve městě Nara, Japonsko. Je počítán mezi sedm velkých narských chrámů (南都七大寺, \"Nanto šičidaidži\").\n\nGangódži se skládá ze tří částí. Jednou z nich je velmi dobře zachované Gokurakubo. Společně se zenovou místností je japonským \"Národním pokladem\".\n\nV roce 1998 byl chrám Gangódži, spolu s několika dalšími památkami v Naře, zapsán na Seznam světového dědictví UNESCO pod společným označením \"Památky na starobylou Naru\".\n\n"}
{"id": "46549", "url": "https://cs.wikipedia.org/wiki?curid=46549", "title": "Metoděj Dominik Trčka", "text": "Metoděj Dominik Trčka\n\nBlahoslavený Metoděj Dominik Trčka C.Ss.R. (6. července 1886, Frýdlant nad Ostravicí - 23. března 1959, Leopoldov) byl katolický kněz, řeholník a mučedník, oběť komunistického pronásledování katolické církve v Československu.\n\nDominik Trčka po ukončení povinného školního vzdělání pokračoval ve studiu na gymnáziu v Místku a posléze na gymnáziu redemptoristů v Července. V roce 1902 požádal o přijetí do kongregace. V roce 1904 pak složil řeholní sliby. V roce 1910 byl vysvěcen na kněze a do roku 1919 misijně působil v Čechách a na Moravě (Praha, Svatá Hora, Plzeň a Brno). Během první světové války se staral o utečence z východu a Balkánu.\n\nV roce 1919 z pověření svých nadřízených přijal byzantský obřad a po krátkém zaučení ve Lvově začal působit mezi řeckokatolickými věřícími na východním Slovensku. Plnil zde misijní a farní úkoly a zakládal kláštery redemptoristů a podílel se na jejich opravách. Přitom přijal řeholní jméno Metoděj (jeho křestní jméno bylo Metod, přímo předurčilo jeho kariéru). Nějakou dobu byl představeným klášterů ve Stropkově a Michalovcích. V roce 1935 byl jmenován apoštolským visitátorem sester basiliánek v Prešově a Užhorodu a krátce poté viceprovinciálem nově zřízené slovenské provincie redemptoristů.\n\nV roce 1949 komunistická vláda svévolně zrušila michalovskou viceprovincii redemptoristů a o rok později násilně zabrala kláštery na území celého Československa. Řeholníci byli internováni v koncentračních táborech. V roce 1952 byl Trčka obviněn ze spolupráce s biskupem Gojdičem a 21. dubna 1952 byl ve vykonstruovaném procesu odsouzen na 12 let za špionáž a pokus o útěk za hranice. Byl vězněn v Ilavě, Mírově a nakonec v Leopoldově, kde v důsledku krutého zacházení, mučení a odepření potřebné léčby zemřel. Za zpěv náboženské písně byl zavřen do „korekce“ bez jídla a topení, kde dostal zánět plic.\n\nPapež Jan Pavel II. jej spolu s Pavlom Gojdičem slavnostně vyhlásil blahoslaveným 4. listopadu 2001.\n\n"}
{"id": "46561", "url": "https://cs.wikipedia.org/wiki?curid=46561", "title": "Popradské pleso", "text": "Popradské pleso\n\nPopradské pleso (\"Poprádi-tó\", \"Poppersee\") je ledovcové jezero v Mengusovské dolině ve Vysokých Tatrách na Slovensku. Je 380 m dlouhé a 248 m široké. Má rozlohu 6,8695 ha a hloubku 17,6 m. Objem vody činí 87 397 m³. Leží v nadmořské výšce 1494,3 m v Mengusovské dolině.\n\nNa východě se zvedají stěny Ostrvy. V limbovém háji jihovýchodně od plesa se nachází Symbolický hřbitov obětí Vysokých Tater.\n\nDo jezera vtéká Ľadový potok z Ľadového plesa ve Zlomiskové dolině a odtéká z něj potok Krupá, který je zdrojnicí řeky Poprad. Rozměry jezera v průběhu času zachycuje tabulka:\nJe to turisticky známé pleso, které se dříve nazývalo i \"Rybí pleso\", jelikož bylo jedním z mála ples, ve kterém žily ryby. Již v 1. polovině 17. století o něm psal David Frölich.\n\nU plesa se každoročně na podzim koná \"Den Horské služby\" s ukázkami záchranářských akcí. Původní chaty (\"Majláthova chata Uherského karpatského spolku\" a \"kamenná chata\") vyhořely. V roce 1892 postavená třetí chata, sloužila až do roku 1961, kdy byla otevřená nová turistická Chata pri Popradskom plese s celoročním provozem. Nachází se zde stanice Tatranské horské služby. V roce 2010 byla znovu otevřena Majláthova chata.\n\nV plese byl vysazen pstruh potoční (\"Salmo trutta morpha fario\"). Dorůstá zde délky 280 mm a ve věku tří let hmotnosti 221 g.\n\nPleso je přístupné pěšky po celý rok. K chatě vede silnice, po které je možný příjezd na kole, a jen pro ubytované a na zvláštní povolení i autem. Přístup pěšky je možný:\n\n\n\n"}
{"id": "46565", "url": "https://cs.wikipedia.org/wiki?curid=46565", "title": "Hekto", "text": "Hekto\n\nHekto (symbol h) je předpona soustavy SI a znamená mocninu 10, tj. stonásobek jednotky bez předpony. Předpona pochází z řeckého \"έκατόν\", což znamená \"sto\". Tato předpona se obvykle používá pouze s několika vybranými jednotkami (např. hektolitr, hektopascal). Používání jednotky hektopascal je způsobeno tím, že jde o SI označení dříve vžité jednotky tlaku milibar. \n\nZ předpony hekto je odvozena i jednotka výměry hektar, která odpovídá ploše sto arů.\n"}
{"id": "46566", "url": "https://cs.wikipedia.org/wiki?curid=46566", "title": "10 (číslo)", "text": "10 (číslo)\n\nDeset je přirozené číslo, které následuje po číslu devět a předchází číslu jedenáct. Číslo deset odpovídá počtu prstů na rukou a má význačné postavení mezi přirozenými čísly.\n\nZapisuje se zpravidla (v desítkové soustavě, stejně jako základy ostatních pozičních soustav) jako dvoumístné, složené z arabských číslic (odleva) jedničky a nuly: 10. Neobsahuje (paradoxně) znak odpovídající názvu. V pozičních číselných soustavách s větším základem, než deset, se zpravidla vyznačuje písmenem A.\n\nZápis římskými číslicemi je X (jediný znak). Tutéž číselnou hodnotu má i hebrejské písmeno jód.\n\nOd deseti je odvozena desítková soustava, nejpoužívanější číselná soustava.\n\nAntický filozof a matematik Pythagoras (Pythagorejská škola, Předsokratovská (kosmologická) filozofie) považoval číslo 10 ve své filozofii za vrchol a dosažení dokonalosti. Číslo 10 totiž vznikne součtem čísel 1, 2, 3 a 4, kterým rovněž přisuzoval v rámci filozofie specifické vlastnosti. 1 považoval za jeden konkrétní bod, 2 pak za přímku, co má začátek a konec, 3 za plochu (už pomocí 3 bodů můžeme definovat základní plochu), která má začátek, konec a „prostor mezitím“, 4 pak považoval za prostor. 10 vznikne součtem těchto 4 „magických“ a významných čísel a právě proto je podle něj vrcholem dokonalosti.\n\n\n\n\n\n"}
{"id": "46570", "url": "https://cs.wikipedia.org/wiki?curid=46570", "title": "Mega", "text": "Mega\n\nMega (symbol M) je předpona soustavy SI a znamená mocninu 10, tj. označuje milion základních jednotek. Předpona pochází z řeckého \"μέγας\", což znamená \"velký\". \n\nNapř. 1 megahertz se označuje 1 MHz a označuje milion hertzů tj. událostí za jednu sekundu.\n\nStejný význam má předpona mega- (ale obdobně i ostatní předpony násobků: kilo-, giga- atd.) v případě jednotky množství informací megabyte, kdy označuje 1 milion bytů, nikoliv tedy 1 048 576=2, což označuje předpona \"mebi\" – viz též: Binární předpona.\n"}
{"id": "46571", "url": "https://cs.wikipedia.org/wiki?curid=46571", "title": "PlayOK.com", "text": "PlayOK.com\n\nPlayOK.com, dříve Kurnik nebo www.kurnik.org, je polský herní server, který od roku 2001 vyvíjí Marek Futrega.\n\n\n\n\n\n"}
{"id": "46577", "url": "https://cs.wikipedia.org/wiki?curid=46577", "title": "Krevní transfuze", "text": "Krevní transfuze\n\nKrevní transfuze je proces, během kterého je do krevního oběhu příjemce vpravena krev nebo krevní složky od dárce. Krevní transfuzi je možné považovat za specifický případ transplantace orgánu. Slovo transfuze je složeno ze slovních základů „trans“ (jenž zde vyjadřuje směřování či přenos krve z jednoho organismu do druhého) a slova „fúze“, které vyjadřuje vzájemné spojení krve ze dvou různých organismů v jednom společném krevním řečišti.\n\nÚčelem transfuze krve je udržení života pacienta, který utrpěl ztrátu krve (zapříčiněnou například traumatem nebo chirurgickou operací), nebo jehož krvetvorba je omezena nemocí.\n\nDarovaná krev musí být stejné nebo kompatibilní krevní skupiny jako krev příjemce.\n\nKrevní autotransfuze je speciální typ transfuze, kdy je pacientovi podána jeho vlastní krev, která mu byla odebrána (autologní odběr) s dostatečným předstihem před operací nebo vypuknutím nemoci. Nejčastější je použití autotransfuze při ortopedických, urologických a gynekologických operacích.\n\nPrvní opravdu vážně míněné vědecké pokusy s transfuzí krve proběhly v polovině 17. století v Anglii a Francii. Vědci a lékaři měli ale v těchto časech značně zkreslenou, neúplnou, a z dnešního pohledu naivní představu o významu krve, a o její funkci v těle. Jelikož tehdejší věda stále ještě vycházela z myšlenek a teorií antických filozofů (především lékaře a filozofa Galéna), které byly bezvýhradně uznávány, bylo velmi těžké prosadit v lékařství jakoukoliv novou myšlenku. Úvahy vědců navíc neovlivňovala jen antická filozofie, ale také Bible, která jasně nabádala k opatrnosti ve vztahu ke krvi a především k opatrnosti při manipulaci s touto vzácnou tekutinou. Krev byla po celá tisíciletí považována za zdroj života a v antice jí byla určena úloha zachování správného poměru vzduchu, vody, ohně a země v těle. Aristoteles se zase domníval, že v krvi jsou ukryty emoce. Úkolem krve tak bylo především udržovat v těle rovnováhu a vyživovat jednotlivé orgány. Pokud byla v těle nerovnováha, projevila se jako nemoc. Většina nemocí byla tedy, dle tehdejších teorií, způsobena buď špatnou krví, nebo nesprávným množstvím krve v těle. Nejčastějším způsobem léčby se tak stalo pověstné pouštění žilou. V polovině 17. století se v Anglii a Francii objevily první úvahy o tom, že transfuze krve by mohla být novým prostředkem k nastolení správné rovnováhy „životních šťáv“ v těle a zároveň by při jejím použití bylo zachováno i správné množství krve v těle, čehož při pouštění žilou nebylo možné dosáhnout. A pokud by byla krev sídlem emocí, jak tvrdil Aristoteles, dala by se navíc pomocí transfuze také ovlivňovat povahu člověka. Transfuze krve tedy neměla být v 17. století využívána tak jako dnes, k záchraně života, ale měla sloužit k léčbě téměř všech nemocí, ke zklidňování agresivních osob, ke změnám nevhodných povahových vlastností člověka a k odstraňování záchvatů šílenství. Přelomem v moderním bádání o krvi byl rok 1616, kdy Angličan William Harvey objevil krevní oběh, čímž částečně popřel dosud nedotknutelné Galénovo učení. Po tomto přelomovém objevu se také zrodila vážně míněná myšlenka provést infuzi a transfuzi.\n\nO první transfuze se v Oxfordu pokoušel kolem roku 1639 badatel Francis Potter, ale příliš se mu nedařilo. Na jeho závěry navázali další vědci a roku 1656 byla provedena první úspěšná infuze – injekcí bylo do těla psa vpraveno opium. Transfuzi roku 1665 znovu zkouší další anglický vědec, Richard Lower, a rozvíjí metodu transfuze krve u zvířat. Opakovaně pak provádí transfuze mezi dvěma psy, kdy spojí krční tepnu psa – dárce s krční žílou psa – příjemce, a to pomocí stříbrné trubičky. Výzkumem se snaží zjistit, zda přenos krve způsobil také přenos povahových vlastností. Klade si řadu, z dnešního pohledu naivních, otázek – např. „\"co se stane, pokud převedeme krev z plachého psa do zuřivého\"?“ nebo: „\"změní se u zvířete transfuzí barva srsti\"?“ V roce 1667 prováděl lékař Edmund King neúspěšné pokusy s transfuzí krve z telete do ovce. Ještě téhož roku provedl převod krve z ovce do psa a z jehněte do lišky. Cílem bylo opět zjistit, zda se přenesou vlastnosti z jednoho zvířete na druhé. Toto vědecké zkoumání anglických badatelů sledovali s určitou žárlivostí jejich kolegové ve Francii. Roku 1666 se konečně rozhodli Angličanům konkurovat. Pařížský lékárník a výzkumník Claudie Perrault tak provede první vážně míněný pokus na kontinentě, když se pokouší provést transfuzi mezi dvěma psy. První skutečně ověřenou, veřejně provedenou a technicky úspěšnou transfuzi provedl rovněž Francouz, matematik, astronom, filozof a lékař Jean-Baptist Denis roku 1667. Nejprve prováděl pokusy na zvířatech, přičemž zdokonalil způsob propojení dárce a příjemce krve. Téhož roku se pokusil o první transfuzi krve ze zvířete na člověka, kterou označil za úspěšnou. Podle Denise se krevní transfuze u člověka osvědčila a tak ve svých pokusech během roku 1667 pokračoval, čímž postupně přenesl transfuzi z laboratoře do lékařské praxe. Angličtí vědci vycítili, že jejich úspěchy jsou ohroženy a že jsou ve výzkumu krve pozadu. V listopadu 1667 tak Richard Lower a Edmund King společně provedli první transfuzi krve u člověka na území Anglie. Opět se jednalo o převod krve ze zvířete na člověka (přesněji z ovce na jistého pana Arthura Coga). Jaký účinek tyto transfuze skutečně měly lze jen těžko určit. Převod zvířecí krve do lidského organismu zřejmě způsobil pouze mírnou alergickou reakci, jelikož převedené množství krve bylo ve všech případech (ve Francii i Anglii) pravděpodobně velmi malé.\n\n19. prosince 1667 provedl Jean-Baptist Denis transfuzi krve u Antoina Mauroye, který trpěl opakovanými záchvaty šílenství. Denis se domníval, že pacientova agresivita a zuřivost je způsobena špatnou krví a rozhodl se jej tedy vyléčit nově objevenou metodou. Provedl transfuzi krve z telete do těla pacienta, což údajně vedlo k uzdravení nemocného. K pokusu byli jako diváci pozváni někteří vědci a řada významných osobností Paříže. Zprávy o této úspěšné léčbě se tak na veřejnosti rychle roznesly. Transfuze údajně zapůsobila a Denis se rozhodl ji u tohoto pacienta zopakovat ještě jednou a opět veřejně. 24. prosince 1667 navštívil „vyléčeného“ Antoina Mauroye kněz a prohlásil jej za duševně zdravého. I církev tak uznala transfuzi krve jako léčebnou metodu. O pár dní později se ale záchvaty šílenství vrátily a Denis provedl u tohoto pacienta třetí transfuzi. O den později Antoine Mauroy zemřel. V lednu 1668 byl Jean-Baptist Denis obviněn z usmrcení svého pacienta, ale soud ho nakonec osvobodil. Neúspěchy při transfuzi zvířecí krve do lidského těla vedly k tomu, že v 70. letech 17. století byly další pokusy s transfuzí krve v Anglii, Francii a Itálii zakázány.\n\nK problému transfuze krve se věda vrátila až roku 1816, kdy se tématu s velkou zodpovědností, a s pečlivým vědeckým přístupem, ujal profesor fyziologie a porodnictví James Blundell, který vydal roku 1824 knihu o transfuzi krve, v níž zdůraznil zásadu, že krev lze při transfuzi převádět pouze z člověka na člověka. Byla provedena řada úspěšných transfuzí krve, ale u mnoha pacientů se stále projevovaly nepříznivé reakce na převedenou krev, které v několika případech skončily smrtí. Až na počátku 20. století biolog Karl Landsteiner objasnil, v čem je hlavní problém při neúspěšných transfuzích krve. Objevil totiž krevní skupiny a zjistil, že pokud má dárce krve jinou krevní skupinu než příjemce, dochází v těle pacienta k nebezpečné reakci. Zbývající záhadné reakce při transfuzích pak vysvětlil opět Karl Landsteiner (ve spolupráci s A. S. Wienerem) roku 1941 objevením Rh faktoru.\n\nPři krevní transfuzi je životně důležité použít pouze krevní skupinu, která příjemce nepoškodí. Níže uvedená tabulka ukazuje povolené kombinace krve dárce a příjemce.\nTabulka názorně ukazuje, že příjemce s krví AB+ může obdržet krev jakéhokoliv dárce, proto se mu říká \"univerzální příjemce krve\". Naopak krev skupiny 0− může být darována všem příjemcům, jde o \"univerzálního dárce krve\".\n\nPozn.: \"Krví\" jsou zde míněny jen červené krvinky.\n\nKompatibilita základních krevních skupin pro přenos plazmy je přesně opačná, než pro přenos krve.\n\n\n\n"}
{"id": "46583", "url": "https://cs.wikipedia.org/wiki?curid=46583", "title": "Svatopluk", "text": "Svatopluk\n\nSvatopluk je prastaré slovanské jméno, které se vykládá jako silný, silný v plucích, ve svém vojsku. V českém občanském kalendáři má svátek 23. února. \n\nSváťa, Svaťka, Svatík, Svatek, Svatouš, Svatoušek, Svatopluček\n\n\nNásledující tabulka uvádí četnost jména v ČR a pořadí mezi mužskými jmény ve srovnání dvou roků, pro které jsou dostupné údaje MV ČR – lze z ní tedy vysledovat trend v užívání tohoto jména:\n\nZměna procentního zastoupení tohoto jména mezi žijícími muži v ČR (tj. procentní změna se započítáním celkového úbytku mužů v ČR za sledované tři roky 1999–2002) je –1,8%.\n\n\n\n\n\n"}
{"id": "46588", "url": "https://cs.wikipedia.org/wiki?curid=46588", "title": "Káraný", "text": "Káraný\n\nKáraný je obec ve Středočeském kraji v okrese Praha-východ. Rozkládá se asi dvacet osm kilometrů severovýchodně od centra Prahy a sedm kilometrů východně od města Brandýs nad Labem-Stará Boleslav. Má rozlohu 894 hektarů a žije zde obyvatel. Vodní zdroj Káraný zásobuje Prahu a okolí.\n\nKáraný leží na pravém břehu Labe a levém břehu řeky Jizery, těsně před jejich soutokem, zhruba 5 km východně od města Brandýs nad Labem-Stará Boleslav. Byla založena v roce 1777 a za svoji krátkou historii vstoupila do povědomí především svými zdroji pitné vody, kterými od roku 1914 zásobuje Prahu a okolí.\n\nV okolí Káraného je lesnatá rekreační oblast s chráněným územím Černý orel u soutoku Labe s Jizerou, přírodní rezervací Lipovka - Grado, se slepým ramenem Labe nyní nazývaným Grado a řadou tůní.\n\nDopravní síť\n\nVeřejná doprava 2011\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce v roce, kdy ke změně došlo:\n\nV obci Káraný \"(250 obyvatel, Vodárny hl. města Prahy)\" byly v roce 1932 evidovány tyto živnosti a obchody: 3 hostince, košíkář, 2 obchody se smíšeným zbožím, výroba ocelobetonových stožárů Centra, trafika.\n\n"}
{"id": "46591", "url": "https://cs.wikipedia.org/wiki?curid=46591", "title": "Ludmila Macešková", "text": "Ludmila Macešková\n\nLudmila Macešková, rozená Poprová (22. března 1898 Liberec – 3. května 1974 Praha) byla básnířka a prozaička píšící pod pseudonymem Jan Kameník.\n\nLudmila Macešková se narodila jako druhé ze dvou přeživších dětí v rodině Antonína a Anny Poprových. Brzy po jejím narození, v roce 1900 se rodina přestěhovala do Pardubic, kde se otec věnoval výrobě dřevěných modelů a součástek strojů (ty dodával i do ciziny). V roce 1918 odmaturovala na pardubickém 1. dívčím reálném gymnáziu.\n\nV letech 1918 – 1921 studovala na Akademii výtvarných umění pod vedením Jakuba Obrovského a Maxe Švabinského. Školu nedokončila, protože se na nátlak rodiny (hlavně matky) vdala v roce 1921 za Josefa Róna (inženýr vodohospodář), s nímž se znala od roku 1912. Po svatbě se začal chovat despoticky, a tak jí např. zakázal pokračovat ve studiích. V roce 1923 se jim narodil syn Dalibor. V roce 1930 manželství skončilo rozvodem. Vzhledem k tomu, že při rozvodu přišla o veškerý majetek, přestěhovala se (bez syna, který zůstal u otce) do malého nebytového půdního prostoru v Nuslích a živila se příležitostným psaním do různých ženských časopisů, kreslením módních návrhů a střihů, atd. Následující období, které prožila v nuzotě, však paradoxně pokládala za nejkrásnější období svého života.\n\nV lednu roku 1932 se jí narodil nemanželský syn Ivan, za jehož otce Jiřího Macešku se záhy poté provdala. V dalších letech se rodina mnohokrát stěhovala a žila v nuzných poměrech. Maceška nechtěl pracovat, zabýval se černou magií. A protože úřady neuznaly její maturitu získanou za Rakouska-Uherska, byla Ludmila Macešková nucena pracovat v Melantrišském závodě jako kreslička střihů v nejnižší platové kategorii dělnic. V roce 1941 její syn Dalibor onemocněl schizofrenií. Nepříliš šťastné manželství skončilo nejprve rozlukou v roce 1945 a pak rozvodem v roce 1950. Ve 40. letech se přestěhovala spolu se syny do bytu v Týnské ulici, kde vznikla většina jejích knih. V roce 1944 byla vydání první její kniha Okna s anděly. Již pro tuto knihu si zvolila na popud Bedřicha Fučíka mužský pseudonym. Tento krok B. Fučík zdůvodňoval přetrvávajícími předsudky společnosti vůči spisovatelkám.\n\nV roce 1947 se seznámila s literárně ambiciózním úředníkem Marcelem Kabátem (* 1927), s nímž se přátelila po zbytek svého života. Staral se o ni v její nemoci, na čas se stal jejím nájemníkem. Mezi její další přátelé patřil např. již výše zmiňovaný Bedřich Fučík, Miloš Dvořák, Kamil Bednář (ten se k ní v 50. letech obrátil zády), Vladimír Vokolek, Jan Zahradníček („setkávali“ se pouze dopisy), Ivan Diviš, Eva Formánková, Vladimír Justl, Radovan Lukavský...\n\nNa konci 60 let byla přijata do Svazu československých spisovatelů a také se jí dostalo jisté satisfakce, když byl na její počest uspořádán ve Viole večer její poezie nazvaný Memento slov Jana Kameníka. Verše recitovali např. Věra Galatíková, Radovan Lukavský, Nina Divíšková.\n\nZemřela v Praze 3. května 1974 ve věku 76 let – na psychiatrii v Bohnicích, kam ji po nervovém záchvatu odvezla sanitka.\n\nVeškerá zralá Kameníkova tvorba je nesena mystickou zkušeností. Stylově vyšla Macešková ze starší české poezie, ovlivněna byla zejména jazykovou ekvilibristikou Jaroslava Vrchlického. Dalším neopominutelným impulzem byla Maceškové poezie Paula Valéryho, jejíž výsostnou překladatelkou se vedle Josefa Palivce stala. Dobová kritika řadila v době jejího debutu Maceškovou někam mezi intelektově vypjatý svět Vladimíra Holana a katolickou modernu Jana Zahradníčka. Byl to však soud na samém počátku Maceškové básnického vývoje. Zralé Kameníkovy básně charakterizuje specifická kombinace vázaného a volného verše a leckdy až bizarní obraznost používající výrazivo technické, případně si nasazující naivistickou masku. K těmto v některých případech přibývá výrazivo okultní, či mystické literatury anebo silný křesťanský podtext. Ke konci života se do Kameníkových veršů stále častěji otiskovala i doba, která autorce neumožňovala dostatečně se autorsky realizovat.\n\nMaceškové prózy snesou srovnání s pozdními prózami Richarda Weinera. V celkovém úhrnu se pak Maceškové básnické dílo jeví jako dílo solitéra, ba outsidera české literatury a autorka bývá dnes mnohými kritiky považována za největší českou básnířku 20. století.\n\n \"Nejtišší hlas\"\n\"Jan Kameník: Okna s anděly. 1. vyd. Praha, Jos. R. Vilímek 1944. str. 19\"\n\n\"Jan Kameník: Pubertální Henoch, 1. vyd. Most, Dialog, 1968.\"\n\n\n\n"}
{"id": "46612", "url": "https://cs.wikipedia.org/wiki?curid=46612", "title": "Salgótarján", "text": "Salgótarján\n\nSalgótarján (, ) je město v Maďarsku, centrum župy Nógrád. Leží v severovýchodní části země u hranic se Slovenskem a žije zde 34 124 obyvatel.\n\nMěsto sice již ve středověku existovalo, ale pravděpodobně pouze jako malá osada či vesnice. Jeho název je složenina ze staromaďarských slov \"Salgó\", což znamená svítit, a \"Tarján\", což je jméno maďarského kmene, který tuto oblast v době raného středověku dobyl. Ve 13. století tu vznikl hrad a byl tu i kostel. V 17. století byl opuštěn, noví osadníci o deset let později přišli, město se ale přesto stále nerozvíjelo. To trvalo pouze ale do poloviny 19. století. Otevření nového uhelného dolu přilákalo spoustu obyvatel, kteří se sem stěhovali za prací. Již v roce 1922 získalo status města, v roce 1950 se pak stalo centrem župy. Jeho pokračující rozvoj si vynutil připojení sousedních vesnic. Doly však byly zavřeny, po roce 1990 se zde objevila velká nezaměstnanost. Od roku 1996 je město opět župním střediskem.\n\n\n"}
{"id": "46614", "url": "https://cs.wikipedia.org/wiki?curid=46614", "title": "Jakušidži", "text": "Jakušidži\n\nJakušidži () je buddhistický chrám v prefektuře Nara, ve čtvrti Nišinokjóčó města Nara, Japonsko. Společně s chrámem Kófukudži slouží jako ústředí sekty Hossó. Je počítán mezi sedm velkých narských chrámů (南都七大寺, \"Nanto šičidaidži\"). Hlavním objektem uctívání je Jakuši Njorai (薬師如来), Buddha léčitel. Zakladateli chrámu byli císař Temmu a mniši Dóšó a Gien.\n\nChrám byl založen v roce 680 ve Fudžiwarakjó, a když bylo hlavní město v roce 710 přeloženo do Nary, Jakušidži se přestěhoval také.\n\nV roce 1998 byl chrám Jakušidži, spolu s několika dalšími památkami v Naře, zapsán na Seznam světového dědictví UNESCO pod společným označením \"Památky na starobylou Naru\".\n"}
{"id": "46621", "url": "https://cs.wikipedia.org/wiki?curid=46621", "title": "Giga", "text": "Giga\n\nGiga (symbol G) je předpona soustavy SI a znamená mocninu 10, tj. označuje miliardu základních jednotek. Předpona pochází z řeckého \"γίγας\", což znamená \"obrovský\". \n\nNapř. 1 gigawatt se značí 1 GW a označuje výkon odpovídající miliardě wattů.\n\nStejný význam má předpona giga- (ale obdobně i ostatní předpony násobků: kilo-, mega- atd.) v případě jednotky množství informací gigabyte, kdy označuje 1 miliardu bytů, nikoliv tedy 1 073 741 824=2, což označuje předpona \"gibi\" – viz též: Binární předpona.\n"}
{"id": "46622", "url": "https://cs.wikipedia.org/wiki?curid=46622", "title": "Sociální mobilita", "text": "Sociální mobilita\n\nSociologický pojem sociální mobilita označuje přechod individua, sociálního objektu nebo hodnoty z jedné pozice na druhou.\nTento pojem do sociologie uvedl Pitirim Sorokin v roce 1927.\n\nSociální mobilita se dělí na \"horizontální\" a \"vertikální\". \"Horizontální\" nebo také \"laterální \"sociální mobilita je přechod z jedné skupiny do jiné v rámci jedné úrovně (např. změna občanství, změna bydliště, sňatek, rozvod). \"Vertikální\" mobilitou se míní přesun individua z jedné vrstvy do druhé. Ta může být jak vzestupná (např. zvýšení vzdělání, kariérní postup), tak sestupná (nezaměstnanost).\n\nDále se rozlišuje sociální mobilita individuální a skupinová. Vedle změny pozice jedince může docházet i k změně pozice skupin (např. změny společenské pozice Židů v dějinách, změna prestiže povolání horník v ČR).\n\nSociální mobilita může probíhat v rámci života jedince (\"intragenerační\" sociální mobilita). Liší-li se sociální status jednoduše řečeno ob generaci - postavení babičky a vnučky, nebo dědečka a jeho vnuka (vždy se uvažuje o jednom nebo druhém pohlaví, nikdy v kombinaci), pak mluvíme o \"mezigenerační\" neboli „Intergenerační“ sociální mobilitě.\n\nSociální mobilita úzce souvisí se stratifikačním systémem. Některé systémy mobilitu podporují více, jiné méně, některé ji vůbec neumožňují (např. kastovní systém).\nV této souvislosti se také někdy hovoří o čistě askriptivní společnosti. Z hlediska propustnosti hranic mezi jednotlivými segmenty sociální stratifikace jde o společnost sociálně uzavřenou. Druhým extrémem je utopická společnost rovných šancí, v níž pouze talent, schopnosti a výkon člověka určují, jakou profesi a odtud sociální status a privilegia získá. Taková společnost se často nazývá zásluhová, výkonová nebo meritokratická. V takovém případě se hovoří o společnosti sociálně otevřené, s možností velké sociální mobility.\nHovoříme-li o otevřenosti společnosti, je třeba odhlédnout od tzv. \"strukturní\" mobility, která je jen důsledkem technologického pokroku a nevypovídá nic o sociálně politickém vývoji společnosti směrem k větší otevřenosti.\n\nVertikální mobilita je jedním z měřítek, díky němuž se dozvídáme, jak nadaní jedinci narození v méně zámožné rodině můžou postupovat na socioekonomickém měřítku. Jedním z prvních sociologů zkoumajících sociální mobilitu byl Pitirim Sorokin, který v roce 1927 ve své práci zahrnul celou řadu společností spolu se starou Čínou a antickým Římem. Také provedl studii ve Spojených státech, kde zjistil, že vzestup po socioekonomickém žebříčku není tak snadný, jak by se mohlo díky ‚americkému snu‘  zdát. Způsoby, jakými se těchto závěrů dopátral, byly však příliš jednoduché.\n\nDaleko lepší obraz sociální mobility v USA poskytl výzkum Petera Blaua a Otise Dudleyho Duncana z roku 1967.\n\nNejslavnější mezinárodní studii vypracovali Seymour Martin Lipset a Richard Bendix v roce 1959, kde zahrnuli data z Velké Británie, Francie, Západního Německa, Švédska, Švýcarska, Japonska, Dánska, Itálie a Spojených států. Zjistili, že přesun od manuální k nemanuální práci se příliš mezi Spojenými státy a Evropou  neliší, a to bylo díky tomu, že tyto země procházely podobnými změnami v expanzi nemanuálních pracovních míst.\n\nV moderní společnosti převládá přesvědčení, že kdokoli pomocí píle a vytrvalé práce může dosáhnout vrcholu. Statistiky ale ukazují, že se to podaří jen málokomu, protože míst na vrcholu společenské pyramidy je omezené množství. Navíc jsou zde zvýhodněni jedinci, kteří už bohatstvím disponují a to často díky dědictví po svých rodičích.\n\nVýzkum sociální mobility naráží na různá úskalí. Nemusí být vždy pravdou, že přesun od manuální k nemanuální práci značí společenský vzestup a tak i vzestup ekonomický. Je to i z důvodu stále se měnícího charakteru pracovního zařazení.\n\n"}
{"id": "46637", "url": "https://cs.wikipedia.org/wiki?curid=46637", "title": "Furlánsko-Julské Benátsko", "text": "Furlánsko-Julské Benátsko\n\nFurlánsko-Julské Benátsko nebo Furlánsko a Julské Benátsko ( , , , ) je autonomní region Itálie. V Itálii hraničí s Benátskem na západě, s Rakouskem na severu a se Slovinskem na východě. Jeho hlavním městem je Terst.\n\nFriuli-Venezia Giulia je stejně jako většina italských regionů přímořskou oblastí. Jeho území je na jihu u pobřeží nížinné, na severu jsou potom Alpy (Julské Alpy, Dolomity), dosahující nadmořské výšky až 3 000 metrů. V nížině je rozvinuté zemědělství i průmysl; hlavními průmyslovými centry jsou velká města (Terst, Udine, Gorizia, Pordenone).\n\nObyvatelé jsou hlavně Italové, existuje tu ale i slovinská a rakouská menšina. Kromě italštiny se tu pak mluví ještě furlanštinou, která patří mezi rétorománské jazyky.\n\nDopravní síť je zde velmi rozvinutá; všechna větší města jsou spojena dálnicemi i železnicí. V oblasti jsou také přímořská letoviska, mezi nejznámější patří např. Lignano Sabbiadoro.\n\nRegion se skládá z několika částí – Furlanska, k němu přiléhající nepatrné části historických Korutan a Kraňska; a Julského Benátska (italsky \"Venezia Giulia\"), které v současnosti zahrnuje bývalou „Zónu A“ Svobodného území Terstu (dnešní územní spolek obcí Guiliana).\n\nFurlánsko náleželo ze dvou třetin do roku 1797 k Benátské republice. Tato část od roku 1815 tvořila součást rakouské korunní země Lombardsko-benátské království, od roku 1866 pak byla součástí italské oblasti Venezia/Benátsko. Oblasti Gorické Furlánsko a Julské Benátsko náležely do roku 1918 Rakousku-Uhersku, v jehož rámci byly spravovány jako Rakouské přímoří. Od konce roku 1918 do roku 1920 byla většina bývalého rakouského Přímoří a také část Dalmácie obsazena italským vojskem. Asi 2000 italských dobrovolníků vedených spisovatelem Gabrielem d'Annunzio se usadilo v Rijece (italsky \"Fiume\"), ale byli odtud po mezinárodních protestech vyhnáni italským válečným námořnictvem. Podle Saintgermainské mírové smlouvy pak Itálie 16. července 1920 získala celou Gorici a Gradišku, většinu poloostrova Istrie, město Terst a jeho okolí a západní část Kraňska. Gorice a Gradiška, Terst a část západního Kraňska se staly součástí provincie Udine; zatímco Istrie a zbytek západní části Kraňska součástí nově vytvořené provincie Pola (česky a chorvatsky \"Pula\").\n\nObě provincie náležely k regionu Benátsko. 12. listopadu 1920 pak získala Itálie na základě Rapallské smlouvy také ostrovy Cres, Lošinj, jakož i malé ostrovy Ilovik, Male Srakane, Susak, Unije, Vele Srakane a Zeča, naopak musela předat většinu Dalmácie (z níž jí dočasně zůstal pouze Zadar s okolím a ostrovy Palagruža, Sušac a Lastovo s přilehlými ostrůvky) tehdejšímu Království Srbů, Chorvatů a Slovinců. Tato pro Itálii získaná území včetně malé části Dalmácie byla začleněna do provincie Pola. Roku 1923 byla provincie Udine rozdělena na provincie Furlánsko (\"Friuli\") a Terst (\"Trieste\"). Italská část Dalmácie byla vyčleněna jako nová provincie Zara (česky a chorvatsky \"Zadar\"). 16. března 1924 získala Itálie většinu území Svobodného státu Fiume-Rijeka včetně samotné Rijeky, která se spolu s východní částí provincie Pola stala novou provincií Fiume. Roku 1927 došlo ke vzniku provincie Gorice a roku 1935 pak k rozdělení Benátska na oblasti Venezia Euganea a Venezia Giulia e Zara (česky \"Julské Benátsko a Zadar\"), z nichž poslední (jejíž centrem byl Terst) zahrnovala provincie Fiume, Gorice, Pola, Trieste a Zara. Od roku 1937 se provincie Pola nazývala \"Istria\".\n\nÚzemí celého moderního regionu Friuli-Venezia Giulia, Istrie a jihozápadní část Kraňska byly od 10. září 1943 do 1. května 1945 okupovány nacistickým Německem, které je v rámci celku \"Adriatisches Küstenland\" administrativně spojilo s Korutanskem. Terst s okolím pak byl od 1. května 1945 okupován vojsky Velké Británie, USA a Jugoslávie. Po druhé světové válce podepsala Itálie 10. února 1947 mírovou smlouvu, podle níž byla většina území oblasti „Julské Benátsko a Zadar“ začleněna do Jugoslávie. V rámci Jugoslávie byla rozdělena mezi Chorvatsko (Rijeka, provincie Zadar, a jižní a střední část někdejšího Markrabství Istrie a Slovinsko (severní část markrabství Istrie, většina území Gorice a Gradišky a téměř celá dříve italská část Kraňska). Zbytek Julského Benátska (bez Terstu) byl začleněn do italské oblasti Venezia Euganea. Od 15. září 1947 do roku 1954 byl pak vyčleněn jako „stát“ Svobodné území Terst existující pod mandátem Organizace spojených národů (OSN). Jeho území bylo rozděleno na dvě části: \"Zónu A\", obsazenou jednotkami VB a USA, a \"Zónu B\", obsazenou vojenskými jednotkami Jugoslávie. 11. května 1952 byla Zóna A navrácena do správy Itálie. Od 26. října 1954 je bývalé „Svobodné území Terst“ rozděleno mezi Itálii (celá Zóna A) a Jugoslávii (dnes Chorvatsko – jižní část Zóny B, a Slovinsko – severní část Zóny B).\n\n31. ledna 1963 byla oblast Venezia Euganea rozdělena na Benátsko (italsky \"Veneto\") a dnešní autonomní oblast Friuli-Venezia Giulia, zahrnující v té době provincie Gorice, Trieste a Udine (včetně území moderní provincie Pordenone, která se osamostatnila roku 1969).\n\nProvincie Gorice, Trieste a Podenone byly v roce 2017 zrušeny. Ke zrušení zbývající provincie Udine došlo v následujícím roce 2018. Území regionu je rozděleno do 18 tzv. územních spolků obcí (italsky \"Unioni Territoriali Intercomunali\").\n\n"}
{"id": "46645", "url": "https://cs.wikipedia.org/wiki?curid=46645", "title": "Uracil", "text": "Uracil\n\nUracil je heterocyklická sloučenina odvozená od pyrimidinu. Patří mezi nukleové báze, tedy základní stavební složky nukleových kyselin. Vyskytuje se v RNA. V DNA se uracil nevyskytuje a místo něj v DNA s adeninem páruje thymin.\n\nRNA předcházela vzniku DNA, takže uracil je evolučně původnější složkou nukleových kyselin než složitější thymin (který má navíc methylovou skupinu na uhlíku C5). Pro buňky je snazší vyrábět uracil než thymin, a jelikož je RNA molekul v buňce velmi vysoké množství a neustále se obnovují, používá se v RNA uracil. V dvouvláknových částech RNA uracil tvoří komplementární pár s adeninem, slaběji však na základě tzv. wobble párování může párovat i s guaninem nebo inosinem. Tak široké možnosti párování by v DNA mohly působit potíže a navíc, pokud by v DNA došlo k náhodné deaminaci cytosinu na uracil (viz níže), nešlo by rozlišit, zda tento uracil do DNA patří nebo zda vznikl deaminací cytosinu.\n\nNa základě chyby se uracil i do řetězce DNA může vzácně dostat, a to zejména ze dvou příčin: buď prostou deaminací cytosinu (již přítomného v řetězci) na uracil, čímž vzniká uracil (například adicí vodíkového kationtu z molekuly alkylovaného guaninu), nebo za druhé, záměnou thyminu za uracil, pokud se např. v okamžiku replikace DNA vyskytuje větší množství deoxyuridinu.\n"}
{"id": "46652", "url": "https://cs.wikipedia.org/wiki?curid=46652", "title": "Nižné Temnosmrečinské pleso", "text": "Nižné Temnosmrečinské pleso\n\nNižné Temnosmrečinské pleso (také nazývané \"Nižné Temnosmrečianske pleso\") je ledovcové jezero ve skupině Temnosmrečinských ples v Temnosmrečinské dolině, jež je horní větví Kôprové doliny ve Vysokých Tatrách na Slovensku. Má rozlohu 11,7045 ha a je 525 m dlouhé a 360 m široké. Dosahuje maximální hloubky 38,1 m a objem vody v něm činí 1 501 500 m³. Leží v nadmořské výšce 1677 m.\n\nNa severu ze zvedá hřeben, kterým prochází státní hranice mezi Slovenskem a Polskem. V hraničním hřebení se tyčí Hrubý štít a dále na východ dolina stoupá dalším prahem. Na jihu dolinu ohraničuje Prostredný chrbát, za kterým je schovaná Hlinská dolina. Na západě ústí do Kôprové doliny.\n\nOd východu z Vyšného Temnosmrečinského plesa přitéká Temnosmrečinský potok a odtéká na západ, aby o něco níže pod plesem překonal Vajanského vodopád. Rozměry jezera v průběhu času zachycuje tabulka:\nPleso je veřejnosti přístupné v období od 16. června do 31. října.\nVrátit se je možné pouze stejnou cestou, pokračovat k Vyšnému Temnosmrečinskému plesu a do sedla Chalubinské vrata a dál do Polska není možné, turistický chodník byl zrušen.\n\n\n"}
{"id": "46659", "url": "https://cs.wikipedia.org/wiki?curid=46659", "title": "Západní provincie", "text": "Západní provincie\n\nNázev Západní provincie může znamenat:\n"}
{"id": "46662", "url": "https://cs.wikipedia.org/wiki?curid=46662", "title": "Seznam jezer v Polsku", "text": "Seznam jezer v Polsku\n\nPolská jezera (polsky jezero – \"jezioro\"). Tabulka neobsahuje polské přehrady a je seřazena podle rozlohy (20 největších).\n"}
{"id": "46666", "url": "https://cs.wikipedia.org/wiki?curid=46666", "title": "Śniardwy", "text": "Śniardwy\n\nŚniardwy [šňardvy] je největší jezero v Polsku, leží ve Varmijsko-mazurském vojvodství, v Mazurském pojezeří, v oblasti Velkých mazurských jezer. Jezero vzniklo zatopením prohlubně, vzniklé po rozpuštění ledovce. Jezero má plochu 114 km², délku 22,1 km, šířku 13,4 km, maximální hloubku 23,4 m a střední hloubku 6,5 m. Leží v nadmořské výšce 117 m.\n\nDno jezera je pokryto velkými balvany, které se skrývají pod hladinou a ztěžují plavbu.\n\nPobřeží je členité, pokryté borovicovými lesy nebo bažinaté. Z mnohých zátok se dvě na jihu nazývají jezery Warnołty i Seksty.\n\nMá 8 ostrovů, největší z nich jsou Szeroki Ostrów, Czarci Ostrów, Pajęcza a Kaczor.\n\nJezero je spojeno s jezery Tuchlin, Łuknajno, Mikołajskim, Roś, Białoławki, Tyrkło. Śniardwy na jihu a jezero Mamry na severu jezerní oblasti jsou spojena systémem jezer a kanálů, které dohromady tvoří Velká mazurská jezera. Z jezera odtéká řeka Pisa do Narewu (povodí Visly).\n\nZamrzá na tři měsíce.\n\nNa jezeře je rozvinuté rybářství, lodní doprava a vodní turistika.\n"}
{"id": "46669", "url": "https://cs.wikipedia.org/wiki?curid=46669", "title": "Mamry", "text": "Mamry\n\nMamry je jezero na severovýchodě Polska, leží ve Varmijsko-mazurském vojvodství, v Mazurském pojezeří, v oblasti Velkých mazurských jezer, v nadmořské výšce 116 m. Plochou 104 km² je druhé největší v Polsku. Maximální hloubku má 43,8 m, průměrnou hloubku 11 m. \"Mamry\" je jezero vzniklé rozpuštěním ledovce, hrazené morénou, vytvořenou kameny pocházejícími z ledovce.\n\nJe tvořené šesti navzájem spojenými jezery (vlastní \"Mamry\" nebo též \"Severní\", Kirsajty, Kisajno, Dargin, Święcajty, Dobskie).\n\nNa jezeře je 33 ostrovů o celkovém povrchu 213 ha.\n\nOdtok vody z jezera je jak na sever (řeka Węgorapa přítok Pregolji), tak i na jih (povodí Visly).\n\nPřes jezero je provozována lodní trasa Węgorzewo – Ruciane-Nida. Část z ostrovů na vlastním \"Mamry\" a Kisajno tvoří ptačí rezervaci. \"Mamry\" a jezero Śniardwy jsou spojena systémem jezer a kanálů, které dohromady tvoří Velká mazurská jezera.\n\nNa jezeře je rozvinuté rybářství a turistika.\n"}
{"id": "46670", "url": "https://cs.wikipedia.org/wiki?curid=46670", "title": "Łebsko", "text": "Łebsko\n\nŁebsko [uebsko] je pobřežní jezero v Pomořském vojvodství na Słowińském pobřeží (\"Wybrzeże Słowińske\"), třetí největší v Polsku. \"Łebsko\" leží na území Słowińského národního parku. Má rozlohu 7 142 ha. Je dlouhé 16,4 km a široké 7,6 km. Maximální hloubka dosahuje 6,3 m. Jedná se tedy o kryptodepresi, protože leží v nadmořské výšce 0,3 m.\n\nPobřeží je převážně nízké, bažinaté. Severní břeh tvoří \"Łebská kosa\" (\"Mierzeja Łebska\") s pohyblivými písky, která v minulosti oddělila zátoku Baltského moře, kterou bylo \"Łebsko\" od moře.\n\nPřes jezero teče řeka Łeba. Jezero je spojené kanály s jezery Gardno i Sarbsko.\n"}
{"id": "46672", "url": "https://cs.wikipedia.org/wiki?curid=46672", "title": "Seznam jezer v Itálii", "text": "Seznam jezer v Itálii\n\nSeznam jezer v Itálii (italsky jezero – \"lago\"). Přehled jezer v Itálii s plochou přes 10 km² a některých menších (bez italských přehrad).\n\n\n"}
{"id": "46675", "url": "https://cs.wikipedia.org/wiki?curid=46675", "title": "Jižní provincie", "text": "Jižní provincie\n\nJižní provincie může být:\n\n\n"}
{"id": "46690", "url": "https://cs.wikipedia.org/wiki?curid=46690", "title": "Atribuce", "text": "Atribuce\n\nAtribuce je sociálně-psychologický pojem označující nevnímání události jako úplně náhodné dění, přičemž lidé podléhají tendenci připisovat věcem významy, tj. mít potřebu věcem rozumět a vysvětlovat si je. Například když vidíte někoho upadnout, můžete to přisuzovat jeho \"povahovým vlastnostem\" (nemotornost) nebo \"situačním příčinám\" (banánová slupka na zemi) anebo \"náhodě\". Atribuce tedy znamená připisování příčin dění kolem, vlastnímu chování i chování ostatních lidí. Existuje mnoho teorií o způsobech, jak si lidé tyto atribuce utváří. Řada těchto způsobů je navíc chybných či nepřesných (viz například základní atribuční chybu).\n\nPrvní, kdo postuloval psychologickou teorii atribucí, byl F. Heider (1958). Ale až B. Weiner a jeho kolegové (1972, 1974, 1986) rozvinuli tuto koncepci tak, že se stala jedním z hlavních paradigmat sociální psychologie. Heider pojednával o „naivní“ psychologii. Z tohoto pohledu jsou lidé jako amatérští vědci, kteří se pokouší chápat chování druhých tím, že si skládají dohromady informace, dokud se jim nedostane rozumného vysvětlení nebo příčiny. \n\nTeorie atribucí vyjadřuje, že lidé se pokoušejí zjistit, proč druzí lidé dělají to, co dělají. Člověk tak může chování druhého přisuzovat jedné i více příčinám. Podle Heidera to jsou atribuce: \n\nNaše atribuce jsou také velmi ovlivněny našimi emocemi a motivacemi. Obviňování ostatních a vyhýbání se osobnímu obvinění jsou \"sebeobranné atribuce\". Neutěšenou situaci druhého budeme připisovat jeho osudu, abychom od sebe oddálili myšlenku, že bychom se mohli do této situace dostat také. Druhým lidem připisujeme obecně také méně proměnlivosti, než sami sobě. Sami sebe vidíme jako člověka mnoha tváří a méně předvídatelného než ostatní. To je proto, že vidíme mnohem více z toho, co máme uvnitř, a také se sami sebou více zabýváme.\n\nTeorie atribucí je využívána například k vysvětlení výkonové motivace. Lidé vysoce orientovaní na výkon budou úkoly spíše plnit než se jim vyhýbat, protože věří, že mají dostatek schopností, a vyvíjejí dostatek úsilí, aby uspěli. Neúspěch by byl pak považován za smůlu či náhodu, která není jejich vinou. Neúspěch by tak neovlivnil jejich sebehodnocení, avšak úspěch by je podpořil. Na druhou stranu lidé málo orientovaní na výkon se vyhýbají úkolům, protože mají tendenci zpochybňovat vlastní schopnosti anebo předpokládají, že úspěch může být způsoben jen štěstím či náhodou nebo jinými faktory, které nemohou kontrolovat. Proto i když jsou úspěšní, není to pro ně povzbuzující, protože necítí zodpovědnost za úspěch. \nV pedagogice jsou často zkoumány učitelovy atribuce žáků. Zde se uplatňují určité tendence v sociální percepci, např. přeceňování prvního dojmu. Učitelé často připisují žákům různé atribuce na základě prvního dojmu nebo informací – například vyšší nebo nižší inteligenci, píli nebo lenost – a na základě těchto atribucí se pak k žákům určitým způsobem chovají. Jsou-li žáci považovaní za méně inteligentní a líné úspěšní, učitelé si to často vykládají jako náhodu, a stejně tak jsou-li žáci považovaní za inteligentní a pilné neúspěšní, je to vykládáno jako důsledek mimořádné indispozice. Tendence špatného úsudku při vysvětlování příčin chování se nazývá atribuční chyba.\n\nHewstone M, Stroebe, W.: (2006). \"Sociální psychologie\". Praha: Portál, s.r.o.\n\n"}
{"id": "46695", "url": "https://cs.wikipedia.org/wiki?curid=46695", "title": "Katolická moderna", "text": "Katolická moderna\n\nKatolická moderna bylo české katolické literární hnutí, které se později transformovalo v církevně opravné hnutí navazující na evropský katolický modernismus.\n\nDevatenácté století přináší rozpad dosavadní filozoficko-teologické koncepce světa. Křesťansky orientovaná literatura je tímto rozpadem paralyzována, brání se tak, že proti osvícenství, racionalismu a liberalismu staví dogmatickou ortodoxii a katolicitu jako absolutní zdroj pravdy – umění mělo tuto pravdu pouze ilustrovat.\n\n80.–90. léta 19. století znamenají obrodu v katolickém filozofickém myšlení. V roce 1897 vydal papež Lev XIII. encykliku \"Aeterni patris\" vyzývající ke studiu scholastické filozofie Tomáše Akvinského, jež měla obrodit pokleslou úroveň soudobé katolické filozofie. Tím byl obrozen zájem o dílo Aristotelovo.\n\nDosavadní vyhraněně katolická literární produkce vycházela většinou z folklórního odkazu a z didakticko-moralistických tradic Boleslava Jablonského, a nutně tak představovala v soudobém literárním životě umělecký anachronismus. Aristotelovsko-tomistické estetické zásady, propagované řadou studií zejména v časopise \"Hlídka literární\", ovlivnily českou katolickou literaturu i kritiku.\n\nV roce 1895 vychází almanach Pod jedním praporem, v něm se projevuje snaha pozvednout dosavadní pokleslou úroveň katolické literatury. Přispělo do něj 50 autorů, přičemž hlavními iniciátory byli tři kněží: \n\nF. V. Krejčí je obdobně k České moderně nazval Katolickou modernou, přestože tato sama se od České moderny distancuje. Časopiseckým orgánem Katolické moderny se stal \"Nový život\" (1896–1907), jehož vydavatelem a redaktorem byl Karel Dostál-Lutinov. Po jeho zániku převzala jeho roli revue \"Meditace\" vydávaná Vilémem Bitnarem, poté Dostálova \"Archa\".\n\nHlavním cílem Katolické moderny byla snaha přiblížit českou křesťansky orientovanou literaturu soudobým literárním proudům a naplnit ji dobově estetizující religiozitou (jak se to projevovalo v díle J. K. Huysmanse nebo Barbey d’Aurevillyho). Navazovala na literární činnost rajhradského benediktina Pavla Julia Vychodila, autora čtyřdílné poetiky a na jeho učitele Josefa Pospíšila, popularizátora T. Akvinského a Aristotela.\n\nProjevují se zde dvě základní tendence: \nTento rozpor od začátku snižoval úroveň literárněkritické praxe Katolické moderny, jejíž umělecká tvorba nedokázala realizovat stanovené umělecké cíle a zůstala na okraji literárního vývoje, který obohatila pouze překlady katalánské a provensálské poezie. Z prozaiků Katolické moderny je nejvýznamnější Jindřich Šimon Baar. \n\nDalší vývoj katolické literatury na Katolickou modernu nenavazoval.\n\nKarel Dostál-Lutinov (22. září 1871 – 29. listopadu 1923) žil a působil v Prostějově jako prostějovský farář, spisovatel a básník. Využíval pro svou poezii lidových zdrojů a domácí tradice. Byla to z větší části opožděná ohlasová poezie.\n\nPoezie: \"Sedmikrásy\" 1895, \"Království boží na zemi\" 1900\n\nV jeho básnických sbírkách převažují náboženské kontemplace, snaha pohroužit se s františkánskou pokorou do přírody naplněné Božím dechem\n\nPoezie: \"Pietas\" 1897, \"Duše v přírodě\" 1904, \"Legendy\" 1904\n\nFrantišek Skalík (22. ledna 1867 Ostrožská Nová Ves – 10. prosince 1904) – spoluzakladatel Katolické moderny. Kněz, básník, překladatel. Působil v Želechovicích, Dobromilicích na Hané a Uherském Brodě.\n\nPoezie: \"Sursum corda.\" Praha 1893, \"Bůh a svět.\" Uherský Brod 1898, \"Moriturus \"posmrtně vydal Dostál-Lutinov\n\nPřeklady: \"Jiskry Eucharistické.\" Olomouc: R. Promberger 1894, \"Malý biblický dějepis Bedřicha Justa Knechta.\" Frýburk v Breisgavě 1898 \n\nByl spolek vyhraněně katolických spisovatelů se sídlem v Olomouci. Rozhodující iniciativa k jeho založení vyšla od publicisty Ladislava Zamykala, vůdčími činiteli byli Karel Dostál-Lutinov (předseda 1919–1923) a Emanuel Masák (předseda 1924–1948). DLU sdružovala autory nejrůznějšího uměleckého zaměření od mystiků po regionální humoristy a autory sentimentální lidové četby i výtvarníky a hudebníky. Základem jejich spojení byl katolický světový názor. Hlavním orgánem DLU se stal literární časopis \"Archa\" (1912–1948), k sepsání dějin české literatury měl připravovat půdu časopis \"Archiv literární\" (1918–1922), zábavným obrázkovým měsíčníkem pro lidové vrstvy byl \"Rodinný obzor\" (1919–1923). Nejvýznamnější katolicky orientovaní tvůrci však stáli mimo DLU, pouze přechodně byl jejím členem Jaroslav Durych. Z překladatelů vynikli Otto František Babler a S. Bouška.\n\n"}
{"id": "46700", "url": "https://cs.wikipedia.org/wiki?curid=46700", "title": "Falešná kočička aneb Když si žena umíní", "text": "Falešná kočička aneb Když si žena umíní\n\nNěmý film Falešná kočička aneb Když si žena umíní je film z roku 1926 v režii Svatopluka Innemana, v němž hlavní roli vytvořil Vlasta Burian.\n\nBohatý zubař Karel Werner (Karel Hašler) je už otráven namyšleností bohatých žen a tak se rozhodl, že svojí nevzdělanou lásku najde mezi prostými dívkami \"na ulici\". Po několika zklamáních ji najde v nevzdělané a rozpustilé Milče (Zdena Kavková). Za půl roku z ní udělá slušně vychovanou dámu, do které se i zamiluje. Wernera pak čeká překvapení, když zjistí, že Milča se ve skutečnosti jmenuje Janotová, že je dcerou továrníka Janoty (Jiří Dréman) a že dokonce angažovala falešného tátu – Vendelína Pletichu (\"Vlasta Burian\"). Ten pozná ve Wernerově hospodyni Amálce Holoubkové (Antonie Nedošinská) svou dávnou lásku. A tak jsou nakonec dvě svatby: Milča si bere Wernera a Amálka Pletichu.\n\nPozn.: Vlasta Burian hraje ve své druhé filmové roli, tento film je předchůdcem mnohem slavnějšího, stejně nazvaného filmu režiséra Vladimíra Slavínského z roku 1937.\n\n\n\n\n"}
{"id": "46705", "url": "https://cs.wikipedia.org/wiki?curid=46705", "title": "Shakira", "text": "Shakira\n\nShakira Isabel Mebarak Ripoll [šakyra izabel mebarak ripoj] (* 2. února 1977, Barranquilla, Kolumbie), používající své první jméno Shakira jako umělecké, je kolumbijská zpěvačka, autorka textů a písní, producentka, choreografka a modelka. Narodila se a vyrůstala ve městě Barranquilla ve státě Kolumbie. Na počátku devadesátých let vydala svá první neoficiální studiová alba, \"Magia\" a \"Peligro\", ve španělském jazyce. Další byla oficiální alba, která dosáhla významnějšího úspěchu, \"Pies Descalzos\" (1996), její čtvrté album \"Donde estan los Ladrones?\" (1998).\n\nV anglicky mluvících a jiných zemích se prosadila až v roce 2001 se svým prvním anglicky nazpívaným albem \"Laundry Service\", kterého se prodalo přes 20 milionů kusů.\n\nJe také jedinou z této země, které se podařilo dostat na vrchol hitparád Billboard Hot 100 a UK Singles Chart.\n\nPo otci je libanonského původu, po matce Kolumbijka. Její matka se jmenuje Nidia del Carmen Ripoll Torrado (má katalánské a italské předky) a otec se jmenuje William Mebarak Chadid. Narodila se ve městě Barranquilla v Kolumbii, kde podle vlastních slov vyrůstala v libanonské a italské komunitě. Její otec se narodil v New Yorku, kam z Libanonu emigrovali jeho rodiče. Shakira, což znamená v arabštině „vděčná“ (شاكرة, \"šákira\"), dostala jméno po své babičce. Má osm sourozenců, jeden z nich je její manažer na turné. Ve svých čtyřech letech napsala první báseň, která měla název „Křišťálová růže“. Jako dárek dostala psací stroj a tak začala psát častěji a její básně pomalu přešly do písní. Když byly zpěvačce dva roky, zazvonil u rodinného domu policejní úředník, aby rodině rodině oznámil, že se bratr Shakiry zabil při motocyklové nehodě. Shakiru tento zážitek inspiroval k napsání první písně „Tus Gafas Oscuras“ (\"Tvé tmavé brýle\"). Text popisoval, jak jejich otec dlouhá léta nosil tmavé brýle, aby přede všemi zakryl svůj smutek.\n\nV době, kdy jí bylo deset až třináct let, se jí dostávalo pozvání na různé akce v rodném městě a dostala se tak částečně do povědomí. V této době se seznámila s místní producentkou Monicou Arizou, která z ní byla nadšená a snažila se jí v její kariéře pomoci. Během letu z Barranquilly do Bogoty přesvědčila Ariza zástupce Sony Columbia Cira Vargase, aby si Shakiru v jednom motelu poslechnul. Shakira se mu zalíbila a předal její kazetu řediteli firmy Sony. Ovšem ředitel příliš nadšený nebyl a mínil, že Shakira je spíš ztracený případ. Vargasovi to ale nevadilo a uspořádal v Bogotě konkurs, kam pozval i zástupce firmy Sony Columbia. Shakira zde vystoupila se třemi písněmi a zaujala natolik, že s ní podepsali smlouvu na tři alba.\n\nJejí debutové album se jmenovalo \"Magia\" (\"Magie\") a Shakira ho nahrála v roce 1991, když jí bylo patnáct. Album si komerčně příliš dobře nevedlo, prodalo se ho necelých tisíc kusů. Poté v roce 1993 vydala album \"Peligro\" (\"Nebezpečí\"). Toto album bylo přijato lépe než debut, ovšem bylo znovu komerčním propadákem kvůli tomu, že ho Shakira odmítla propagovat. Shakira se poté rozhodla dát si přestávku, aby mohla dokončit střední školu.\nK nahrávání se vrátila v roce 1995, ovlivněna Alanis Morissette a vydala CD \"Pies Descalzos\" (\"Naboso\"), které jí v Latinské Americe zajistilo proslulost. Singly \"Estoy Aquí\" (\"Jsem tady\"), \"Pies Descalzos\", \"Sueños Blancos\" (\"Bosé nohy, bílé sny\") a \"¿Dónde Estás Corazón?\" (\"Kde jsi, mé srdce?\") se staly v pop kultuře kultovními záležitostmi. Alba \"Pies Descalzos\" se prodalo přes čtyři miliony kusů a následovalo ho album remixů nazvané jednoduše \"The Remixes\", kterého se prodalo přes milion kusů. Album \"The Remixes\" také obsahovalo portugalské verze jejích nejznámějších písní, které vznikly kvůli jejímu úspěchu na brazilském trhu, kde se alba \"Pies Descalzos\" prodalo téměř milion kusů.\n\nJejí čtvrté album \"¿Dónde Están Los Ladrones?\" (\"Kde jsou lupiči?\") bylo vydáno v roce 1998. Produkoval ho Emilio Estefan, stálo prý tři miliony dolarů a bylo propracovanější než jeho předchůdce. Bylo dokonce ještě úspěšnější a potvrdilo, že Shakira je jednou z nejvýraznějších umělkyní devadesátých let v Latinské Americe. Začala si získávat stále více fanoušků v zemích, kde se španělsky nemluví, například ve Francii, Švýcarsku, Kanadě a hlavně ve Spojených státech. Osm z jedenácti písní na tomto albu vyšly jako singly. Byly to \"Ciega, Sordomuda\" (\"Slepá, hluchoněmá\"), \"Moscas En La Casa\" (\"Mouchy v domě\"), \"No Creo\" (\"Nevěřím\"), \"Inevitable\" (\"Osudový\"), \"Tú\" (\"Ty\"), \"Si Te Vas\" (\"Jestli odejdeš\"), \"Octavo Día\" (\"Osmý den\") a světoznámá píseň \"Ojos Así\" (\"Takové oči, jako máš ty\"). Na Shakiřině prvním live albu \"MTV Unplugged\" byla píseň \"Estoy Aquí\" a písně z CD \"¿Dónde Están Los Ladrones?\".\n\nV březnu 2000 se vydala na dvouměsíční turné \"Anfibio\" po Latinské Americe a Spojených státech. V srpnu 2000 vyhrála cenu MTV Video Music Award v kategorii (ve které volili diváci) „Oblíbený mezinárodní umělec“.\n\nPo úspěchu \"¿Donde Est\"á\"n Los Ladrones?\" a MTV Unplugged, začala pracovat na svém prvním albu v angličtině a spolupracovala na něm s Glorií Estefan. Shakira pracovala více než rok na novém albu.\n\nNapsala a nahrála anglické verze písní z alba \"¿Dónde Están Los Ladrones?\", ovšem později se rozhodla pro nahrání nových písní a pracovala na nich přes rok. Výsledkem této roční práce bylo album \"Laundry Service\". Toto anglické album však obsahovalo i čtyři španělské písně. Byla to například píseň \"Que Me Quedes Tú\" (\"Doufám, že se mnou zůstaneš\"). Někteří kritici tvrdili, že její angličtinářské schopnosti jsou příliš chabé na to, aby psala anglicky, avšak \"Laundry Service\" mělo velký úspěch. Celosvětově se ho prodalo přes 13 milionů kusů a přineslo obrovský hit \"Whenever, Wherever\" (\"Kdykoliv, Kdekoliv\") a další úspěšné písně jako \"Underneath Your Clothes\" (\"Pod tvým oblečením\"), \"Te Dejo Madrid\" (\"Opouštím tě , Madride\"), \"Objection (Tango)\" \"(Námitka (Tango))\" a \"The One\" (\"Ten Jediný\").\n\nV roce 2002 také vydala album svých největších španělských hitů nazvané \"Grandes Éxitos\". V roce 2004 vydala DVD \"Live & Off the Record\", kterého se prodaly tři miliony kusů a připomínalo Shakiřino světové turné v letech 2002-2003, které bylo nazvané Tour of the Mongoose.\n\nV září 2002 obdržela cenu „Viewer's Choice Award“ při udělování cen „MTV Video Music Awards“ s písní \"Suerte\" (španělská verze \"Whenever, Wherever\"). V říjnu tohoto roku vyhrála pět cen na udělováni cen MTV Video Music Awards Latin America. Získala je v kategoriích \"Nejlepší umělkyně\", \"Nejlepší popový umělec\", \"Nejlepší umělec - Sever\", \"Video roku\" (za \"Suerte\") a \"Umělec roku\". V pořadu „MTV Icon“ zaměřeném na Aerosmith vystoupila Shakira s písněmi \"Aerosmith\" a \"Dude (Looks Like A Lady)\". Také vystoupila vedle Celine Dion, Anastacií, Cher a The Dixie Chicks v show „VH1 Divas Live Las Vegas“.\n\nNa dva a půl roku se stáhla do ústraní a změnila svůj účes. Oznámila, že v roce 2005 vydá rovnou dvě alba; \"Oral Fixation\" a \"Fijación. Oral Fixation\" vyšlo 6. června 2005 v Evropě a 7. června 2005 v Severní Americe a Austrálii. První singl \"La Tortura\" (\"Mučení\"), na kterém spolupracovala i s Alejandrem Sanzem, se dokonce dostal na první místo ve španělské hitparádě, v Americe na 23. místo hitparády Billboard Hot 100 a v Kanadě na 21. místo. V ostatních zemích byl také úspěšný a ve většině z nich se dostal do top 10. V USA se celých dvacet pět týdnů držel na prvním místě hitparády Hot Latin Tracks.\n\n\"Fijación Oral Vol. 1\" bylo zároveň vydáno i v Latinské Americe. Ve Španělsku debutovalo na prvním místě a na čtvrtém místě v americké hitparádě Billboard 200. Úspěch zaznamenalo také v Itálii, Řecku a Německu, kde se dostalo na první místo, a Rakousku, kde se dostalo na třetí místo. Druhý singl z toho alba byla píseň \"No\" a byla vydána v září 2005. Ve Španělsku a Kolumbii debutovala na prvním místě a zůstala tam čtrnáct týdnů.\n\nZatím se alba \"Fijación Oral Vol. 1\" prodalo celosvětově pět milionů kusů. Její třetí singl z toho alba, \"Día de Enero\", je věnován jejímu snoubenci Antoniovi de la Rúovi. Tento singl se v některých zemích dostal na první místo, ovšem neměl takový úspěch jako předchozí singly.\n\nS Alejandro Sanzezem vystupovala s písní \"La Tortura\" na udílení cen MTV Video Music Awards v Miami v roce 2005. Šlo o historicky první vystoupení ve španělštině na cenách VMA (zde vystupoval například i Daddy Yankee se svou písní \"Gasolina\")\n\nJeště než vydala své druhé anglické album, vystupovala na cenách MTV Europe Music Awards v portugalském Lisabonu, kde získala cenu za „Nejlepší zpěvačka“. Vystoupila zde s prvním singlem z desky \"Oral Fixation Vol. 2\", \"Don't Bother\".\n\nJejí druhé anglické album \"Oral Fixation Vol. 2\" vyšlo 29. listopadu, 2005. I když singl \"Don't Bother\" dobře přijali kritici, do americké top 40 se nedostal. Druhý singl \"Hips Don't Lie\", na kterém spolupracovala s Wyclefem Jeanem se stal jejím prvním singlem, který se dostal na vrchol hitparád Billboard Hot 100 a UK Singles Chart. Shakira spolupracovala na dvou písních na obou albech s Gustavem Ceratim. 3. dubna 2006 jí ocenilo OSN za založení nadace \"Pies Descalzos Foundation\", která pomáhá chránit kolumbijské děti před násilím. 27. dubna 2006 získala 6 cen Latin Billboard Awards. Byly to například ceny za „Nejlepší ženské latinské popové album“ (za \"Fijación Oral vol. 1\") a „Píseň roku“ (za \"La Tortura\"). Získala také cenu „Spirit of Hope“ za svoji nadaci Pies Descalzos.\n\nV červnu odstartovala své zatím největší turné nazvané Oral Fixation Tour, které zakončí na jaře 2007. Na tomto turné odehraje 99 koncertů, kdežto na předchozím jich odehrála 61.\n\nNa cenách MTV Video Music Awards obdržela '06 nejvíce nominací. Bylo jich sedm a všechny za videoklip \"Hips Don’t Lie\". Byly mezi nimi například nominace na „video roku“ a „nejlepší ženské video“, avšak získala pouze jednu cenu a to za nejlepší choreografii. Na udílení těchto cen také vystoupila s písní \"Hips Don't Lie\" a předváděla při ní taneční pohyby známého indického choreografa Faraha Khana.\n\nV roce 2006 znovu spolupracovala s Alejandrem Sanzem, tentokrát nahráli duet nazvaný \"Te lo Agradezco, Pero No\" a můžeme jej najít v albu Alejandra Sanze, které se jmenuje \"El Tren de los Momentos\". Ohlásila také dva nové singly; \"Illegal\" (ft. Carlos Santana) a \"La Pared\".\n\nTaké spolupracovala s Beyoncé na songu \"Beautiful Liar\" (\"Krásný lhář\"), ve kterém zpívá Beyoncé anglicky a Shakira španělsky.Tato píseň se objeví na reedici alba B’Day od Beyoncé. Propůjčala také tři ze svých písní filmové adaptaci románu Láska za časů cholery spisovatele Gabriela Garcíi Márqueze. Její poslední videoklip k CD Oral fixation vol.2 byl k písni \"Lad de la Intuición\" a jeho anglické verzi \"Pure Intuition\".\n\n4. července 2008 vystoupila na Rock in Rio v Madridu. Zde zazpívala a zatančila své písně \"Te dejo Madrid\", \"Whenever\", \"Wherever\" či \"Hey you\", \"La Tortura\" a dokonce i \"Las de la Intuición\" nebi také hit \"Hips don´t lie\".\n\nV roce 2000 začala chodit s Antoniem de la Rúou, což je syn bývalého argentinského presidenta Fernanda de la Rúy. V březnu 2001 ji požádal o ruku. Svatba se však neuskutečnila a v roce 2010 se spolu rozešli. V současné době tvoří pár s o deset let mladším španělským fotbalistou FC Barcelona Gerardem Piquém. 22. ledna 2013 ve 21:36 hodin se jim narodil jejich první společný syn, Milan Piqué Mebarak ve španělské Barceloně. Rodila na vlastní žádost císařským řezem. Shakira pojmenovala svého syna podle toho, co znamená \"milý, milující, laskavý\" ve slovanských jazycích, \"dychtivý, namáhavý\" ve starém Římě a \"sjednocení\" v Sánskrtu. Shakira těhotenství dlouho tajila a spekulujícím médiím zapírala svůj „jiný stav“, dokud jí nezačalo růst bříško a zpěvačka musela s pravdou ven. V roce 2016 se Shakiře a Gerardovi narodil jejich druhý syn, narodil se 1. 3. 2016 ve Španělsku v Barceloně. Dali mu jméno Sasha. Když se jim narodil první syn, tak se Gerard Piqué přestěhoval od rodičů k Shakiře.\n\nV roce 2001 založila nadaci „Pies Descalzos Foundation“. Jde o kolumbijskou charitativní organizaci se speciálními školami pro chudé děti ve městech Quibdó a Barranquilla. Financuje ji Shakira a mnoho dalších. Stala se také „globální zástupkyní“ organizace UNICEF\n\n\"Hlavní článek\": \"Diskografie Shakiry\".\n\n\n\n\n\n\n"}
{"id": "46706", "url": "https://cs.wikipedia.org/wiki?curid=46706", "title": "Dead Kennedys", "text": "Dead Kennedys\n\nDead Kennedys je americká hardcore punková skupina. Byla založena v roce 1978. Jsou nejvýraznějším představitelem druhé vlny amerického punku. Jejich texty se zaměřovaly proti americkému způsobu života a tzv. americkému snu, dále pak proti rasismu a fašismu. Většina textů byla provokativní a politicky zaměřená a pojetí punku této skupiny názorově ovlivnilo punkové a hardcore hnutí. . Kapela se rozpadla v roce 1987. Nejvýraznější osobností byl zpěvák Jello Biafra. V roce 2001 se Dead Kennedys dali znovu dohromady, v jejich současné sestavě ale chybí Jello Biafra.\n\n\n\n\n"}
{"id": "46708", "url": "https://cs.wikipedia.org/wiki?curid=46708", "title": "Kazatelna (rozcestník)", "text": "Kazatelna (rozcestník)\n\nKazatelna má více významů:\n\n"}
{"id": "46709", "url": "https://cs.wikipedia.org/wiki?curid=46709", "title": "Bernardino de Sahagún", "text": "Bernardino de Sahagún\n\nBernardino de Sahagún (1499, Sahagún, Španělsko – 23. října 1590, Ciudad de México, Mexiko) byl španělský františkánský mnich a misionář v koloniální éře Latinské Ameriky. Patří také mezi zakladatele etnografie.\n\nNarodil se jako Bernardino de Ribera a vystudoval slavnou univerzitu v Salamance, která byla střediskem humanitní vzdělanosti. Zde vstoupil do františkánského řádu a kolem roku 1527 byl vysvěcen na kněze. Do Mexika přišel roku 1529 jako mladík s velmi dobrou pověstí a strávil zde 61 let. Rychle si osvojil jazyk Aztéků nahuatl, trávil dlouhé hodiny v rozhovorech s Aztéky a domorodý zapisovatel mu zaznamenával důležité informace. Přesvědčil se tak, že \"modlářské pověry, věštby, tresty a náboženské obřady nejsou tak docela vymýceny\". Roku 1536 založil v Tlatelolco (dnešní Mexico city) první univerzitu evropského typu v Americe, kde vznikl také první americký \"herbář\", soupis rostlin s vyobrazeními a popisem jejich výskytu i léčivých účinků. Jako misionář ovšem Bernardino trávil mnoho času na cestách po venkovských osadách, kde kázal, sloužil mše a rozmlouval s domorodci. \n\nRoku 1558 přišel do Mexika nový řádový provinciál, který pověřil Bernardina sepsáním učebnic a katechismů pro domorodou mládež. Zároveň měl připravit jazykové příručky pro své spolubratry a důležité informace o aztécké kultuře, zvycích a náboženství. Z této činnosti vznikly nejprve \"Primeros memoriales\" a nakonec jeho \"Historia general\". Bernardino psal v jazyce nahuatl, pro své spolupracovníky a nadřízené překládal části do španělštiny, aby se nestal podezřelým inkvizici. Své spisy posílal i králi a španělskému dvoru, odkud se snad jeden z rukopisů \"Historia general\" dostal do knihovny ve Florencii, kde byl objeven koncem 18. století.\n\nStudiu aztéckého světa věnoval Bernardino téměř padesát let. Širší veřejnosti je znám především svou literární tvorbou. Mezi nejdůležitější jeho díla patří \"Historia general de las cosas del reino de Nueva España\" (Obecná historie věcí království Nové Španělsko), známá rovněž pod názvem Florentský kodex. Je to jeden z nejslavnějších rukopisů o aztécké civilizaci. Bohatě ilustrovaný dvanáctidílný spis o více než 2 400 stránkách a s 2 000 ilustracemi popisuje aztécké náboženství, zvyky, oblečení, modlitby a báje, ale také společenské vrstvy, vládu a organizaci, historii i přírodu a v posledním díle dobytí Mexico City, jak mu je vyprávěli Indiáni. Je psán dvojjazyčně - v nahuatlu a ve španělštině. Tiskem vyšel v Mexiku roku 1829.\n\n"}
{"id": "46711", "url": "https://cs.wikipedia.org/wiki?curid=46711", "title": "Bartolomé de las Casas", "text": "Bartolomé de las Casas\n\nBartolomé de las Casas (1484 Sevilla – 17. červenec 1566 Madrid) byl misionář a dominikán španělského původu působící v Latinské Americe v době kolonialismu. Veřejnosti je znám zejména svojí kronikou nazvanou O zemí indijských pustošení a vylidňování zpráva nejstručnější (1552), v níž se zastává indiánů a podává svědectví o otřesných krutostech, které na nich conquistadoři páchali. Inspirován Ciceronem a jeho myšlenkami, se indiány snaží chránit. Las Casas tvrdí, že lidská racionalita je univerzálně společná všem lidem.\n\nŠpanělský kardinál Ximenes udělil Las Casasovi titul \"»Ochránce Indijců« (\"latinsky \"Defensor universal de los Indios).\" Toto označení, jež pozdější dějiny daly Las Casasovi za nejčastější přídomek, bylo tenkrát míněno jako definice úředního poslání.\n\nPůsobil jako biskup v mexické diecézi Chiapas. Město \"Ciudad Real\" bylo po něm přejmenováno na San Cristóbal de las Casas.\n\nKniha O zemí indijských pustošení a vylidňování zpráva nejstručnější (španělsky \"Brevísima relación de la destrucción de las Indias\") byla původně - roku 1542 - napsána pro jediného čtenáře, pro císaře Karla V., krále španělského. Tiskem vyšla po prvé roku 1552 a otřásla tehdejším světem, neboť vyjevila, co se skrývá za slovy ,objevování Nového světa´, a vznesla na slavné conquistadory obžalobu z patnácti miliónů vražd, z plenění a pustošení, mučení a loupení - ze zločinů které obracejí v poušť „ Země Indijské“ (rozuměj: americké). \n\n\n"}
{"id": "46714", "url": "https://cs.wikipedia.org/wiki?curid=46714", "title": "Juana Inés de la Cruz", "text": "Juana Inés de la Cruz\n\nSestra Sor Juana Inés de la Cruz (12. listopadu 1651/1648 – 17. dubna 1695) byla mexická řeholnice a básnířka ovlivněná Góngorou a Quevedem. Původním jménem Juana Inés de Asbaje.\n\nPocházela z rodiny žijící v malé vesničce San Miguel de Nepantla nedaleko Amecameca. Již ve věku 10 let uměla latinsky a stala se nejen vášnivou čtenářkou antických autorů, ale sama začala psát své první literární pokusy. Ve věku 14 se stala známou pro svůj půvab, nadání a básnický talent. Péči jí věnovala manželka mexického místokrále. Ve věku 16 let vstoupila Juana do řádu bosých karmelitánek, který však po třech měsících opustila. V roce 1669 vstoupila do řádu \"hieronymitek\", v němž zůstala až do smrti.\n\nMěla všestranné vědecké zájmy; kromě jiného pozorovala hvězdy. Říkala, že zasvěcením se vědě se člověk přibližuje Bohu. Psala poesii i prózu, dramata i komedie, často vystupovala proti ponižování žen muži.\n\nZemřela na následky morové nákazy 17. dubna 1695.\n\nMezi nejdůležitější díla patří \"Neptuno Alegórico\" (1680), \"Carta Athenagórica\" (1690), autobiografická esej \"Respuesta a Sor Filotea de la Cruz (Odpověď sestře Filotas de la Cruz)\" (1691) a poema \"Primer sueño (První sen)\".\n\n\n"}
{"id": "46718", "url": "https://cs.wikipedia.org/wiki?curid=46718", "title": "Punk", "text": "Punk\n\nPunk [pank] je hudební a životní styl. V angličtině slovo punk znamená „výtržník“. Punk jako hnutí vznikal postupně v druhé polovině sedmdesátých let hlavně v Anglii. Punk nemá žádný jednotný ideový směr, nejrozšířenější postoje jsou odpor vůči nacismu, bolševismu, rasové diskriminaci, politice, válčení, globalizaci, konvencím či komerci. Mnoho punkerů má blízko k anarchismu. Také se lze často setkat s tvrzením, že základem punku je provokace. Hnutí je obecně velmi tolerantní k měkkým drogám, hlavně marihuaně. Subkultura punk byla ovlivněna i subkulturou Oi! - např. skotští The Exploited - (ztotožňování se s dělnickou třídou, \"těžké boty\") a subkulturou glam (okouzlující, šokující a provokativní zjev).\n\nHudebně se punk rock vrátil k počátkům rocku a rock 'n' rollu, tzn. k využívání jednoduché melodie zpravidla o několika akordech a k ostrému, často satirickému textu. K průkopníkům žánru punk se řadí američtí New York Dolls (1973) a Ramones (1974), obě uskupení vznikla v New Yorku. Největší rozmach punk zaznamenal po roce 1976 v Británii, kde v té době začali hrát např. Sex Pistols, The Clash nebo Adicts. O styl blízký punk rocku se již asi o deset let dříve pokoušeli např. Stooges, Velvet Underground, či Patti Smithová.\nV Československu se punk rock začíná objevovat až o tři roky později. První skupinou hrající covery zahraničních punkových skupin s českými texty byli v roce 1979 Extempore, hned vzápětí následovaní Energií G a Zikkuratem, který, stejně jako Extempore, nebyl čistě punkovou kapelou, ale kombinoval ho s dalšími styly, dokonce i s jazz-rockem. Následovalo mnoho dalších skupin, např.: S.P.S., Plexis, Visací zámek, F.P.B., Šanov 1, HNF, Zeměžluč, E!E, Tři sestry, Do řady! N.V.Ú. nebo slovenská Zóna A. Tyto skupiny to ovšem neměly vůbec jednoduché, protože punk za komunistického režimu patřil k zakázaným stylům.\n\nVětší rozmach punk rock zaznamenal až po roce 1989, vznikly např. Malomocnost prázdnoty, Totální nasazení... Později Houba, The Fialky, Nežfaleš, Punk Floid, Kohout plaší smrt apod.\n\nNa punkových koncertech se často tancuje chaotický tanec zvaný pogo. Tento tanec pronikl v průběhu let i do jiných hudebních stylů a je obvyklý na koncertech jiných rockových žánrů, grimeových shows nebo u tvrdé elektronické hudby.\n\nHlavním cílem punkerů bylo od počátku především šokovat ostatní. V počátcích u mnoha punkových skupin proto najdeme extravagantní oblečení, což mělo provokovat ostatní. Později při vzniku neonacistické scény se punk dostal do pozice odpůrců nacismu.\n\nČastými prvky oblečení jsou roztrhané jeansy, roztrhané silonky, nášivky, piercing, placky, spínací špendlíky, stahováky, těžké boty, bunda křivák, nebo účes číro.\n\nPočátky tohoto hnutí však neměly s a\"gresivními účesy typu číro nic společného. První punkové kapely jako Ramones, Sex Pistols nebo Buzzcocks nosily naprosto normální účesy. John\" Lydon, známý též jako Johny Rotten, zpěvák kapely Sex Pistols sám kritizoval pankáče, kteří měli vlasy jako bodce, chodili celí v černém a kdejaká braková kapela se začala nazývat punkem. Původně to o tom ale vůbec nebylo. Celé punkové hnutí se zakládalo na tom, že člověk je sám sebou. Více o tomto komentáři můžete vidět ve filmu o Sex Pistols \"The Filth and the Fury\".\n\nČíro se začalo objevovat až s příchodem kapely The Exploited\n\n\n\n\n"}
{"id": "46727", "url": "https://cs.wikipedia.org/wiki?curid=46727", "title": "Benetice", "text": "Benetice\n\nBenetice (s předložkou 2. pád \"do Benetic\", 6. pád \"v Beneticích\", německy \"Benetitz\") jsou obec ležící severně od města Třebíče. Obec se dělí na dvě části, vlastní Benetice a vesnici Věstoňovice. Benetice patří do správního obvodu obce s rozšířenou působností Třebíč a má obyvatel.\n\nNázev se vyvíjel od varianty Benedicze (1556), Benietitz (1678), Benetitz (1718), Benetitz a Benedice (1846), Benetitz a Benetice (1872) až k podobě Benedice v roce 1881. Místní jméno odkazuje na dobu, kdy vesnice náležela klášteru sv. Benedy. Pojmenování je rodu ženského, čísla pomnožného, genitiv zní Benetic.\n\nBenetice se prostírají na svazích úzkého údolí, svažujícího se k jihu do povodí Klapovského potoka, vzdáleny asi 10 km severně od Třebíče ve výšce 566 m nad mořem. Katastrální území obce má rozlohu 491 ha a současný počet obyvatel je 192, z toho 56 připadá na místní část Věstoňovice. Věstoňovice jsou od Benetic vzdáleny necelý kilometr jižním směrem. Je zde 12 domů a se svými 56 obyvateli jsou nejlidnatější obcí třebíčského okresu (asi 5 osob na jeden dům).\n\nBenetice byly založeny nejpozději v první polovině 13. století jako kolonizační ves na klášterství třebíčských benediktýnů a až na krátké období patřily k velkostatku třebíčskému. Podle zakladatele benediktinského řádu Benedikta (ve staročeštině Benety) dostaly Benetice své jméno. Počátkem 15. století byly klášterem zastaveny světským majitelům, z nichž se roku 1409 připomíná Stibor z Benetic. K třebíčskému panství pak obec náležela až do zrušení patrimoniální správy (1848).\n\nDnes mají Benetice 53 domů a obyvatel. Nejčastější příjmení je „Krejčí“. Je zde škola, prodejna smíšeného zboží, kulturní dům. Pošta byla zrušena na jaře roku 2011. Na rok 2008 byla naplánována výstavba veřejného vodovodu. Obec měla vlastní samosprávu až do roku 1979, kdy byla integrována pod místní národní výbor Svatoslav. Od roku 1990 mají Benetice opět samosprávu vlastní.\n\n\nZnak a prapor byly Beneticím uděleny parlamentem České republiky dne 9. ledna 2003. Hlavní figurou návrhu znaku a praporu obce byl zvolen okřídlený lev sv. Marka s knihou v tlapách, doplňující mnišské kápě připomínají původní benetickou vrchnost – třebíčské benediktýny. Základní barvy znaku i listu praporu byly převzaty z heraldiky dlouhodobých majitelů třebíčského panství – hrabat z Valdštejna (později z Valdštejna-Vartenberka).\n\nHlavní dominantu obce tvoří kostel sv. Marka, farní kostel Římskokatolické farnosti Benetice. Byl vystavěn mezi lety 1853 a 1859. Stavbu řídil známý třebíčský stavitel Dominik Herzán. Klenuté stropy jsou opatřeny nádhernými malbami.\n\nRovněž fara je stará památná budova postavená ještě ke starému kostelíku v létech 1760 za vlády císaře Josefa I. Střecha je opatřena břidlicovou krytinou, která v roce 1999 prošla generální opravou.\n\nŠkola se datuje od znovuzřízení fary roku 1785. Tehdy se vyučovalo v dřevěné chalupě a navštěvovaly ji děti z Benetic, Věstoňovic, Horních Vilémovic a Svatoslavi. V roce 1820 byla postavena škola zděná. Když počet dětí vzrostl na 180 byla roku 1889 odškolena Svatoslav a roku 1892 Horní Vilémovice. V Horních Vilémovicích zanikla škola v roce 1949 a ve Svatoslavi v roce 1978. V říjnu roku 1949 byla v Beneticích otevřena nová moderní školní budova a původní přestala sloužit svému účelu. Činnost školy vykonává příspěvková organizace \"Základní škola Benetice okres Třebíč\". Škola je malotřídní. Dochází do ní asi 20 dětí z Benetic, Věstoňovic, Horních Vilémovic a Svatoslavi.\n\nHasičský sbor Benetice byl založen v roce 1942. Stavba Nové hasičské zbrojnice byla zahájena v roce 1956 na návsi, kde dříve stávala obecní kovárna a pastouška. Zbrojnice byla dokončena v roce 1959. V roce 1961 byla pořízena druhá motorová stříkačka, kterou roku 1992 nahradila moderní P12. Za dobu téměř 65 let pomáhali místní hasiči likvidovat asi 20 požárů. Již řadu let se družstvo mužů účastní soutěží v požárním sportu po celé republice a dosahuje vynikajících výsledků, což potvrdila i jejich účast v extralize kde v roce 2012 obsadilo družstvo Benetic 3. místo.\n\nV blízkosti obce se nachází památný strom „Velký Javor“, jehož stáří se odhaduje na 600 roků. Roste na okraji lesa pár set metrů od Věstoňovic v nadmořské výšce 586 m a obvod kmene činí úctyhodných 750 cm. I tento památný strom byl zařazen do dokumentárního cyklu moderovaného Luďkem Munzarem „Paměť stromů“. Z větší části je katastr obce začleněn do Přírodního parku Třebíčsko rozprostírající se na ploše téměř 10 000 ha. Oblast je zajímavá rozptýlenými žulosyenitovými ostrůvky a balvanitými útvary. Ráz krajiny je převážně kulturní a jen místy se zachovala původní vegetace. Jsou to především zbytky kostřavových pastvin s koniklecem velkokvětým, vstavačem obecným, smilem písečným a dalšími druhy. Kraj je vhodný pro houbaře, hluboké lesy jsou protkány turistickými trasami a i cykloturista si zde přijde na své.\n\n\n\n\n"}
{"id": "46739", "url": "https://cs.wikipedia.org/wiki?curid=46739", "title": "Jakub Jan Ryba", "text": "Jakub Jan Ryba\n\nJakub Jan Ryba, křtěný Jakub Šimon Jan Ryba (26. října 1765 Přeštice – 8. dubna 1815 Voltuš u Rožmitálu pod Třemšínem), byl český hudební skladatel přelomu klasicismu a romantismu. Sbíral lidové písně a sepsal je do sborníků českých písní. Jeho nejslavnější, dodnes nejhranější a nejpopulárnější skladbou pro vánoční období je Česká mše vánoční.\n\nUž jako osmiletý uměl velmi dobře hrát na klavír a učil se na housle a varhany. Od roku 1780 studoval s pomocí svého strýce v Praze piaristické gymnázium, po jeho ukončení v roce 1785 studoval filozofii. Získal značný rozhled a vzdělání (kromě češtiny a samozřejmé němčiny četl francouzsky, italsky, latinsky i řecky). Byl přívržencem osvícenské ideologie. Po pěti letech jej však otec, který byl podučitelem v Přešticích, povolal do Nepomuku, kde se uvolnilo místo učitelského pomocníka. J. J. Ryba toto místo ale nedostal. V roce 1786 se stal pomocným učitelem v Mníšku a od roku 1788 až do smrti působil jako učitel v Rožmitále pod Třemšínem.\n\nDne 26. července 1790 se v Třebsku oženil s Annou Laglerovou (1769-1823). Byl otcem třinácti dětí, z nichž přežilo sedm. Jedním z jeho synů byl i významný český oftalmolog prof. MUDr. Josef Arnošt Ryba (22. března 1795 – 1. března 1856). Později žil a skládal v bídě – místo venkovského učitele v lidech nevzbuzovalo autoritu, zejména po rakouském státním bankrotu v roce 1811 se jeho reálný příjem hluboko propadl – avšak v této době složil svoji nejznámější vánoční mši, Českou mši vánoční z roku 1796. Má český text, protože Ryba byl toho názoru, že „z latinsky zpívaných žalmů nemá náboženský užitek ani zpívající ani poslouchající“. I další svá díla psal s českým textem.\n\n8. dubna roku 1815 odešel ráno směrem k Voltuši, kde měl pod kopcem Štěrbina schůzku s intelektuálem Nicholausem Riessem. Tento politický emigrant původem z Porýní se v Rožmitále usadil po okupaci své země Napoleonem (po roce 1800). Riess našel Rybu na dohodnutém místě ještě živého, avšak umírajícího, s krčními tepnami podřezanými břitvou. Jako sebevrah byl Ryba pochován bez obřadu na zrušeném morovém hřbitově. Teprve po čtyřiceti letech spočinul na rožmitálském hřbitově. Jeho čin měl důvod v dlouhodobé vyčerpanosti, depresích, obtížné ekonomické situaci rodiny, trýznivém fyzickém onemocnění (trpěl zlatou žilou), neutěšených vztazích nekonformního učitele k nadřízeným a také ve vlivu stoické filosofie, která sebevraždu za jistých okolností schvalovala jako eticky žádoucí (Ryba patřil mezi vášnivé čtenáře Seneky). Podle nedávno objeveného dokumentu mohl být poslední kapkou fakt, že rožmitálský farář pravděpodobně ustoupil od rozjednané opravy kostelních varhan, které tou dobou byly rozladěny a v žalostném stavu.\n\nNa místě jeho smrti v roce 1854 postavili lesní dělníci kamenný křížek, v roce 1933 byl doplněn kamennou mohylou, která zde stojí dosud. Vedle mohyly se nachází i pomník k 50. výročí vzniku Československa.\n\n\nRyba byl autorem celkem zhruba 1300 kompozic různého rozsahu a nejrůznějších forem, z nichž dalekosáhle převažovala duchovní hudba (součást katolické liturgie, na latinské, v malé míře také na české texty). Z tohoto předpokládaného počtu se jich dochovala jen část. Stylově vychází Rybova ranější tvorba z principů raného klasicismu s převahou homofonie. V průběhu času však klasicizující zaměření Rybovy hudby dále vyzrává a ve skladbách napsaných po roce 1800 se místy přibližuje až raně romantickému hudebnímu jazyku. Rybovi patří primát v kompozici umělé světské písně s klavírním doprovodem na české texty (12 českých písní, vyd. Praha 1800). Z mimoliturgické hudby je potřeba uvést několik orchestrálních kompozic (symfonie, kasace), komorní hudba (zejména smyčcových kvartetů), koncertů pro sólový nástroj s orchestrálním doprovodem a české písně a kantáty. Pozoruhodnou úroveň má hudba pro varhany (rukopisný sborník \"Novae et liberatae cogitationes\", 1798).\n\nSkutečná podoba Jakuba Jana Ryby není známa. Často zveřejňovaný portrét (viz infobox) je dílem Gustava Ptáka, který ho vytvořil v roce 1895 pro Národopisnou výstavu. Tam byla součástí galerii podobizen starých kantorů ve školském pavilonu. \n\nZmínku o autorovi tohoto fiktivního portrétu se v databázích výtvarných děl a umělců ani v dobovém tisku nepodařilo najít – nejspíš se nejednalo o profesionálního výtvarníka. Mohl jím však být zatímní podučitel ve Vršovicích Augustin Pták. (1871–1899) Ten je jediným dohledaným obyvatelem Prahy dané doby a shodného jména i příjmení.\n\nDne 15. 10. 2015 vydala Česká pošta příležitostnou poštovní známku s jiným Rybovým zobrazením. Předlohou byl portrét dr. Josefa Arnošta Ryby (nejstaršího syna Jakuba Jana Ryby) od Václava Mánesa. Autorkou výtvarného návrhu byla Eva Hašková. Mezi znalci života a díla Jakuba Jana Ryby vyvolalo toto zobrazení nesouhlas.\n\n"}
{"id": "46745", "url": "https://cs.wikipedia.org/wiki?curid=46745", "title": "Kófukudži", "text": "Kófukudži\n\nKófukudži () je buddhistický chrám ve městě Nara v prefektuře Nara, Japonsko. Je hlavním chrámem buddhistické školy Hossó. Je počítán mezi sedm velkých narských chrámů (南都七大寺, \"Nanto šičidaidži\"). Hlavním objektem uctívání je Šaka Njorai (釈迦如来), historický Buddha Šákjamuni.\n\nJeho prvopočátky lze vystopovat až do roku 669, kdy Kagami no Ókimi, manželka Fudžiwara no Kamatariho, založila na rodových pozemcích v dnešní kjótská čtvrti Jamašina buddhistický chrám. Ten se stal klanovým chrámem (氏寺, \"udžidera\") Fudžiwarů a byl tehdy známý jako Jamašina-dera (山階寺). Odtud byl přestěhován nejprve do Fudžiwary a přejmenován na Umajasaka-dera (厩坂寺) a v roce 710 do nového hlavního města Heidžó-kjó (dnešní Nara), kde dostal své definitivní jméno Kófukudži.\n\nV Naře byl chrámový komplex budován od roku 710 do roku 730. Pětiposchoďovou pagodu chrámu nechala postavit císařovna Kómjó v roce 725. Do dnešní podoby byla přestavěna v roce 1426 a jde dnes o druhou nejvyšší pagodu v Japonsku s výškou 50,1 m.\n\nV roce 1143 byla na příkaz manželky císaře Sutoku přistavěna druhá, tříposchoďová pagoda, jejíž současná podoba pochází z počátku období Kamakura.\n\nV roce 1998 byl chrám Kófukudži, spolu s několika dalšími památkami v Naře, zapsán na Seznam světového dědictví UNESCO pod společným označením \"Památky na starobylou Naru\".\n\n"}
{"id": "46747", "url": "https://cs.wikipedia.org/wiki?curid=46747", "title": "Těsnopis", "text": "Těsnopis\n\nTěsnopis je zjednodušené písmo určené k velmi rychlému, snadnějšímu a úspornějšímu zápisu informací. Jeho znaky pro hlásky jsou značně zjednodušené proti běžnému písmu, některými znaky se zkráceně označují časté skupiny hlásek, zkracují se i častá slova a sousloví (tzv. hieroglyfický princip). Jako rozlišovací prvek je používána např. poloha znaku vůči řádku a zesílení (v některých soustavách, jako je český oficiální systém Herout-Mikulík a proto je psán obyčejnou tužkou). Lze užívat buď ke stručnému výtahu informací, nebo i k doslovnému zápisu textu.\n\nSynonymy pro těsnopis jsou stenografie (z řec. \"stenos\" těsný a \"grafé\" psaní), také \"stenotypie\", \"rychlopis\" čili \"tachygrafie\" (řec. \"tachys\" rychlý).\n\nKomorní těsnopis (tj. parlamentní) je označení vysoké úrovně schopnosti těsnopisného zápisu a jeho převodu do běžného zápisu. Jedná se například o provádění úředního těsnopisného záznamu, zejména při jednání parlamentu.\n\nZ komorního těsnopisu, jakož i z kancelářského těsnopisu je možné složit státní zkoušku.\n\n\nTěsnopisné soustavy bývají tříděny na typy\n\nZ povahy těsnopisu vyplývá, že každá těsnopisná soustava je přizpůsobena jazyku, pro který byla vytvořena. K zapisování v těsnopisu je třeba kromě jeho dobrého osvojení též porozumění zapisovaným informacím a přiměřené vyjadřovací schopnosti. Přestože existují obecněji platná pravidla těsnopisu, obsah a uspořádání těsnopisného záznamu bývají značně uzpůsobeny potřebám jeho autora, a proto záznam nemusí být pro jiného člověka dobře čitelný.\n\nStrojový záznam zpravidla využívá tzv. akordů – současného stisku více kláves. Na dřívějších stenografovacích strojích se tiskl stenogram. Záznam zadávaný nyní do počítačů prostřednictvím speciálního editoru lze do běžného písma převádět přímo strojově (softwarově) a výsledek pouze zkorigovat. To umožňuje téměř okamžitý přenos zaznamenávaného textu například na Internet.\nStrojový záznam umožňuje též automatické zaznamenávání času a tím synchronizaci se zvukovým záznamem.\n\nPrvní dnes známou těsnopisnou soustavu, tzv. tironské noty (správněji vlastně tironské značky), vytvořil v 1. století př. n. l. Marcus Tullius Tiro, sekretář, otrok (a pozdější propuštěnec) Marca Tullia Cicerona. Byla užívána k zápisu jednání římského senátu a později až do 10. století n. l. i v administrativě předních evropských panovnických rodů. Byla však založena v podstatě pouze na hieroglyfickém principu (pro nejčastější slova zvláštní, co nejjednodušší znaky). Určité zprávy o neobvyklé rychlosti psaní jsou zachovány i z dřívější doby, není však jasně doloženo, že jde skutečně o těsnopis.\nUžívání novodobého těsnopisu je známo od poloviny 16. století pro angličtinu, jeho rozmach nastával obvykle s rozvojem parlamentarismu. Tradičně a dodnes se užívá například při zápisu parlamentních jednání, ale též například k psaní osobních poznámek.\nPrvní německý systém strojové stenografie představili Wolfgang Groth a Andreas Olschewski na kongresu Intersteno v Drážďanech v roce 1989.\n\nPro češtinu Hynek Jakub Heger ve 40. letech 19. století upravil německou těsnopisnou soustavu Franze Xavera Gabelsbergera.\n\nMinisterstvo školství a národní osvěty v červenci 1920 vypsalo na původní československou soustavu těsnopisnou konkurs, do nějž bylo přihlášeno 11 návrhů, mj. návrh PhDr. Aloise Herouta a návrh Ing. Svojmíra Mikulíka. Ministr školství a osvěty rozhodl spojit jejich návrhy do jediné soustavy a následně dne 23. dubna 1921 výslednou soustavu Herout-Mikulík (soustava H-M) zavést postupně do škol místo dosavadního převodu soustavy Gabelsbergovy, na kterou částečně navazuje. Soustava Herout-Mikulík se po menších úpravách u nás používá dosud.\n\nMožnost psát touto soustavou i v jiných jazycích, vhodná především pro české těsnopisce, je dána převody soustavy H-M na angličtinu, němčinu, francouzštinu, španělštinu, italštinu, ruštinu a na některé další jazyky.\n\nČeská těsnopisná soustava posloužila také (stejně jako česká úprava německé stenografie Gabelsbergerovy) často jako základ pro těsnopis ostatních slovanských národů vzhledem k jejich podobné hláskové i gramatické stavbě.\n\nČeský rekord v rychlosti psaní těsnopisem, 200 slov za minutu, vytvořil Mgr. Miloš Matula v roce 1957. Pro zápis běžné řeči však stačí rychlost 70 slov za minutu; pro záznam rychlejšího přednesu nebo například televizních zpráv 80 – 100 slov za minutu (rychlost psaní běžným písmem bývá okolo 20 – 40 slov za minutu).\n\nV 2. polovině 20. století byly zpracovány slibné návrhy na modernější a ještě vhodnější soustavu českého těsnopisu, mj. právě M. Matuly, ale po zkušenostech se zaváděním systému H-M a velkou náročností přechodu, který trvá cca 10 let, nebyly využity.\n\nV současnosti je těsnopis na určitém ústupu vzhledem k rychlému rozvoji techniky (nahrávání, počítačové zpracování textu), těsnopis je však stále nenahraditelný (resp. jeho výhody lze těžko překonat) při psaní vlastních poznámek nebo záznamů, neboť umožňuje zapisované upravovat už během psaní. Je rovněž relativně často využíván jako tajné písmo. Výuka těsnopisu se sice omezila, ale je zachována zejména na některých obchodních akademiích, např. v Praze - Dušní nebo v Orlové.\n\nPokusy vyvinout pro češtinu strojovou těsnopisnou soustavu skončily neúspěchem.\n\nStátní těsnopisný ústav je oddělení Národního ústavu odborného vzdělávání. Jako samostatné školské zařízení existoval od 1. 1. 1991 do 30. 9. 1999. Koordinuje výuku předmětů technika administrativy, obchodní korespondence a těsnopis na středních školách, a pro tyto předměty zajišťuje činnosti státní zkušební komise. Také provádí kursy, soutěže, vytváří výukové programy a pomůcky. Podílí se na mezinárodní spolupráci v rámci federace Intersteno (Mezinárodní federace zpracování informací), založené roku 1887.\n\nČeský těsnopisný spolek byl ustaven 5. března 2001 v Praze a navázal na přerušenou činnost Prvního pražského spolku stenografů, založeného v roce 1859 z iniciativy Jindřicha Fügnera.\n\n"}
{"id": "46748", "url": "https://cs.wikipedia.org/wiki?curid=46748", "title": "Vysoké Tatry", "text": "Vysoké Tatry\n\nVysoké Tatry (polsky \"Tatry Wysokie\", maďarsky \"Magas-Tátra\") je nejvyšší pohoří na Slovensku i v Polsku. Jde o geomorfologický podcelek Východních Tater západně od Kopského sedla, které je odděluje od Belianských Tater. Na jihu hraničí s Podtatranskou kotlinou. Mají rozlohu 341 km² (260 km² na \"Slovensku\" a 81 km² v \"Polsku\"). Délka Vysokých Tater je zhruba 26 km a šířka 17 km. Pro svou nevelkou rozlohu bývají označovány za nejmenší velehory světa či Evropy.\n\nOd jihu je pohoří ohraničeno Podtatranskou kotlinou, na severu sousedí se Spišskou Magurou a západní hranici tvoří Kôprová dolina oddělující Vysoké Tatry od Tater Západních. Na východě jsou ohraničeny masivem Belianských Tater. Belianské Tatry jsou nižší než Vysoké Tatry (plocha 64 km², délka hřebene 14 km, nejvyšší vrchol Havran – 2142 m).\n\nGeologická stavba Vysokých Tater je velmi komplikovaná. Rozděluje se na tři části: Krystalické jádro, které vytváří hlavní část hřebene a jižní svahy. To je složeno převážně z žuly a břidlice. V sedimentech uložených v druhohorách lze nalézt kromě vápence ještě dolomit, křemenec, břidlici, různé druhy slepenců či pískovec. Tyto vrstvy se nachází ve větší míře povětšinou v Belianských Tatrách a Západních Tatrách. Jádro Tater vznikalo v prvohorách (Karbon, 210 mil. let). Okolní moře ustoupilo v druhohorách a začala se projevovat masivní eroze. V triasu však opět stouplo a začaly se ukládat usazeniny (vápence apod.), které vytvořily základ Belianských Tater a Červených vrchů. Na konci období křídy se Tatry nadobro staly součástí pevniny. Dále pak byly modelovány alpínskými vrásněními. Pro modelaci terénu v Tatrách měly hlavní vliv ledovce, které tekly v dobách ledových, během kterých dosahovaly ledovce na severních stranách hor až 14 km.\n\nNejdelší a nejhlubší jeskyně v Tatrách je Jaskinia Wielka Śnieżna (délka 22 km, hloubka 824 m).\n\nHlavní hřeben \"Vysokých Tater\", který je ve svém středu podkovovitě prohnut k jihu, je 26 km dlouhý a jeho maximální šířka je 17 km. Vysoké Tatry se táhnou od Ľaliového sedla (1947 m) na západě ke Kopskému sedlu (1749 m) na východě. Jejich nejzápadnějším vrcholem je Svinica (2301 m), nejvýchodnějším Jahňací štít (2229 m). Hřeben téměř vůbec neklesá pod 2000 m a jeho nejvyšším vrcholem je Ľadový štít (2627 m). Odbočuje z něj pět hlavních hřbetů na jih s vrcholy (Kriváň, Končistá, Gerlachovský štít, Slavkovský štít, Lomnický štít,) čtyři na sever (Kozi Wierch, Opalony Wierch, Malé Rysy, Veľká Javorová veža). Nejvyšší vrchol Gerlachovský štít je zároveň nejvyšším vrcholem nejen Tater, ale celých Karpat.\n\nVe Vysokých Tatrách najdeme 26 vrcholů převyšující výšku 2500 metrů. Celkem 8 vrcholů v Slovenských Vysokých Tatrách je turistům přístupných po značených stezkách se sezónními uzávěry od 1.11. – 15.6. Naproti tomu třeba vrcholy Gerlachovský štít, Vysoká, Ganek, Bradavica, Prostredný hrot, Ľadový štít, Baranie rohy, Lomnický štít, Kežmarský štít aj. jsou pro turisty dostupné pouze v doprovodu horského vůdce. . Pro horolezce s potřebným průkazem (např. ČHS) je lezení na většině území národního parku povoleno na vlastní nebezpečí. Lomnický štít je také dosažitelný kabinovou lanovou dráhou z Tatranské Lomnice.\nTatranské vrcholy nad 2500 m:\n\nTuristicky dostupné vrcholy slovenské části Tater:\n\nNejvyšším sedlem je Sedielko. Několik chodníků přechází přes často vysoko položená horská sedla. Některé přechody jsou dokonce zajištěny řetězy a nejedná se tak o procházkové túry.\n\nTuristicky zpřístupněná horská sedla ve slovenské části:\nVe Vysokých Tatrách se nachází na 35 údolí. Dna severních údolí jsou níže než je tomu na jihu. To je dáno ledovcovou činností, kdy na jihu byly ledovce menší a tudíž nedosahovaly tak velké erozní činnosti jako na severu. Mezi boční hřebeny se zařezávají tatranské údolí. Na jižní straně to jsou údolí Kôprová dolina, Furkotská dolina, Mlynická dolina, Mengusovská dolina, Batizovská dolina, Velická dolina, Velká a Malá Studená dolina, Dolina Kežmarskej Bielej vody. Na severní straně to jsou Bielovodská dolina a Javorová dolina. Nejdelšími údolími Vysokých Tater jsou Kôprová dolina a Bielovodská dolina, jež mají obě délku 11 km.\n\nVysoké Tatry se řadí ke dvěma úmořím – černomořskému a baltskému. Pramen zde mají některé významné řeky jako například Váh. Jeden z největších vodopádů Vysokých Tater je Obrovský vodopád, který se nachází v ústí Malé Studené doliny v nadmořské výšce 1330 m. Je vysoký 20 m. Ve většině údolí se nacházejí ledovcová jezera, na Slovensku zvaná plesa, v Polsku \"staw\". Ve Vysokých Tatrách se nalézá 120 jezer. Hojně navštěvované Štrbské pleso je známé také tím, že z něj voda vytéká na obě strany – teče do Baltského a Černého moře. V pohoří také vyvěrá několik minerálních pramenů, z nichž některé jsou využívány. K vyhlášeným lázním patří např. Starý Smokovec. Pramen napájející lázně vyvěrá z masivu Slavkovského štítu.\n\nNejznámější jezera jsou:\nPřehledy:\n\nPodnebí ve Vysokých Tatrách má výrazně kontinentální rysy. Panuje zde spíše chladné počasí, kdy teplota se v průměru dostává až na 0°C. Ve výšce 1000 m je potom 5 °C. Teplotní průměr je zde nejnižší na celém Slovensku. Sněhová pokrývka se zde udrží po 200 – 250 dní v roce. Na některých stinných stráních či firnovištích neroztává vůbec. Pro Tatry je charakteristické proměnlivé počasí. Inverze nejsou v zimě žádnou výjimkou. Roční srážky tu dosahují celkového ročního úhrnu kolem 1600 mm. Nejvhodnějším obdobím pro turistické výstupy v Tatrách je podzim, kdy je počasí nejstabilnější a díky nižším teplotám je také výborná viditelnost.\n\n\nVýskyt rostlin v Tatrách je ovlivněn jednak nadmořskou výškou a jejím vegetačním pásmem, jednak horninovým podložím. V alpinském a subalpinském pásmu se vyskytují rostliny známé v Alpách, Pyrenejích atd. – např. dryádka osmiplátečná, hořec jarní, vrba bylinná, oměj. Na vápenci rostou vrba síťnatá, vrba alpská, koniklec, plesnivec alpský, škarda Jacquinova, hvozdík časný, hořcokvět Clusiův, mateřídouška karpatská, prvosenka aurikule, len karpatský , hadí kořen živorodý, všivec Oederův, zvonek maličký, kozince, vlnice, turany a jiné. Obzvláště bohatá je květena vápencových Belianských Tater. Kyselejší žulový či břidlicový podklad přitáhl rostliny jako všivec přeslenitý, rozchodník alpinský, huseník alpský, řeřišničník přehlížený, kopretinka alpská, hořec chladnomilný, pomněnka alpská, prvosenka nejmenší, hvozdík ledovcový, koniklec bílý, starček brotanolistý, starček šedivý, pryskyřník alpínský, pryskyřník ledovcový, náholník jednoúborný, škarda hnidákolistá, hořec tečkovaný, netřesk horský, zvonek alpský, zvonek tatranský, kamzičník Clusiův, rozrazil alpský, silenka bezlodyžná, několik druhů lomikamenů, rožců, horských jestřábníků atd. V Tatrách najdeme také několik endemitů, jako jsou např. stračka tatranská, mák tatranský nebo lžičník tatranský. Skály, sutě a hole porůstají charakteristická společenstva trav a travin, jako je např. sítina trojklaná, ostřice tmavá, ostřice vždyzelená, bika kaštanová, lipnice alpská, lipnice žulová, kostřava tatranská a řada dalších.\n\nVzhledem k zachovalosti rozsáhlých lesů a vyhlášení národního parku se zde nachází celá řada původních živočichů a velkých savců. Především potom největší slovenská šelma medvěd hnědý, kterého zde žije přibližně 50 kusů (r. 2002). Dalšími významnými savci jsou rys ostrovid, jenž je zde považován za jediný přirozený regulátor vysoké zvěře, vlk eurasijský, prase divoké, kamzík horský, kočka divoká, kuny, jelen, srnec, liška obecná, jezevec lesní, svišť horský a jiní. Žije zde také řada hlodavců a různých menších živočichů (hraboš sněžný, zajíc). Ptačí říši zastupují orel skalní, orel křiklavý, jestřáb lesní, krahujec, tetřev hlušec, tetřívek obecný, čáp, výr velký atd. Početné jsou zde kolonie netopýrů zastoupených mnoha druhy (vrápenec velký, netopýr velkouchý atd.). Z plazů je nejběžnější zmije obecná, ještěrka živorodá a užovka. Bohaté je zastoupení bezobratlých, především motýlů. Pouze ve Vyšném Furkotském plese žije, od dob ledových, drobný korýš žábronožka severská, který se jinak vyskytuje pouze v jezerech severoevropské tundry. Dalším skoro endemitem je korýš, patřící mezi plazivky, \"Bryocamptus mrazeki\", žijící v několika vysokotatranských jezerech. Tento druh se vyskytuje např. v jezeře Bajkal.\n\nVysoké Tatry patří do Tatranského národního parku (TANAP). Park byl vyhlášen v r. 1948. Rozloha Tatranského národního parku činí 73 300 ha a plocha ochranného pásma dalších 39 800 ha. V Polsku je to \"Tatrzanski park narodowy\" zaujímající plochu 212 km². Účel vyhlášení parku byla ochrana jedinečné flory a fauny a výrazného vysokohorského profilu a glaciálního reliéfu. Ten se vyznačuje především strmými štíty a hřebeny, kary, morénami apod. Ochrana zde zahrnuje také četné krasové jevy (ve vápencové složce podloží Tater) jako např. jámy, propasti, škrapy či jeskyně. Lze tu najít i četné ponory, vyvěračky a kaňony s vodopády. V únoru 1993 byl TANAP vyhlášen jako biosférická rezervace v programu UNESCO (MAB).\n\nStarší doba kamenná se považuje za období prvního osídlení Vysokých Tater. 3000 let př. n. l. se začínají pod Tatrami již opracovávat kovy. Keltové, kteří zde žili na přelomu letopočtů, uměli zpracovat také železo. Obchodovali s ním například s Římany. Ze začátku 12. století pochází první doložená zmínka o Tatrách z kroniky \"Chronica Boemorum\". Vpád Tatarů v letech 1241 – 1242 začal stabilizovat zdejší osídlení a začalo se více prosazovat pastevectví a hospodářství. Dále ve 14. století (Matyáš Korvín) se zde začaly masivně těžit rudy. Pod Kriváněm tak vzniklo několik štol. To pokračovalo až do 16. století (Maxmilián II.) kdy bylo vybudováno mnoho dalších štol, včetně nejvýše položené Terézie (2100 m). Ke konci těžby dochází v roce 1787.\n\nVe Vysokých Tatrách se nachází 16 horských chat (12 na Slovensku, 4 v Polsku).\nVysoké Tatry jsou dobře dostupným pohořím, kde je značení opravdu důkladné, chodníky upravené a je zde dostatek informačních středisek a materiálů. Nejpřístupnější jsou od jihu, např. z Tatranské Štrby, odkud vede na Štrbské Pleso trať ozubnicové železnice. Zde začíná Podtatranská železnice, jež probíhá pod celým masivem Tater. Traverzem po jižním úbočí hor se táhne červeně značená Tatranská magistrála, z které vede mnoho odboček do údolí a k vrcholům či chatám. Letiště v oblasti Tater nalezneme v Popradu. Dalšími centry na slovenské straně hor jsou Starý Smokovec, Tatranská Lomnica, Tatranská Polianka, město Vysoké Tatry a Podbanské. Na polské straně je hlavním turistickým centrem město Zakopane, přístupné po silnici a železnici.\n\n\n"}
{"id": "46749", "url": "https://cs.wikipedia.org/wiki?curid=46749", "title": "Rozhodovací strom", "text": "Rozhodovací strom\n\nRozhodovací strom je jedna z data miningových technik. Důvodů pro aplikaci této techniky je několik. Hlavní důvod spočívá v její přehlednosti a snadné interpretovatelnosti, která umožňuje uživatelům rychle a lehce vyhodnocovat získané výsledky, identifikovat klíčové položky a vyhledávat zajímavé segmenty případů.\n\nCílem rozhodovacích stromů je identifikovat objekty, popsané různými atributy, do tříd. Představit si je můžeme jako řádky v tabulce, kde jednotlivé sloupce jsou atributy (barva očí, délka ocasu). Jelikož se jedná o strom, algoritmus je velmi rychlý. Rozhodovací strom se musí nejprve vytvořit z množiny daných objektů, které musí někdo (učitel, jiný algoritmus) zařadit do skupin (skupina se obvykle označuje jako závislý atribut a zapisuje se do tabulky do posledního sloupce). Jedná se tedy o učení s učitelem.\n\nKaždý uzel stromu představuje rozhodování podle jedné (vybrané) vlastnosti objektu, z tohoto uzlu vede konečný počet hran. Proto je nutné vlastnosti nejdříve diskretizovat (např. z reálných čísel do konečného počtu intervalů). Kámen úrazu je však ve vytváření takového stromu. Ten musí co nejlépe objekty od sebe odlišit. Pro kořenový uzel se vybírá takový atribut, který objekty od sebe maximálně odliší. Využívá se proto entropie (míra informační hodnoty atributu). Vytváření stromů je dobře popsáno ve známých algoritmech ID3 a C4.5.\n"}
{"id": "46760", "url": "https://cs.wikipedia.org/wiki?curid=46760", "title": "Alexander von Nordmann", "text": "Alexander von Nordmann\n\nAlexander von Nordmann (24. května 1803, Svensksund (Kotka) – 25. června 1866, Åbo) byl finský zoolog, botanik a paleontolog švédského původu, který v 19. století působil v jižním Rusku a na Ukrajině. V letech 1821 až 1827 studoval na univerzitě v Åbo, bezprostředně poté až do roku 1932 vědecky pracoval v Berlíně. Během své činnosti zde vydal spis \"Mikrographische Beiträge\" (1832). V roce 1832 se stal profesorem přírodovědy na Richeliově lyceu v Oděse a o dva roky později konzervátorem oděské botanické zahrady, kde měl na starosti ovocné stromy a okrasné rostliny. V té době také založil Vysokou školu zahradnickou se speciálním oddělením zaměřeným na pěstování bource morušového. V té době se intenzívně věnoval průzkumu rostlin v jižních oblastech Ruska, v Maďarsku, Srbsku a na Balkáně. Po smrti své manželky během epidemie cholery se v roce 1849 vrátil do Finska a stal se profesorem botaniky a zoologie na univerzitě v Helsinkách; od roku 1852 až do své smrti již přednášel jen zoologii. \n\nNa jeho počest nese ouhorlík černokřídlý vědecký název \"Glareola nordmanni\" a jedle kavkazská, kterou sám v roce 1938 objevil během své cesty do Gruzie, název \"Abies nordmanniana\", kromě celé řady dalších druhů. Za svého působení popsal řadu nových druhů a poddruhů, například sleďovitou rybu \"Clupeonella cultriventris\" či jihovýchodní poddruh slepýše křehkého, \"Anguis fragilis colchicus\". \n"}
{"id": "46780", "url": "https://cs.wikipedia.org/wiki?curid=46780", "title": "Joystick", "text": "Joystick\n\nJoystick [džojstyk] česky „pákový ovladač“ nebo „křížový ovladač“ je vstupní zařízení, používané zejména k interakci s počítačem. Základním dílem je páka upevněná kolmo do vodorovné podložky. Vychýlení páky vyvolá odpovídající pohyb objektu na obrazovce.\n\nNěkteré moderní joysticky jsou vybaveny několika tlačítky a doplňkovými ovládacími prvky s programovatelnou funkcí. Ovládání pomocí joysticku se užívá zejména při hraní počítačových her a videoher, například u leteckých simulátorů se ovládání letadla velmi přibližuje skutečnosti.\n\nVýznamné neherní uplatnění v praxi nalezly joysticky v ovládání průmyslových strojů jako jeřábů, robotů, letadel a raket. Miniaturní joysticky ovládané palcem nalezly uplatnění ve spotřební elektronice jako jsou mobilní telefony.\n\nJoysticky se rozdělují na:\n\nProporcionální joysticky umožňují odečítat směr a velikost výchylky páčky. Neproporcionální, užívané dříve zejména u osmibitových mikropočítačů, se v dnešní době používají ve spotřební elektronice, odečítají pouze směr nikoliv výchylku.\n\nDříve se na PC používalo připojení přes Gameport, podobně jako u dalších „padů“, dnes se již využívá výhradně sběrnice USB.\n\nElektrický dvouosý joystick vynalezl C.B. Mirick v \"United States Naval Research Laboratory\" (NRL), byl patentován v roce 1926 (číslo patentu 1,597,416). NRL se aktivně snažilo o vývoj dálkově ovládaných letadel a použití joysticku byla jedna z možností jak toho dosáhnout. Při udělení patentu Mirick napsal: „Můj ovládací systém je prakticky použitelný při manévrování s letadlem, ve kterém není žádný pilot.“\n\nNěmci používali elektrický dvouosý joystick od roku 1942 jako součást rádiového kontrolního systému (\"FuG 203 Kehl\"), sloužícího v německých bombardérech k ovládání protilodních řízených střel Hs 293 a řízených pum Fritz X.\n\nVětšina joysticků je dvouosých, které používají dvě osy pro pohyb podobně jako počítačová myš. Přesto ale existují tří nebo jednoosé joysticky. Joystick je v zásadě nakonfigurován tak, že pohyb páky doleva nebo doprava zaznamenává pohyb po ose X a pohyb nahoru a dolu je zaznamenáván kolem osy ypsilon. V případě tříosých joysticků kroucení páky vlevo nebo vpravo signalizuje pohyb po ose Z. Tyto tři osy -X, Y a Z- jsou respektive ovládací prvky letadel (klonění, klopení a zatáčení).\n\nAnalogový joystick je joystick, který má kontinuální stavy, to znamená vrácení úhlu míry pohybu v každém směru, rovině nebo v prostoru (normálně používá potenciometry), kdežto digitální joystick dává pouze on-off signály pro čtyři různé směry a jejich mechanicky možné kombinace (například doleva+nahoru). Digitální joysticky byly velmi příhodné jako herní zařízení pro video-herní konzole, arkádové automaty a domácí počítače 80. let 20. století.\n\nJoysticky navíc často mají jedno nebo více palebných tlačítek používaných pro spouštění nějaké akce (například vysunutí podvozku), které fungují jako jednoduché spínače.\n\nNěkteré joysticky mají zpětnou odezvu, která je dělá aktivními zařízeními a ne pouze vstupními. Počítač může vrátit signál do joysticku, který způsobuje jeho odolání pohybu a projevuje se vibracemi. Většina vstupně/výstupních přídavných karet pro počítače má gameport pro připojení zařízení k počítači. Většina moderních joysticků používá USB pro připojení k počítači.\nJoystick se původně využíval v letectví na ovládání křídel letadel. Poprvé byl využit v roce 1908 v kombinaci s nožním ovládáním kormidla pro ocas letadla. Joystick se v letectví stále používá a jeho využití našly také vrtulníky.\nArkádový ovladač je velký ovladač s joystickem pro konzole a počítače. Tento ovladač se používá hlavně pro hry, které nemohou být pohodlně emulovány na klasických konzolových ovladačích. Byl použit u her jako Mortal Kombat nebo Street Fighter II.\nV tomto odvětví se joystick používá na ovládání různých jeřábů, hydraulických systémů, dálkově ovládaných vozítek apod. Tyto joysticky mají tendenci být robustnější než herní a mají větší životnost.\n\nJoystick může také nahradit počítačovou myš. Tento speciální typ joysticku používají hlavně pro potřeby tělesně postižených lidí. Místo hraní her tento joystick slouží spíše jako ukazovací zařízení. Tyto joysticky mohou sloužit také jako ovládání elektrických vozíků.\n\n"}
{"id": "46781", "url": "https://cs.wikipedia.org/wiki?curid=46781", "title": "Okazaki (Aiči)", "text": "Okazaki (Aiči)\n\nOkazaki (: 岡崎市; \"Okazaki-ši\") je město nacházející se v prefektuře Aiči (愛知県, \"Aiči-ken\") na japonském ostrově Honšú (本州).\n\nMěsto Okazaki bylo založeno 1. července 1916. Dne 1. ledna 2006 se k Okazaki připojilo sousední město Nukata (額田町; -čó). Okazaki má bohatou historii, je známé jako rodiště Tokugawy Iejasu (徳川家康), zakladatele šógunátu Tokugawa (徳川幕府, \"Tokugawa Bakufu\"), vojenské vlády, která trvala od roku 1600 až do reforem Meidži (明治維新, \"Meidži išin\") v roce 1868.\n\nV oblasti se hovoří nářečím \"Mikawa-ben\" (三河弁), které se ale téměř neliší od spisovné japonštiny. Zato již například v blízké Nagoji, kde se používá dialekt \"Nagoja-ben\" (名古屋弁), jsou rozdíly oproti spisovné japonštině občas znát.\n\nPodle odhadu z roku 2005 žije v Okazaki téměř 360 000 obyvatel, z toho asi 10 000 cizinců. Průměrná hustota osídlení je 1 566 obyvatel na kilometr čtvereční.\n\n\n"}
{"id": "46782", "url": "https://cs.wikipedia.org/wiki?curid=46782", "title": "Seznam jezer v Německu", "text": "Seznam jezer v Německu\n\nSeznam jezer v Německu (německy jezero – dohromady se jménem \"...see\" nebo zvlášť \"See\") zahrnuje všechny vodní plochy v Německu.\n\n\n"}
{"id": "46792", "url": "https://cs.wikipedia.org/wiki?curid=46792", "title": "Tera", "text": "Tera\n\nTera (symbol T) je předpona soustavy SI a znamená mocninu 10, tj. označuje bilión základních jednotek. Předpona pochází z řeckého \"τέρας\", což znamená \"netvor\". \n\nNapř. 1 terahertz se značí 1 THz a označuje frekvenci 1 bilión hertzů tj. událostí za sekundu.\n\nStejný význam má předpona tera- (ale obdobně i ostatní předpony násobků: mega-, giga- atd.) v případě jednotky množství informací terabyte, kdy označuje 1 bilion bytů, nikoliv tedy 1 099 511 627 776=2, což označuje předpona \"tebi\" – viz též: Binární předpona.\n"}
{"id": "46793", "url": "https://cs.wikipedia.org/wiki?curid=46793", "title": "Bodamské jezero", "text": "Bodamské jezero\n\nBodamské jezero ( , , nebo , ) je druhé největší jezero v Alpách. Dochovaná listina z roku 890 zmiňuje jeho latinský název \"Lacus potmanicus\", který byl odvozen od místa dnes nazývaného Bodman, které patří k nejstarším osídleným lokalitám v této oblasti. Jezero má rozlohu 536 km². Je 63,3 km dlouhé a maximálně 14 km široké. Dosahuje maximální hloubky 254 m. Leží v nadmořské výšce 395,6 m. Kotlina jezera byla dotvořena Rýnským ledovcem během Wurmského zalednění.\n\nLeží na jihu Německa (Bavorsko, Bádensko-Württembersko), na západě Rakouska (Vorarlbersko) a na severovýchodě Švýcarska (Sankt Gallen, Thurgau, Schaffhausen). Je největším jezerem v Rakousku a v Německu a druhým největším ve Švýcarsku. Je také třetí největší ve střední Evropě po Balatonu a Ženevském jezeře. Na hladině jezera nejsou definované žádné oficiální hranice – když roku 1648 vystoupilo Švýcarské spříseženství ze Svaté říše římské národa německého, rozhraničení nebylo dohodnuto.\n\nBřehy jsou většinou ploché nebo mírně kopcovité, pouze na jihu vysoké a skalnaté. Délka pobřeží je 273 km. Hlavní a největší část jezera tvoří \"Horní jezero\" (\"Obersee\"). Na severozápadě se rozděluje na dvě oddělené části:\n\nNa jezeře se nacházejí tři větší ostrovy. Všechny jsou v blízkosti pevniny, se kterou jsou i obvykle spojeny nejméně jedním mostem.\n\n\nJezero slouží jako přirozený regulátor odtoku Středního Rýnu, který jím protéká. Kromě Rýnu má dalších 236 malých přítoků, z nichž nejvýznamnější jsou Bregenzer Ach, Argen, Radolfzeller Aach, Linzer Aach, Steinach a Schussen.\n\nVoda v jezeře má modrozelenou barvu a je průzračná. Zamrzá velmi zřídka a mírní klima přilehlých oblastí. Vyskytují se zde vlny s dlouho periodou.\n\nVyskytuje se zde mnoho významných druhů ryb, například (pstruh obecný jezerní, mník jednovousý).\n\nNa jezeře je rozvinutá místní vodní doprava\n\nDůležitými městy, která byla za dob lodní nákladní dopravy i významnými přístavy, jsou dnes především turistické cíle Lindau, Friedrichshafen, Kostnice (Konstanz), Bregenz.\n\n\n"}
{"id": "46798", "url": "https://cs.wikipedia.org/wiki?curid=46798", "title": "Pravidla silničního provozu", "text": "Pravidla silničního provozu\n\nPravidla silničního provozu jsou souborem právních norem, které z hlediska bezpečnosti organizují provoz na silnicích nebo obdobných komunikacích.\n\n\nNejen kvůli nejranějšímu rozvoji průmyslu a automobilismu, ale i pro kurióznost „praporkového zákona“ jsou jako jedny z nejstarších dopravních předpisů obvykle jmenovány anglické.\n\n\n\n\nPodle zákona č. 56/1950 Sb. byly zavedeny tyto změny:\n\nVyhláškou č. 196/1953 Ú. l. byly zavedeny například tyto novinky:\n\nVyhláška č. 141/1960 Sb. zavedla od 1. ledna 1961 tyto změny:\n\nVyhláška č. 80/1966 Sb. zavedla od 1. ledna 1967 následující změny:\n\nNovelizační vyhláška 42/1971 Sb. od 1. července 1971 zavedla\n\nVyhláška č. 100/1975 Sb. účinná od 1. ledna 1976 zavedla:\n\nOd 1. července 2006 jsou účinné změny pravidel provozu v zákoně č. 361/2000 Sb., \"o provozu na pozemních komunikacích a o změnách některých zákonů\", vyplývající z novelizačních zákonů č. 411/2005 Sb. a 226/2006 Sb. Zároveň se do názvu zákona nově vkládá v závorce zkrácené označení zákona \"(zákon o silničním provozu)\".\n\nHlavními změnami zákona jsou:\n\nNovelizační vyhláškou č. 193/2006 Sb. se tentokrát nezavádějí žádné nové dopravní značky, většina změn je jen zapracováním změny zákona nebo odstraněním chyb a nepřesností.\n\nPřechodné ustanovení stanoví platnost dosavadních značek a dopravních zařízení, které neodpovídají nové vyhlášce, nejpozději do 31. prosince 2007.\n\n\nNovapravidla.cz je server věnovaný novele zákona o silničním provozu, která vstoupila v platnost 1. července 2006. Jeho provozovatelem je Ministerstvo dopravy. Jeho účelem je přiblížit srozumitelnou formou řidičům hlavní změny zákona a upozornit je na ně. Je součástí vládní kampaně \"Nová pravidla\". Součástí této kampaně jsou také letáky, reklamní billboardy a televizní pořady.\n\n\nNovelizační vyhláška č. 507/2006 Sb. s platností od 1. ledna 2007\n\nNovelizační vyhláška č. 202/2008 Sb. s platností od 1. července 2008\n\nNovelizační zákon č. 133/2011 Sb., vyhlášený v květnu 2011, jehož většina ustanovení je účinná od 1. srpna 2011, přináší tyto změny:\n\nZákonem č. 48/2016 Sb. byly s účinností od 20. února 2016 zavedeny například tyto změny:\n\nK zavedení jízdy vpravo se signatářské státy údajně zavázaly již v rámci dodatku k Pařížské úmluvě v roce 1926. V Československu však byl pravostranný provoz zaveden až v roce 1939. Levostranný provoz však přetrvává v některých státech světa dodnes.\n\n\n"}
{"id": "46802", "url": "https://cs.wikipedia.org/wiki?curid=46802", "title": "Dopravní značka", "text": "Dopravní značka\n\nDopravní značky jsou jednoduché piktogramy určené pro řízení a regulaci silničního provozu na pozemních komunikacích. Jedná se o zařízení upozorňující účastníky silničního provozu na nebezpečná místa, ukládají jim zákazy, příkazy nebo omezení, poskytují jim informace nebo zpřesňují, doplňují nebo omezují význam jiné dopravní značky. Význam dopravních značek zpravidla stanoví Pravidla silničního provozu. Kromě dopravních značek je provoz na pozemních komunikacích také řízen, zabezpečován a usměrňován ještě dalšími dopravními zařízeními a dále také světelnými a akustickými signály.\n\nFunkci směrového dopravního značení v dávných dobách plnily jen stopy a vyšlapané pěšiny a stezky.\n\nJiž v antických Pompejích byly nalezeny patníky oddělující prostor náměstí od pásu pro jízdu, zvýšené chodníky a zvýšený přechod přes jízdní pás, připomínající nejmodernější provedení přechodu pro chodce.\n\nŘímané kolem roku 120 př. n. l. začali kolem cest osazovat milníky se vzdáleností od Říma (odtud pochází úsloví „Všechny cesty vedou do Říma“). Milníky po rozpadu Římské říše zaváděl na přelomu 17. a 18. století panovník Polska a Saska August II. Silný. Kolem roku 1700 zaváděl verstníky (versta = jednotka délky) car Petr Veliký v Rusku. Kolem roku 1750 se v Německu na křižovatkách začaly objevovat dřevěné „křížové značky“. Od roku 1789 je začali nahrazovat „hodinovými kameny“ - na nich se vzdálenost udávala v hodinách.\n\nNejstaršími příkazovými značkami na českém území jsou tzv. brzdové kameny.\n\nSignály pro řízení železniční a silniční dopravy v moderní době byly inspirovány námořními signály. Z roku 1868 je doloženo použití primitivního mechanického semaforu na jedné z londýnských křižovatek - semafor měl tvar kříže napodobujícího lidskou postavu s rozpaženýma rukama („stůj“) s možností svěsit obě paže („volno“).\n\nV roce 1903 v Anglii The Motor Car Act (3 Edw. VII, c. 30), automobilový zákon, zavedl poprvé na světě dopravní značky podobné dnešním, již ve tvaru kruhů a trojúhelníků.\n\nPrvní dopravní značky zavedly ve svých zemích už v prvním desetiletí 20. století národní automobilové kluby, například Touring Club Italiano nebo Kaiserlicher Automobil Club. V roce 1920 se konal silniční kongres v Holandsku, na němž se místní turistická organizace ANWB pochlubila, že již umístila 400 výstražných značek odpovídajících mezinárodně přijatým tvarům a barvám. Tato situace byla podobná dnešnímu značení turistických cest a cyklotras v Česku.\n\nDopravní značení v Československu bylo zaváděno později – v roce 1935 prvních pět druhů výstražných značek a o tři roky později již celá škála značek pro různé účely. Již tehdy se počítalo i se značkami prosvětlovanými. Protože reflexní fólie tehdy ještě nebyly, připevňovaly se na některé značky malé kulaté odrazky – traťová návěstidla podobného provedení můžeme ještě dodnes najít na českých železnicích.\n\nMezinárodní konvence a návrhy ke sjednocení dopravního značení:\n\nV USA se systém značení vyvíjel odlišně. Některé značky se podobají evropským, ale například výstražné značky mají tvar žlutého čtverce postaveného na vrcholu.\n\nNejnovější vývoj znamená vstup proměnných a elektronických dopravních značek, osvětlení značek s časovým ovládáním (například u škol), zvýrazňující reflexní žlutozelené orámování atd.\n\n\n\n"}
{"id": "46810", "url": "https://cs.wikipedia.org/wiki?curid=46810", "title": "Kurzorová šipka", "text": "Kurzorová šipka\n\nKurzorovými šipkami se rozumí čtveřice kláves na klávesnici počítače opatřené šipkami, kterými se při editaci textu ovládá kurzor. Klávesy slouží i k dalším účelům a nalezneme je i na něktrých z dalších typů zařízení jako jsou PDA, chytré telefony či herní konzole.\nKurzorové šipky jsou obvykle umístěné vpravo dole vedle hlavního bloku kláves s písmeny, v případě plnohodnotné klávesnice na stolních počítačích obvykle mezi klávesami 'Ctrl' a '0' tj. nulou číselné části klávesnice. Na přenosných počítačích, které pro svoji velikost numerickou klávesnici postrádají, jsou kurzorové šipky většinou umístěny v pravém dolním rohu. \n\nTyto klávesy slouží primárně k ovládání pohybu textového kurzoru ve čtyřech základních směrech. Často jsou také používány v počítačových hrách, i když jejich použití v této oblasti již není tak časté, jako dříve, neb dnes se mnohem častěji používají pro pohyb 4 základními směry klávesy WASD - kvůli lepší dostupnosti okolních kláves (Q, Y, TAB...) pro další funkce (nahnutí se, přikrčení, \"turbo\" apod.)\n\n"}
{"id": "46822", "url": "https://cs.wikipedia.org/wiki?curid=46822", "title": "Slon africký", "text": "Slon africký\n\nSlon africký (\"Loxodonta africana\") je savec z řádu chobotnatců. Je to největší suchozemský savec, který dorůstá výšky až 4 m. Slon africký se vyskytuje roztroušeně v celé Africe jižně od Sahelu, ale v dřívějších dobách se prokazatelně vyskytoval v mnohem hojnějším počtu na celém kontinentu, i v severní Africe. Obývá poměrně rozmanité prostředí. Slony můžeme najít v deštných lesích, na savanách a vystupují až do horských oblastí do 5000 m n. m. Sloni jsou poměrně přizpůsobiví – důležité je pro ně jen dostatek potravy, vody v teritoriu.\n\nOrganizace \"Great Elephant Census\" po nové důkladné analýze zjistila, že mezi lety 2007 a 2014 klesla populace slonů afrických o 30 %, asi o 144 000 jedinců. Podrobný průzkum kontinentu, 18 území (asi 93 % míst, kde tito sloni žijí), potvrzuje, že se v Afrických savanách pohybuje celkem 352 271 slonů, z toho 84 % z nich se nachází v chráněných územích. I přes veškerá dosavadní opatření je stále zabíjejí pytláci a jsou toužebným cílem organizací, jež obchodují se slonovinou. Na následky lidského hyenismu ročně ubývá asi 8 % slonů. Nejenže lovci zabíjejí dospělé, leckdy rekordně staré a velké slony, ale spolu s nimi umírají i jejich osiřelá mláďata.\n\nSlon africký je v současnosti největším žijícím suchozemským živočichem; z původních asi 25 druhů řádu chobotnatců přežil spolu s ním pouze slon indický, který do tak ohromných rozměrů neroste (má i menší ušní boltce a kratší kly). Samci tohoto chobotnatce dosahují hmotnosti kolem 6000 kilogramů, rekordní změřený jedinec dosahoval výšky 3,96 metru a hmotnosti až 10 400 kg (původní odhad byl dokonce 12 250 kilogramů).\n\n\nSlon africký má silnou, ale pružnou kůži šedivého až šedohnědého zbarvení bez srsti. Chlupy má jen na konci ocasu. Na celém těle je pokrytý hmatovými chloupky, které jsou více koncentrované na chobotu. Mezi charakteristické znaky patří dva citlivé „prstíky“ na konci citlivého chobotu, který slouží k dýchání, čichání, pití, sprchování a podávání potravy. Dalším výrazným znakem jsou obrovské silně prokrvené ušní boltce na jeho velké hlavě, pomocí nichž ztrácí mnoho přebytečného tepla, a předchází tak přehřátí během horkých afrických dní. Má vysoké nohy a štíhlou postavu, čelo ubíhající dozadu a prohnutý hřbet. Samec i samice mají kly, které rostou celý život. Největší kly, jaké byly u slona zjištěny, měřily přes 3 metry a vážily přes 100 kg.\n\nSloni mají velmi jemný čich a dobrý sluch, kterým vnímají i pro lidi neslyšitelné infrazvuky (5–24 Hz), jimiž se dorozumívají na velké vzdálenosti. Navíc díky tomu sluchem vnímají i otřesy půdy, způsobené například pohybem vzdálených zvířat, a zaznamenávají změny atmosférického tlaku.\n\nTato zvířata, i když jsou schopná běhat velmi rychle, upřednostňují spíše chůzi přibližně stejně rychlou jako u člověka. Na zem totiž při pomalejší chůzi našlapují měkce a pohybují se téměř neslyšně. Došlapují jen na konečky prstů srostlé rosolovitým vazivem do polštáře, který tvoří celé „chodidlo“ a slouží jako tlumič.\n\nAfričtí sloni jsou společenská zvířata a drží se pohromadě ve vysoce organizovaných skupinách tvořených deseti až dvanácti samicemi a jejich mláďaty. Skupinu vede dominantní samice, která je spřízněná se všemi členy stáda. Tyto rodinné skupiny se někdy dočasně shromažďují do stád o několika stech kusů. Samci žijí stranou v mládeneckých skupinách, starší jedinci pak samotářsky. Dospívají ve věku 25 let. V době páření přicházejí samci na krátkou dobu do stád, a soupeří o možnost spáření se samicemi. Sloni mají i velmi vyvinuté sociální cítění. Když někdo ze stáda zemře, ostatní sloni truchlí.\n\nStádo slonů dovede překonávat značné vzdálenosti, ale drží se při tom v blízkosti vody, protože každý slon potřebuje denně pít až 130–190 litrů vody a rád se koupe. Když je voda dost hluboká, ponoří se až na dno a dýchá jen chobotem nad hladinou vody, podobně jako Šnorchl. Při koupání na své tělo chobotem nastříká bahno z břehu a chrání se tak nejen před obtížným hmyzem, ale i proti přehřátí organismu v horkých dnech.\n\nSloni se potřebují dorozumívat a činí tak hlavně při hledání potravy v lese, když na sebe členové stáda navzájem nevidí. Vydávají hluboký bručící hlas, který se dříve považoval za kručení v břiše, ale dnes se ví, že ho slon vydává kloktáním v chobotu. Když je slon spokojený, mručí tlumeným zvukem, ale když se vyleká, prudce a krátce zatroubí.\n\nMladí samci se při bojových hrách staví proti sobě a zamávají choboty. Pak se proti sobě rozeběhnou a začnou se choboty přetlačovat. Když se ani jednomu nepodaří druhého přetlačit, vrátí se oba zpět na původní místo a souboj začnou znovu. Dominantní jedinec si ve skupině zjednává pořádek jen zatočením chobotu nebo zvířením prachu. Někdy je při tom slyšet i sloní troubení.\n\nSloni jsou býložravá zvířata. Jejich jídelníček závisí přímo na tom, kde se zrovna jedinec nachází. Všichni ale musí denně spořádat až 225 kg potravy. Takto velké množství potravy musí požírat 15 až 18 hodin denně. Z toho jim zbudou jen přibližně 4 hodiny denně na spánek. Potrava navíc není v těle dobře zpracovávaná a zužitkuje se jen z 35–40 %, takže slon vyprodukuje denně až 180 kg trusu a 40–60 litrů moči.\n\nPotravu si slon podává chobotem až do jícnu. Má málo zubů, navíc stoličky důležité pro drcení rostlinné potravy má jen čtyři. Potravu tak může jen rozžvýkat, proto má slon tak malou účinnost trávení. Když ztratí všechny zuby, nemá už v tlamě moc možností potravu rozžvýkat a slon umírá hlady, protože žaludek nerozžvýkanou potravu nerozloží. To se stává zhruba v 70 letech sloního věku.\n\nSamice jsou říjné 2–6 dní každé dva měsíce a rodí zpravidla jednou za čtyři roky. Mládě se většinou rodí jedno po 22 měsíční březosti, výjimečně se rodí dvojčata. Při porodu samici hlídají její společnice ze stáda, aby ochránily ji i mládě. Slůně měří po porodu jen 85 centimetrů a váží 110 kg. Samice své mládě kojí dva roky. Po uplynutí této doby slůně zůstává u matky, i když ta má již dalšího potomka. Samice se pak stará naráz i o tři různě stará mláďata. Sloni dospívají zhruba v deseti letech, ale do rozmnožování se zapojují až za dalších 5 až 10 let. Když je mládě napadeno, matka jej velmi zuřivě brání.\n\nPůvodně se v Africe vyskytovalo na miliony kusů těchto zvířat, ale kvůli neustále se zmenšujícímu biotopu z důvodu rozpínající se lidské populace jsou jejich stavy nižší. Za celkový úbytek slonů mohou bezesporu také pytláci. Ačkoli jsou dnes ve většině zemí sloni afričtí chráněni zákonem a jejich nezákonný lov je trestán, zadržení pytláci jsou leckdy velmi rychle propuštěni.\n\nDruh je stále považován za zranitelný, přestože populace z globálního hlediska roste. Stavy se mohou v jednotlivých lokalitách značně lišit. V 70.–80.letech minulého století se odhadovalo, že existuje okolo 200 000 jedinců. Podle Červeného seznamu ohrožených druhů (IUCN) není znám přesný celkový počet jedinců, ale na východě a jihu Afriky se pohybuje více než 15 000 slonů (odhad z roku 2006) a tamní populace se ročně zvýší v průměru o 4 %. Naopak ve střední a západní Africe stavy klesají, nebo se počítá s mnohem menší populací.\n\nOrganizace \"Great Elephant Census\" po nové důkladné analýze zjistila, že mezi lety 2007 a 2014 klesla populace slonů afrických o 30 %, asi o 144 000 jedinců. Podrobný průzkum kontinentu, 18 území (asi 93 % míst, kde tito sloni žijí), potvrzuje, že se v Afrických savanách pohybuje celkem 352 271 slonů, z toho 84 % z nich se nachází v chráněných územích. I přes veškerá dosavadní opatření je stále zabíjejí pytláci a jsou toužebným cílem organizací, jež obchodují se slonovinou. Na následky lidského hyenismu ročně ubývá asi 8 % slonů. Nejenže lovci zabíjejí dospělé, leckdy rekordně staré a velké slony, ale spolu s nimi umírají i jejich osiřelá mláďata.\n\nV České republice chová slony africké ZOO Dvůr Králové a ZOO Zlín. V minulosti byli chováni i v ZOO Praha. Na slovensku jsou chováni pouze v Zoo Bojnice.\n\n\n\n"}
{"id": "46826", "url": "https://cs.wikipedia.org/wiki?curid=46826", "title": "Seznam jazykových nakladatelství", "text": "Seznam jazykových nakladatelství\n\n\n\n\n\n\n\n"}
{"id": "46836", "url": "https://cs.wikipedia.org/wiki?curid=46836", "title": "Mozilla Europe", "text": "Mozilla Europe\n\nMozilla Europe byla nezisková organizace, která vznikla 17. února 2004 v Paříži s cílem propagovat a rozvíjet produkty Mozilla v Evropě. Šlo o organizaci nezávislou na Mozilla Foundation, se kterou ale spolupracovala. Webové stránky organizace nabízely základní informace o produktech Mozilla ve více než 20 jazycích včetně češtiny. Mozilla Europe byla zrušena 17. února 2012 poté, co Mozilla v roce 2011 založila v Paříži vlastní pobočku.\n\nPrezidentem byl Tristan Nitot a členy správní rady Peter Van der Beken, Zbigniew Braniecki, Pascal Chevrel, Axel Hecht a Olivier Meunier.\n\n\n"}
{"id": "46837", "url": "https://cs.wikipedia.org/wiki?curid=46837", "title": "Tóšódaidži", "text": "Tóšódaidži\n\nTóšódaidži (: 唐招提寺) je chrám buddhistické sekty Ricu ve městě Nara v prefektuře Nara, Japonsko. Byl založen mnichem \"Gandžinem\" během období Nara v roce 759.\n\nV roce 1998 byl chrám Tóšódaidži, spolu s několika dalšími památkami v Naře, zapsán na Seznam světového dědictví UNESCO pod společným označením \"Památky na starobylou Naru\".\n\n"}
{"id": "46839", "url": "https://cs.wikipedia.org/wiki?curid=46839", "title": "Mozilla Foundation", "text": "Mozilla Foundation\n\nMozilla Foundation, stylizováno jako moz://a, je nezisková organizace, která podporuje a řídí open source projekt Mozilla. Organizace řídí infrastrukturu, drží ochranné známky a je plným vlastníkem dceřiných společností Mozilla Corporation a dnes již zaniklé Mozilla Messaging. Zaměstnává řadu vývojářů, kteří spolu s komunitou vytváří webový prohlížeč Mozilla Firefox a e-mailový klient Mozilla Thunderbird. Mozilla Foundation sídlí v Kalifornii, USA.\n\nMozilla Foundation byla založena 15. července 2003 krátce poté, co se společnost America Online (AOL) rozhodla, že již dále nebude tento projekt podporovat finančně a nebude poskytovat vývojáře na vývoj produktů. Nadaci byl jako počáteční kapitál poskytnuta částka 2 milióny dolarů a existující infrastruktura včetně ochranných známek. 3. srpna 2005 byla touto nadací založena společnost Mozilla Corporation, která je touto nadací plně vlastněna a na kterou přešel vývoj webového prohlížeče Mozilla Firefox a poštovního klientu Mozilla Thunderbird. Do nově vzniklé společnosti také přešla většina lidí z nadace. 19. ledna 2008 pak došlo k založení dceřiné organizace Mozilla Messaging, která od Mozilla Corporation převzala vývoj poštovního klientu Mozilla Thunderbird, a která zajišťovala jeho další rozvoj až do roku 2011, kdy bylo oznámeno sloučení s Mozilla Labs a následně byl vývoj Thunderbirdu předán komunitě. Nadace nyní zajišťuje pouze technické zázemí a vlastní ochranné známky.\n\n\n"}
{"id": "46840", "url": "https://cs.wikipedia.org/wiki?curid=46840", "title": "Svatyně Kasuga", "text": "Svatyně Kasuga\n\nSvatyně Kasuga (: 春日大社, \"Kasuga taiša\") je šintoistická svatyně ve městě Nara v prefektuře Nara, Japonsko. Byla založena v roce 768 jako svatyně rodu Fudžiwara.\n\nPro svatyni je charakteristická architektura s množstvím luceren rozvěšeným podél cest a na svatyni samotné. Lucerny se rozsvěcují na začátku února v den svátku \"mantóró\". Podle svatyně Kasuga (Kasuga taiša) byl pojmenován architektonický styl \"Kasuga zukuri\" (春日造).\n\nV roce 1998 byla svatyně Kasuga, spolu s několika dalšími památkami v Naře, zapsána na Seznam světového dědictví UNESCO pod společným označením \"Památky na starobylou Naru\".\n\nV Japonsku existuje množství dalších míst, která také nesou jméno Kasuga.\n\n"}
{"id": "46841", "url": "https://cs.wikipedia.org/wiki?curid=46841", "title": "Camino", "text": "Camino\n\nCamino byl webový prohlížeč pro platformu Mac OS X, založený na renderovacím jádře Gecko. Na rozdíl od Mozilly nemá tvořené uživatelské rozhraní pomocí jazyka XUL, ale používá rozhraní Cocoa. Tento prohlížeč se původně jmenoval Chimera, ale z důvodu častého používání tohoto jména a možné kolize s ochrannými známkami byl zvolen nový název Camino, který je používán od verze 0.7.\n\nCílem Camina byla dobrá integrace s Mac OS X. Používá uživatelské rozhraní Aqua a integruje se s řadou služeb Mac OS X a funkcí, jako například správou hesel Keychain a Bonjour pro vyhledávání dostupných záložek (oblíbených) v lokální sítí. Mezi další vlastnosti se řadí integrované blokování nevyžádaných oken, prohlížení v panelech a podpora pro otevřené standardy.\n\nProhlížeč vyvíjela komunitní organizace Camino Projekt. Hlavním vývojářem byl Dave Hyatt, který se v polovině roku 2002 přesunul do vývojového týmu Safari. Hlavním vývojářem je od té doby Mike Pinkerton.\n\nV roce 2001 Mike Pinkerton a Vidur Apparao započali projekt uvnitř Netscape, který měl ukázat, že Gecko může být využito v aplikaci založené na rozhraní Cocoa. Počátkem roku 2002 se Dave Hyatt, jeden ze zakladatelů Firefoxu (tehdy pod názvem Phoenix), připojil do týmu a vytvořil Chimeru. Byl to jednoduchý webový prohlížeč založený na dosavadní práci.\n\nPrvní stáhnutelná verze, Chimera 0.1, byla vydána 13. února 2002. Brzy po vydání se stal prohlížeč populární a to hlavně z důvodu rychlého načítání webových stránek (v porovnání s tehdejším Microsoft Internet Explorerem 5). Mnoho lidí tvrdilo, že se jednalo o nejrychlejší webový prohlížeč pro Mac, ačkoliv ještě neobsahoval všechny funkce jako jeho konkurenti.\n\nHyatt byl v roce 2002 zaměstnán společností Apple Computers, kde začal pracovat na vývoji webového prohlížeče Safari. Zatím malý tým vývojářů uvnitř Netscape se věnoval vývoji a QA aktivitám ve snaze ukázat technologii Netscape na Mac OS na konferenci Macworld v roce 2003. Dva dny před prezentací však společnost AOL (tehdy již vlastních Netscapu) rozhodla pohřbít tento projekt. Přes tuto překážku kostra týmu vývojářů a QA vydala 3. března 2003 Camino 0.7.\n\nJméno bylo změněno z Chimera na Camino z důvodů možné kolize s ochrannou známkou. Protože Chimera vycházela z řecké mytologie, jednalo se o populární jméno pro hypermediální systémy. Jeden z prvních grafických webových prohlížečů se jmenoval Chimera, jedna americká univerzita také vyvíjela kompletní hypermediální systém stejného jména.\n\nV únoru 2005 byl Josh Aas, jeden z hlavních vývojářů Camina, zaměstnán Mozilla Foundation s cílem vylepšit podporu projektů jako Firefox či Thunderbird na platformě Mac OS X. Na plný úvazek začal pracovat v květnu 2005. V září 2005 Pinkerton přijal pozici ve společnosti Google.\n\nCamino 1.0 bylo vydáno 14. února 2006. Jednalo se o první prohlížeč z rodiny Mozilly, který byl distribuován ve formě univerzálního binárního formátu pro Mac OS X. Poslední verze 2.1.2 byla vydání 14. března 2012. 30. května 2013 oznámil Stuart Morgan na blogu Camina ukončení vývoje.\n\nJednou z hlavních výhod Camina proti Firefoxu bylo používání nativního programového rozhraní Mac OS X namísto XULu, což v konečném důsledku znamená, že Camino daleko více zapadá do prostředí Mac OS X. Je též rychlejší než Firefox.\n\n"}
{"id": "46843", "url": "https://cs.wikipedia.org/wiki?curid=46843", "title": "Mitchell Bakerová", "text": "Mitchell Bakerová\n\nWinifred Mitchell Baker, zkráceně Mitchell Baker, je zaměstnankyní Mozilla Corporation a dříve též byla její prezidentkou. Mozilla Corporation je dceřinou organizací Mozilla Foundation a zajišťuje vývoj webových aplikací jako je webový prohlížeč Mozilla Firefox či e-mailový klient Mozilla Thunderbird. Je autorkou svobodných licencí NPL a MPL. V roce 2005 byla časopisem Time zařazena mezi 100 nejvlivnějších lidí světa.\n\n"}
{"id": "46846", "url": "https://cs.wikipedia.org/wiki?curid=46846", "title": "Skrýše", "text": "Skrýše\n\nJeskyně Skrýše vznikla na příkrém severovýchodním svahu výrazného zalesněného Libotovského hřbetu pod vrcholem Dehtovská horka, tvořeném svrchnokřídovými pískovci. Nad rekreačním objektem \"Poklad\" vznikly zajímavé povrchové i podzemní útvary (rozsedliny, skalní výchozy, sutě a pseudokrasové jeskyně). Jeskyně nazývaná Skrýše je dlouhá 28,5 metru, úzká a nejvíce 6 metrů vysoká. Otevírá se malým vstupem při vrcholu hřbetu. Údajně se v ní skrýval Jan Ámos Komenský při svém pobytu v Bílé Třemešné v letech 1626 – 1628.\n\n"}
{"id": "46849", "url": "https://cs.wikipedia.org/wiki?curid=46849", "title": "Epiphany", "text": "Epiphany\n\nGNOME Web (v období 2003–2012 pod jménem Epiphany [iˈpifəni]) je webový prohlížeč pro desktopové prostředí GNOME. Jedná se o nástupce internetového prohlížeče Galeon [ˈgæliən]. Aplikace je založena na renderovacím (vykreslovacím) jádře Gecko [ˈgekəu], podobně jako Mozilla Firefox, ale poslední verze přinesla podporu i pro jádro WebKit. Obsahuje též podobné funkce, například prohlížení v panelech, správa cookies, blokování vyskakujících oken a systém na správu rozšíření. Epiphany je svobodný software vyvíjený pod licencní GNU/GPL.\n\nEpiphany informuje uživatele, zdali jsou data (například z formuláře) odesílána bezpečně, umí blokovat vyskakovací okna, odmítat cookies od nedůvěryhodných serverů a bezpečně ukládat hesla k jednotlivým WWW stránkám. Díky rozšíření podporuje šifrování textu pomocí nástroje Seahorse.\n\nEpiphany je, na rozdíl od prohlížeče Firefox, čistě GTK+ aplikace. Díky tomuto faktu se prostředí prohlížeče nejen chová jako každá jiná GTK+ aplikace (tedy v některých ohledech jinak než Firefox), ale zároveň také nativně pracuje se systémovými tématy. Není potřeba stahovat žádné vzhledy či motivy, vše se řídí globálním nastylováním GTK+/GNOME.\nSamozřejmostí je volná možnost přesouvat jednotlivé položky na lištách, přidávat a odebírat tlačítka a jiné objekty (vyhledávací pole, funkce …).\n\nChytré záložky je funkce, která napomáhá vyhledávat přímo z adresního řádku, něco jako tzv. našeptávání u slovníků nebo online vyhledávačů. K textu či adrese, kterou zadáváte, Vám Epiphany nabízí související výběr z Vašich záložek, z historie navštívených stránek nebo vyhledání daného výrazu. Prostě zadejte heslo a Epiphany Vám nabídne výběr, aniž cokoliv procházíte nebo hledáte v historii či záložkách. Toto rozšíření pochází původně z prohlížeče Galeon.\n\nV souladu se současným trendem i Epiphany nabízí tzv. rozšíření (extensions), která přidávají další funkce. Výběr není tak velký jako například pro prohlížeč Firefox, jednak proto, že nemá takové uživatelské zázemí a také proto, že přístup uživatelů je konzervativnější.\n\nV rámci projektu jsou k dispozici oficiální rozšíření, často dostupná jako samostatný balíček nebo přímo spolu s prohlížečem, ale existují také neoficiální rozšíření (viz odkazy).\n\nDíky tomu, že je prohlížeč postaven nad jádrem Gecko, Epiphany může používat zásuvné moduly (pluginy) určené pro Firefox, například pro přehrávání videa nebo flash animací.\n\nV Epiphany lze přímo na libovolnou lištu vytvářet vyhledávací okna podobná tomu v prohlížeči Firefox. K tomuto účelu slouží klasické záložky, kde místo adresy odkazu stačí doplnit upravenou adresu vyhledávání a na místo, kam bude doplněn vyhledávaný výraz, vložit řetězec „%s“. Pak stačí danou záložku přetáhnout na lištu prohlížeče a objeví se vyhledávací okénko. Zároveň při psaní do adresního řádku Vám Epiphany nabízí vyhledávání výrazu na všech takto definovaných serverech. Na rozdíl však od prohlížeče Firefox není možné kombinovat několik serverů k vyhledávání do jednoho políčka.\n\nChcete-li do Epiphany například přidat vyhledávání na české Wikipedii, stačí přidat záložku, jejíž adresa bude\n\ncodice_1\n\na výsledný záznam ze seznamu záložek přetáhnout k adresnímu řádku.\n\nEpiphany používá systém záložek založený na kategoriích, kde jedna uložená stránka – záložka, například Epiphany, může zároveň patřit do několika kategorií (například „WWW prohlížeče“, „Gnome“, „Internet“). V praxi se záložky jeví zdánlivě jako klasické s adresářovou hierarchickou strukturou. Systém obsahuje dvě speciální kategorie, seznam nejčastěji používaných záložek a seznam doposud nezatříděných záložek (bez kategorie).\nSystém záložek postavený na kategoriích je obdobný jako plánovaný systém pro prohlížeč Firefox 3.0, kde budou data uložena v databázi SQLite.\n\nPodpora RSS, Python a Java konzole, šifrování pomocí nástroje Seahorse, seskupování karet, automatická obnova karet, gesta myši, ad blocker pro blokování reklamních bannerů, boční panel, nástroje pro vývojáře WWW stránek, obnova karet po pádu aplikace…\n\nJako přímá součást prostředí GNOME se číslování stabilních verzí řídí číslováním verzí Gnome, i když čísla vývojových verzí se mohou lišit (například vývojová verze Gnome je 2.21.4, ale verze Epiphany zůstane 2.21.3, protože vývojáři nedospěli k závěru, že je nutno číslo verze měnit). V okamžiku vydání, jehož datum je také shodné s datem uvolnění Gnome, se čísla verzí srovnají. Z toho je zřejmé, že vývojový cyklus je taktéž 6 měsíců, jako tomu je u Gnome.\nKrom Epiphany wiki stránky mohou zájemci o vývoj aplikace zastihnout vývojáře online na IRC kanále codice_2 na serveru irc.gnome.org.\n\nEpiphany, po předchozí experimentální podpoře, nabízel ve verzi 3.x podporu jak pro vykreslovacího jádro Gecko, které předtím bylo standardním „motorem“ tohoto prohlížeče, tak pro WebKit (prostřednictvím WebKitGtk backendu) pod GTK+/Epiphany. Oproti dřívějším ne příliš úspěšným pokusům mimo projekt Epiphany projevilo o další vývoj zájem několik vývojářů.\n\nOd verze 2.26 vývojáři Epiphany plánovali kompletní přechod výhradně na WebKit, především z důvodu časové náročnosti na udržování podpory obou jader v abstraktní vrstvě (abstract layer). Podporu jádra Gecko nevylučovali, pokud by se našli vývojáři schopní udržovat jeho podporu souběžně s vývojem Epiphany, ale z důvodu omezenených sil vývojářského týmu bylo nutno zvolit právě jedno řešení.\n\nProhlížeč Epiphany byl vyvinut z prohlížeče Galeon vývojářem Marcem Pesenti Gritti (který byl taktéž jedním z iniciátorů projektu Galeon) jako prohlížeč plně vyhovující GNOME Human Interface Guidelines (soubor pravidel přístupnosti projektu GNOME).\n\n\n\n\n"}
{"id": "46852", "url": "https://cs.wikipedia.org/wiki?curid=46852", "title": "Galeon", "text": "Galeon\n\nGaleon je webový prohlížeč pro desktopové prostředí GNOME. Je založen na renderovacím jádře Gecko, které používá například Mozilla Firefox. Mottem tohoto prohlížeče je „web a pouze web“. Vývojový tým se po neshodách v roce 2002 rozdělil a část původního týmu začala vytvářet webový prohlížeč Epiphany, který se později stal výchozím prohlížečem pro GNOME, kde nahradil právě Galeona. 22. října 2005 vývojáři Galeonu oznámili, že stávající situace je neudržitelná a že ukončují vývoj. Jejich cílem nyní je vytvořit sadu rozšíření pro Epiphany, které do něj přidají podobné funkce, jaké nabízel Galeon.\n\n"}
{"id": "46853", "url": "https://cs.wikipedia.org/wiki?curid=46853", "title": "GNU Octave", "text": "GNU Octave\n\nOctave je svobodný software pro provádění číselných výpočtů šířený pod licencí GPL. Octave je do určité míry kompatibilní s programem MATLAB.\n\nOctave obsahuje rozsáhlý soubor nástrojů pro numerické řešení problémů lineární algebry, hledání řešení nelineárních rovnic, integrování funkcí, práci s polynomy a integrování diferenciálních rovnic.\n\nProjekt Octave vznikl v roce 1988; zpočátku byl zamýšlen jako pomůcka k přednáškám o chemických reakcích. Skutečný vývoj programu nastal až v roce 1992, o což se přičinil John W. Eaton. Verze 1.0 byla uvolněna v roce 1994; současná stabilní verze je 5.2.1.\n\nZákladní struktura v Octave je matice, jsou podporovány i řídké matice. Pro zobrazování výsledků používá Octave program Gnuplot.\n\nZákladní práce s maticemi:\nDefinice funkce:\n\n\n"}
{"id": "46854", "url": "https://cs.wikipedia.org/wiki?curid=46854", "title": "K-Meleon", "text": "K-Meleon\n\nK-Meleon je webový prohlížeč založený na renderovacím jádře Gecko. Jedná se o relativně jednoduchý webový prohlížeč, který je určen pro Microsoft Windows a podobně jako Galeon či Epiphany na Linuxu používá grafické prostředky hostitelského operačního systému místo XUL. Díky tomu má prohlížeč menší hardwarové nároky než třeba Mozilla Firefox.\n\nProhlížeč je vyvíjen od roku 2000 a šířen pod licencí GPL. Verze 1.1, která vyšla 22. května 2007, byla založena na Gecku 1.8.1.4.\n\n8. května 2009 byl vydán K-Meleon ve verzi 1.5.3, s jádrem Gecko 1.8.1.21. 5. března 2010 vyšla verze K-Meleon 1.5.4 s jádrem 1.8.1.24 včetně (v té době) aktuálních oprav chyb, s vylepšenou bezpečností a kompatibilitou pro Windows Vista/Seven. Dostupné jazykové balíčky: angličtina, němčina, španělština, ruština a polština.\n\n"}
{"id": "46856", "url": "https://cs.wikipedia.org/wiki?curid=46856", "title": "Hippies", "text": "Hippies\n\nHippies [hipíz], jedn. čís. hippy (děti květin neboli ‚Květinové hnutí‘), je hnutí, které vzniklo v 60. letech v USA.\n\nJednalo se o  hnutí neorganizované, vycházející z generace beatniků. Šířit se začalo v polovině 60. let ze západního pobřeží USA, ze San Francisca. Cíle „hippísáků“ byly nejednotné, za základní lze ale považovat vzpouru proti společnosti, mír, lásku, přátelství, svobodu. K naplnění těchto cílů se sdružovali do skupin či komun, které pak často provozovaly volnou lásku (free love). Často se užívaly drogy – zvláště psychedelické (LSD). Častým cílem byl někdy ale jen opak chování většinové společnosti a vyjádření protestu. Hippies propagovali spontánní chování, lásku a prosazovali názor, že si člověk má užít života a nebudovat kariéru, nehonit se za penězi. Příslušníci hippies nosili často dlouhé vlasy, volné oblečení a korálky a celkově prosazovali „primitivní“ vzhled jako projev negativní reakce proti většinové metrosexualitě u mužů v 30., 40. a 50. letech 20. století.\n\nDalším poměrně výrazným projevem spojeným s tímto hnutím bylo tíhnutí k mysticismu, různým druhům východních náboženství a filosofií, objevování na Západě doposud neznámých kultur a zvyků a jejich propojování se soudobou kulturou a způsobem uvažování.\n\nHippie móda měla zásadní vliv na populární hudbu, televizi, film, literaturu a výtvarné umění. Po 60. letech bylo mnoho aspektů asimilováno do většinové společnosti. Dědictví hippies lze pozorovat v soudobé kultuře v různých formách – od zdravé výživy, přes hudební festivaly po kybernetickou revoluci.\n\nKonec Éry se označuje festival v Altamontu kde ochranka tvořená členy motorkářského gangu Hells Angels ubodala černošského fanouška Mereditha Huntera.\n\nPacifismus stoupenců hippies ovlivnil i politické dění tehdejšího světa. V roce 1968 došlo kromě USA k vzpourám mládeže i v dalších jiných zemích, hlavně v Evropě, kde došlo k největším střetům ve Francii či Západním Německu, japonská mládež například protestovala proti americkým vojenským základnám v zemi.\n\nKromě silně nekonformního způsobu života, který provokoval většinovou konzervativní americkou společnost, se velmi angažovali v protestech proti válce ve Vietnamu, organizovali obrovské protiválečné demonstrace. Tehdejší americká mládež totiž byla do stále se prodlužující a ne příliš úspěšné války povolávána (například pomocí tzv. \"draft lottery\"), takže odpor proti konfliktu vzrostl rychle a trval velmi dlouho.\n\nPo skončení této války zmizel i společný nepřítel a hippies jako masové hnutí se postupně asimilovalo; největší část stoupenců se později stala běžnou součástí většinové společnosti i s jejími hodnotami, malá část podlehla drogám a jen velmi malá část příslušníků hippies zůstala ve společenstvích věrna všem původním ideálům. Přesto v 70. a 80. letech některé atributy hnutí získaly na popularitě, jednalo se nejen o protiválečný aktivismus (který například v Evropě měl podobu protestů proti americkým a sovětským balistickým střelám), ale také i o zvýšení zájmu o východní náboženství, ekologii, vegetariánství, či alternativní kulturu. Objevily se zcela nové hudební proudy, které získaly rychle na popularitě, jako například reggae, zatímco bývalí členové subkultury hippies v Británii, kteří byli fanoušky kapely Black Sabbath, vytvořili subkulturu \"heavy-metalu\".\n\nSnaha některých aktivistů oživit sílu hippies v časech války v Iráku ztroskotala, hlavně kvůli tomu, že do války byli posíláni již vojáci z profesionální armády a že konflikt měl stále do určité míry podporu mezi veřejností. I přesto ale na protestech proti tomuto konfliktu zazněla podobná hesla jako před třiceti lety a ozvali se i někteří původní účastníci protestů.\n\nZ politických ideologií má hnutí nejblíže k anarchismu, komunismu či zelenému liberalismu. Hippies navazovali na myšlenky bohémských intelektuálů jako jsou William Blake, Walt Whitman, Ralph Waldo Emerson, Henry David Thoreau, Hermann Hesse, Arthur Rimbaud, Oscar Wilde, Aldous Huxley,ale i myslitelů Guya Deborda, Friedricha Nietzscheho a u některých byla též oblíbená postava Chea Guevary. V období největšího rozkvětu hippies zaznamenala ve Spojených státech a v západní Evropě nárůst i takzvaná Nová levice (New Left). Stoupenci tohoto hnutí, většinou vysokoškolští studenti a intelektuálové, sdíleli s hippies některé názory na svět, prosazovali mír, socialismus, lidská práva, feminismus, velkou míru osobní svobody, legalizaci lehkých drog atd. Z Nové levice vzešla i zelená politika, tedy ideologický základ moderních „zelených“ stran. Někteří z hippies se přikláněli také k anarchoprimitivismu.\n\nAčkoliv ve Spojených státech a v západní Evropě hnutí odmítalo nacionalismus a prosazovalo kosmopolitismus („občané světa\"), v zemích tzv. sovětského bloku (Polsko, baltské republiky SSSR a sovětská Ukrajina, Československo v roce 1968 atd.) často docházelo k míšení ideálů hnutí hippies a vlastenectví, respektive odporu k Sovětskému svazu. To se projevovalo například oblibou folkových motivů, jako jsou vyšívané plátěné košile nebo hudebních interpretů, jako byl Karel Kryl.\n\nNa vzhled hippies reagovali stoupenci subkultury Skinhead zkrácením vlasů a vytvořením své „hard and smart“ image (např. košile, těžké boty, uplé džíny, kabáty, upravené vousy „kotlety“...) , jako protiklad proti volnému oblečení a neupravenému „divokému“ vzhledu. Skinheadi také nesouhlasili a opovrhovali jejich „volnomyšlenkářským a nezodpovědným“ přístupem k životu. Místo volné lásky byli spíše pro rodinnou cestu, místo nezaměstnání byli pracující třídou a mnoho dalších. Proto byli a jsou hlavními přirozenými oponenty hippies právě skinheadi.\n\nBěhem období jejich největšího rozmachu zcela neprogramově vytvořili či se podíleli na vytvoření alternativního umění. Nejvýraznějším projevem byla hudba – beat, psychedelický rock, (a z něho vyplývající) hard rock (např. Jefferson Airplane, Beatles, The Doors, Janis Joplin, Jimi Hendrix); samotní hudebníci a skupiny do svých textů zařadili témata kritizující společnost, používání drog a samozřejmě i odpor k válce. Dnešní stoupenci hippies vyjadřují často velký obdiv k tehdejším hudebním skupinám a festivalům, mezi které patří např. velmi známý Woodstock.\n\nCestování, vnitrostátní i mezinárodní, bylo výrazným rysem hippie kultury. Populární byly školní autobusy podobné autobusu Furthur Kena Keseyho nebo minibusy značky Volkswagen, protože skupiny přátel mohly cestovat levně a přitom společně. VW Bus (Volkswagen typ 2) se stal známý jako hippie a undergroundový symbol a mnoho autobusů bylo přemalováno a/nebo malováno na zakázku. Symbol míru často nahrazuje logo Volkswagen. Mnozí příslušníci hippies si oblíbili stopování jako hlavní způsob dopravy, protože to bylo ekonomické, šetrné k životnímu prostředí a poznávali tak nové lidi.\n\nHippies měli tendenci cestovat nalehko, moci se zvednout a jít na některou z akcí (demonstrace proti válce ve Vietnamu, „kyselinové testy“ Kena Keseye, aj.). Příslušníkům hippies stačilo nějaké oblečení v batohu a mohli stopovat kdekoliv. Hippie domácnosti přivítaly přenocování hostů v improvizovaných podmínkách. Lidé většinou spolupracovali na splnění základních potřeb. Tento způsob života je stále vidět u Rainbow Family.\n\nBěhem léta a na podzim celé rodiny cestovaly společně ve svých nákladních automobilech a autobusech na Renesanční trhy (Renaissance fair) v a severní Kalifornii, kde vyráběli řemeslné výrobky, které pak prodávali veřejnosti.\n\nVrchol zkušenosti tohoto typu byl festival Woodstock, který se konal od 15. do 19. srpna 1969 nedaleko městečka Bethel ve státě New York. Festival navštívilo více než 500 000 lidí.\n\nDědictví hnutí hippies nadále prostupuje západní společností. Otevřenost v sexuálních záležitostech je stále běžnější. Přijala se větší náboženská a kulturní rozmanitost.\n\nOdlišný vzhled a oděv byl jedním z bezprostředních dědictví hippies po celém světě. V 60. a 70. letech se kníry, vousy a dlouhé vlasy staly samozřejmostí, zatímco multietnické oblečení vévodí světu módy. Od té doby se široká škála osobního vzhledu a oděvních stylů, včetně nudismu staly přijatelné, což bylo neobvyklé před érou hippies. Hippies taky inspirovali pokles popularity kravaty a dalšího formálního společenského oblečení, které bylo fakticky povinné pro muže v 50. a 60. letech. Dlouhé vlasy jako dědictví po hippies převzala také hard rocková a metalová subkultura.\n\nV Československu se začali sympatizanti hnutí hippies (oficiálním tiskem označovaní jako „máničky“, „chuligáni“) objevovat v polovině 60. letech a byli režimem pronásledováni, hlavně za protisocialistickou činnost a vyhýbání se vojenské povinnosti. Významným místem projevů proti tehdejšímu režimu se stala tzv. Lennonova zeď v Praze na Kampě.\n\n\n\n\n"}
{"id": "46862", "url": "https://cs.wikipedia.org/wiki?curid=46862", "title": "Lásky Kačenky Strnadové", "text": "Lásky Kačenky Strnadové\n\nLásky Kačenky Strnadové je československá filmová komedie z roku 1926, kterou režíroval Svatopluk Innemann, a v níž jednu z hlavních rolí vytvořil Vlasta Burian.\n\nPo úspěchu, kterého dosáhli s filmem \"Falešná kočička aneb Když si žena umíní\", spojilo trio Skružný-Innemann-Burian opět své síly a ve stejném roce se v československých kinech objevuje jejich další společný film Lásky Kačenky Strnadové, který byl natočen podle Skružného románu \"Deník Kačenky Strnadové\". Film se stal třetím a předposledním němým filmem Vlasty Buriana.\n\nKačenka Strnadová (Kavková), mladé děvče, které jde sloužit do Prahy. Zamiluje se do elegána Ing. Richarda Romanovského (Sedláček). Později zjistí, díky svému milému čeledínu Vincku Kroutilovi (Burian), že je podvodník, zloděj a lhář. Příhody, obou hlavních, představitelů končí na větvi, kde se oba (Kačenka a Vincek) objímají, ta se však utrhne a oba skončí ve studené vodě…\n\n\n"}
{"id": "46866", "url": "https://cs.wikipedia.org/wiki?curid=46866", "title": "Seznam jezer v Rakousku", "text": "Seznam jezer v Rakousku\n\nRakouská jezera (německy jezero – \"-see\" dohromady se jménem nebo \"See\" zvlášť). Tabulka neobsahuje rakouské přehrady a je seřazena podle rozlohy (10 největších).\n\n"}
{"id": "46876", "url": "https://cs.wikipedia.org/wiki?curid=46876", "title": "Rosario Castellanos", "text": "Rosario Castellanos\n\nRosario Castellanos (25. května 1925 Ciudad de México, Mexiko – 7. srpna 1974 Tel Aviv, Izrael) byla mexická spisovatelka.\n\nNarodila se v Ciudad de México, dětství prožila v mexickém státě Chiapas. V Ciudad de México vystudovala filozofii na Mexické národní autonomní univerzitě a dále estetiku a stylistiku v Madridu. Pracovala v Instituto Nacional Indigenista (Národní institut domorodého obyvatelstva). Na sklonku života pracovala jako velvyslankyně v Izraeli, kde zemřela po zásahu elektrickým proudem. \n\nKnihy vydané v češtině jsou uvedeny tak, jak byly vydány. Její dílo se zakládá na historických a skutečných vztazích mezi indiány a bělochy. V mládí psala především básně, postupně přecházela k esejím a románům.\n\n\n\n\n"}
{"id": "46878", "url": "https://cs.wikipedia.org/wiki?curid=46878", "title": "Milenky starého kriminálníka", "text": "Milenky starého kriminálníka\n\nMilenky starého kriminálníka je němý film z roku 1927 v režii Svatopluka Innemana, v němž hlavní roli vytvořil Vlasta Burian.\n\nVýstřední Fifi Hrazánková (Anny Ondráková) se zamiluje do bohabojného strejdy Cyrila Pondělíčka (Vlasta Burian ) v domněnce, že se jedná o obávaného lupiče a kriminálníka Aloise Kanibala (také Vlasta Burian). Pondělíček je strýček továrníka Pardona (Jan Wenceslaus Speerger), ten je zamilovaný do nějakého děvčátka, ale má si brát právě Fifi z obchodních důvodů. Aby se tomu vyhnul poprosí Pondělíčka aby se za něho vydával. Pondělíček doufá, že vyklouzne z nebezpečí svatby tak, že se začne vydávat za kriminálníka Kanibala, jemuž je velice podoben. Najednou přijede mladý továrník Pardon se svou milou Olgou Lesczynskou (Věra Hlavatá) a s její matkou jasnovidkou Lesczynskou (Betty Kysilková) na svůj statek. V jasnovidce Pondělíček pozná svou bývalou milenku, před kterou devatenáct let utíkal. Utíká tedy znovu, do blízkého městečka, zde se potkává s pravým kriminálníkem Kanibalem. Poté je Pondělíček zavřen do vězení, v domnění, že je Kanibal, dokud se vše nevysvětlí…\nVlasta Burian ve svém posledním němém filmu (zároveň je to jeho čtvrtý film), zde si i poprvé zahrál dvojroli (později i trojroli).\n\nVlasta Burian (role: Cyril Pondělíček a kriminálník Alois Kanibal)\n\n\n\n\n"}
{"id": "46881", "url": "https://cs.wikipedia.org/wiki?curid=46881", "title": "Mike Beaulieu", "text": "Mike Beaulieu\n\nMike Beaulieu (* 1977), je kanadský animátor. V průběhu studií na Sheridan College v Ontariu v Kanadě vytvořil několik zdařených map ke hře Duke Nukem 3D. Mezi jeho nejznámější mapy patří „Legends“ a „Legends2“. Dále vytvořil i mapu „Bobafett“ a dukemačovky „StarWars“, „Klingon“ a „X-over“. \n\nMapa Legends, neboli Ancient Realms, jejímž námětem jsou starodávné ruiny, které byly obsazeny mimozemšťany, je velmi dobře graficky vyvedená i bez použití přídavné grafiky. Hratelnost je dobrá, bez programátorských chyb. Příběh ovšem dosti pokulhává a je postaven na původní ideji tvůrců zlikvidovat nebezpečí.\n\nOcitáme se na arktické základně nepřátel. Zvláště venkovní prostory připomínají „Inuit city“ ze Star Wars. Grafická stránka věci je dobrá autor používá i některé nepříliš časté efekty a hraje si se zvuky (např. efekt ozvěny v zamrzlé jeskyni). Mapa je bez programátorských chyb, příběh opět chybí, hratelnost je trochu jednodušší než u Legends2. Mike si v této mapě začíná hrát s různě vykousanými prostory na několika patrech (voda, led, zasněžená skála), které později rozvinul v následující mapě.\n\nLegends2 je pokračováním velmi úspěšné mapy Legends. Duke je zasazen do velmi graficky vyvedeného pralesa v noci. Cílem hry je pomstít místní postřílenou posádku a Dukovo zničené letadlo. Zajímavostí může být dobře vymyšlené vertikální patrování, což se obecně považuje za velmi složité.\n\n"}
{"id": "46883", "url": "https://cs.wikipedia.org/wiki?curid=46883", "title": "Mozilla Corporation", "text": "Mozilla Corporation\n\nMozilla Corporation je společnost, která je plně vlastněna Mozilla Foundation a která zajišťuje vývoj, distribuci a propagaci internetových aplikací jako webový prohlížeč Mozilla Firefox či e-mailový klient Mozilla Thunderbird. Na rozdíl od Mozilla Foundation se jedná o komerční společnost, která produkuje zisk. Nejedná se však o primární motivaci, protože veškerý příjem putuje zpět do projektů souvisejících s Mozillou.\n\nMozilla Corporation byla založena 3. srpna 2005. CEO společnosti je John Lilly a cílem společnosti je přinášet inovace do oblasti webu. Poskytované produkty jsou poskytovány zdarma včetně zdrojového kódu.\n\nAčkoliv společnost stále zastřešuje i poštovní klient Mozilla Thunderbird, dochází postupně k převodu jeho vývoje na nově vzniklou organizaci Mozilla Messaging, která je podobně jako Mozilla Corporation dceřinou organizací Mozilla Foundation.\n\nMozilla Firefox je open source webový prohlížeč, který je k dispozici pro řadu platforem. V současné době se jedná o druhý nejpoužívanější webový prohlížeč po Google Chrome. Jeho první finální verze byla vydána 9. listopadu 2004 a své uživatele si získal svou jednoduchostí a nabízenými funkcemi.\n\nMozilla Thunderbird je open source klient pro správu elektronické pošty. Jedná se produkt, který je přímým konkurentem Outlooku Express, který je integrován v systému Windows. Uživatelům nabízí řadu užitečných funkcí a velkou váhu klade otázce bezpečnosti.\n\n\n"}
{"id": "46892", "url": "https://cs.wikipedia.org/wiki?curid=46892", "title": "Text-appeal", "text": "Text-appeal\n\nText-appeal byl typ divadelních představení, která v roce 1957 začali Ivan Vyskočil a Jiří Suchý pořádat v pražské kavárně Reduta. Textappealy měly za cíl udělat dojem a zapůsobit na diváky (tj. apelovat) a přitáhnout je do divadla. Jednalo se o představení podaná ve formě literárního kabaretu, skládající se z písniček, povídek a krátkých scének.\n"}
{"id": "46903", "url": "https://cs.wikipedia.org/wiki?curid=46903", "title": "K. und K. Feldmarschall", "text": "K. und K. Feldmarschall\n\nK. und K. Feldmarschall je německojazyčná verze československého filmu \"C. a k. polní maršálek\" z roku 1930 v režii Karla Lamače, v němž hlavní roli vytvořil Vlasta Burian.\n\nRytmistr František Procházka (Vlasta Burian) ve výslužbě nemůže zvládnout nudu a tak se rozhodne vyjet za svým synovcem lajtnantem Rudim do Polska, k ospalé vojenské posádce, kde právě slouží. Když přijel, objevil u Rudiho uniformu C. K. polního maršálka. Ten má doopravdy přijet na tajnou cestu a u Rudiho má schované věci a má u něj bydlet. Procházka si uniformu oblékne a projde se v ní. Přitom ho vidí několik důstojníků kterým nažene strach. Pak už nemůže přestrojení zrušit. A tak se svým synovcem musí dál hrát hru na falešného polního maršálka. Při své inspekci udělá v ospalé posádce rozruch, zařídí zásnuby svého synovce s dcerou velitele posádky, předvede všem v místním kabaretu své zpěvácké a imitační schopnosti, vyšetří špionáž a plno dalších věcí. Vše by dopadlo dobře, kdyby právě nepřijel pravý polní maršálek.\n\nPozn.: K. und K. Feldmarschall (Der Falsche Feldmarschall) je německá verze prvního českého zvukového filmu C. a k. polní maršálek, oba se natáčely současně. Ve stejné roli, jako v české verzi, Františka Procházky se objevil nedostižný Král komiků Vlasta Burian (jeho šestý film). S ním si zahráli: Alexander Roda – Roda a další němečtí herci. Film režíroval stejný režisér jako českou verzi - Karel Lamač, stejný byl i výrobní štáb. Burian hrál v němčině. Film měl veliký úspěch a jeho premiéra v Německu předčila návštěvností i filmy s Charliem Chaplinem.\n\n\n\n\n\n"}
{"id": "46904", "url": "https://cs.wikipedia.org/wiki?curid=46904", "title": "C. a k. polní maršálek", "text": "C. a k. polní maršálek\n\nC. a k. polní maršálek je český film z roku 1930 s Vlastou Burianem v hlavní roli.\n\nPenzionovanému rytmistru (setníkovi) Františku Procházkovi (Vlasta Burian) se zdá sen, že je Napoleon a že vyhrál těžkou bitvu. Vtom se probudí a všimne si své odmítnuté žádosti, aby byl opět jmenován rytmistrem. Jde do restaurace „U kanónu“ ke starým válečníkům, kde si může s kamarády popovídat a zavzpomínat na staré dobré časy. Procházka si s nimi zazpívá i zakázanou píseň o polním maršálkovi, kterou zpívali jeho vojáci a kvůli které byl penzionován. Přitom si také vzpomněl na svého synovce poručíka (lajtnanta) Rudiho Eberleho (Jiří Hron). Rozhodne se za ním vypravit k jeho posádce v Polsku, kde synovec slouží. Mezitím v posádce potká Rudi sluhu polního maršálka (Jaroslav Marvan) a nabízí mu, že v jeho pokoji může polní maršálek, který má přijet na inspekci, bydlet. Vše vyslechne ustrašený vojenský sluha Sepll (Jan W. Speerger), který to oznámí plukovníkovi (obrstovi), veliteli vojenské posádky Přecechtělovi (Theodor Pištěk) a jeho manželce, pravé velitelce garnizóny, paní Přecechtělové (Helena Monczáková). Z jeho podání vyplývá, že polní maršálek je Rudiho strýček. Skutečný strýček však synovce příjezdem velmi překvapí. Při zabydlování si Procházka všimne maršálské uniformy a vyzkouší si ji. Spatří ho v ní několik důstojníků, kteří ho pokládají za pravého maršálka. Jelikož se tato událost rozkřikne, nezbývá Rudimu a Františkovi nic jiného, než dohrát celou komedii do konce. Procházka zorganizuje polní cvičení a zajistí svatbu Rudiho s dcerou obrsta Lily Přecechtělovou (Máňa Ženíšková), kterou chtěla paní obrstová provdat za rytmistra hraběte Gézu von Medáka (Čeněk Šlégl). Večer jdou všichni do blízkého kabaretu, kam dostali pozvání od kabaretiéra (Eman Fiala) a kabaretní zpěvačky, bývalé přítelkyně Rudiho (Olga Augustová). V kabaretu za přítomnosti falešného polní maršálka zazní zakázaná písnička, kterou se chce nechat Procházka ráno vzbudit. Ještě večer chytne špiona – černého muže – hraběte Gézu von Medáka. Druhý den ráno však potká pravého polního maršálka (Josef Hořánek) a musí mu zazpívat zakázanou písničku. Maršálek to však Procházkovi promine a povýší ho na majora.\n\n\n\n\n\n"}
{"id": "46908", "url": "https://cs.wikipedia.org/wiki?curid=46908", "title": "Ondřejský kříž", "text": "Ondřejský kříž\n\nOndřejský kříž je \"šikmý\" kříž, který svým tvarem připomíná písmeno X.\nPodle legendy byl na kříži tohoto tvaru ukřižován Svatý Ondřej.\n\nOndřejský kříž je častým v heraldice. Je ve znaku některých obcí i území, např.\n\nV Anglii například patřil štít se svatoondřejským křížem rodu Neville. U nás takovýto šachovaný kříž na štítu mají Chřínovci z Chřínova.\n\nRuské carské námořnictvo používalo v letech 1720 – 1918 bílou vlajku s bleděmodrým úhlopříčným křížem na znamení toho, že svatý Ondřej je patronem Ruska: \"Андреевский флаг \". Stejnou vlajku od roku 1992 používá Námořnictvo Ruské federace. Tento symbol nosila i Vlasovova armáda.\n\nŠikmé vzpěry ve tvaru ondřejského kříže byly též používány při konstrukci krovů a dalších tesařských prvků, například hrázděných domů. Cílem bylo zamezit deformacím (zkosení) konstrukce bočními silami, často vyvolávanými větrem – proto se tato vyztužení nazývají zavětrování. Ondřejské kříže jsou běžnou součástí rovněž ocelových a jiných příhradových konstrukcí, protože zvyšují jejich ohybovou tuhost a pevnost.\n\n"}
{"id": "46910", "url": "https://cs.wikipedia.org/wiki?curid=46910", "title": "Mophun", "text": "Mophun\n\nMophun je platforma pro hry (případně jiné aplikace) na mobilních telefonech. Technologii Mophun podporují jen některé telefony (nejvýrazněji je zastoupena značka Sony Ericsson), na ostatních tyto hry nefungují. Typická velikost hry pro systém Mophun se pohybuje kolem 50–150 kB.\n\nAplikace pro Mophun se píší v C/C++ s využitím SDK, které je zdarma na žádost dostupné. Aby však výsledná aplikace byla spustitelná na mobilních telefonech, musí být předem certifikována – to je důvod, proč pro Mophun neexistují freeware hry.\n\nMophun se stejně jako In-Fusio stal slepou vývojovou větví zábavního průmyslu v mobilech. Hlavním důvodem byla už zmíněná velice přísná licenční politika. Ani firma Sony Ericsson do posledních modelů už Mophun neimplementuje.\n\n\n"}
{"id": "46913", "url": "https://cs.wikipedia.org/wiki?curid=46913", "title": "Hradec u Řepice", "text": "Hradec u Řepice\n\nHradec u Řepice je raně středověké slovanské hradiště na vrcholu kopce Hradec (511 m n. m.) v okrese Strakonice, asi tři kilometry severovýchodně od Strakonic a 1,5 km severozápadně od obce Řepice. Hradiště je chráněno jako kulturní památka.\n\nVýkopy na lokalitě probíhaly už na přelomu 18. a 19. století, ale první archeologický výzkum podnikl Bedřich Dubský ve dvacátých letech 20. století. Nalezené zlomky keramiky umožnily hradiště datovat do 9. století. Podle silných vrstev zuhelnatělé organické hmoty se dá usuzovat na násilný zánik hradiště. Hradiště pravděpodobně patřilo do soustavy pevností, které měly střežit strakonickou kotlinu.\n\nHradiště o celkové rozloze asi tři hektary je trojdílné. Na západní přístupnější straně se nacházelo vnější a vnitřní předhradí, vymezené terasovitými stupni. Akropole s rozměry 80 × 35 metrů byla chráněná dvěma hradbami, z nichž se zachovaly kamenité valy, za kterými se nacházely příkopovité prohlubně. Vnější val je dlouhý 432 metrů, zatímco vnitřní měří 322 metrů. Samotná akropole se nacházela na plochém temeni kopce, jehož okraj lemovala palisáda nebo jiná forma dřevěného opevnění.\n\nOpevnění vnějšího předhradí se v terénu nedochovalo. Vnitřní předhradí je v nejširším místě čtyřicet metrů široké a zužuje se směrem k severovýchodu, kde se jeho hradba napojovala na hradbu akropole. Z hradby předhradí se dochoval pět až sedm metrů široký val vysoký maximálně padesát centimetrů. Vnější hradbu akropole tvořila zeď z nasucho kladených kamenů, na kterou na vnitřní straně navazovala dřevěná roštovová konstrukce vyplněná hlínou. Val se dochoval v šířce deset až dvanáct metrů. Asi dvacet metrů za vnějším valem akropole vede vnitřní val, který je asi jeden metr vysoký a jeho šířka se pohybuje od osmi do deseti metrů.\n"}
{"id": "46917", "url": "https://cs.wikipedia.org/wiki?curid=46917", "title": "XULRunner", "text": "XULRunner\n\nXULRunner bylo běhové prostředí („runtime environment“) nezbytné pro XUL aplikace, které nad ním běží. Tato abstrakční vrstva umožňuje snazší vývoj XUL aplikací, spolehlivou platformní nezávislost a úsporu systémových prostředků. XULRunner poskytuje mechanizmus na instalaci, nasazování, aktualizování a odinstalování aplikací, které nad ním poběží. Kromě aplikací jako Mozilla Firefox či Mozilla Thunderbird XULRunner v minulosti využíval například přehrávač Songbird.\n\nIdea XULRunneru vychází z Gecko Runtime Environment (GRE), což byla část balíku Mozilla Suite (nyní SeaMonkey) instalovaná do sdíleného umístění s cílem, aby tento runtime mohly využívat i další aplikace. S tím byla spojena řada problémů, takže se tento koncept neukázal jako perspektivní. V březnu 2005 publikoval Benjamin Smedberg vizi, jak tyto problémy řešit a dal tak k dispozici základ, ze kterého vzešel XULRunner.\n\nPůvodně bylo plánováno, že první stabilní verzí bude 1.9, která byla plánována na rok 2007 a měla se stál základem webového prohlížeče Mozilla Firefox 3.0. Ten by se zároveň stal prostředkem pro masovou distribuci XULRunneru koncovým uživatelům (ač měl být XULRunner nabízen i samostatně). Tyto plány však byly přehodnoceny a XULRunner jako samostatné běhové prostředí nebude k dispozici. Nakonec byl Firefox 3.0 založen na soukromé kopii XULRunneru, kterou není možné využívat jiným aplikacemi stavějících na XULRunneru. Vývoj XULRunneru pokračoval až do roku 2015, kdy byla ukončena podpora i vývoj, a během dalšího roku byl XULRunner odebrán i z většiny linuxových distribucí.\n\nXULRunner využívali některé aplikace ještě v době jeho raného vývoje. Jedná se například o:\n\n\n"}
{"id": "46920", "url": "https://cs.wikipedia.org/wiki?curid=46920", "title": "Biskupice-Pulkov", "text": "Biskupice-Pulkov\n\nBiskupice-Pulkov je obec skládající se z částí Biskupice a Pulkov. Obec leží jihovýchodně od města Třebíče na hranicích s okresem Znojmo v přírodním parku Rokytná při stejnojmenné řece Rokytné. Nadmořská výška obce je 375 metrů nad mořem. Obec patří do správního obvodu obce s rozšířenou působností Třebíč. Žije zde obyvatel.\n\nPrvní archeologické nálezy byly v Biskupicích učiněny již koncem 19. století a staly se součástí sbírek Karla Jaroslava Mašky a Jaroslava Palliardiho. K paleolitickým nálezům náleží několik nástrojů (úštěpy). Nalezeny byly též střepy kultury s lineární keramikou. Mezi nálezy jsou též nálezy ze starší doby bronzové a železné.\n\nNázev obce pochází od majitele, biskupa. Roku 1131 byly statkem znojemského kostela, pak lénem olomouckých biskupů, kteří je udělovali pánům do držení. 1318–1326 se připomíná biskupský vazal Heřman. Dne 20. ledna 1570 povýšil císař Maxmilián II. na žádost Mikuláše Waltra z Waltersperka ves Biskupice na městečko. Léno bylo roku 1623 konfiskováno Zikmundu Volfovi Jankovskému z Vlašimi. Od roku 1821 patřil statek Daunům. Posledními majiteli byli Karel hrabě Haugvic a po něm Bohumír Rosenbaum, jemuž byl statek roku. 1948 zkonfiskován. V letech 1910–1950 působily v Biskupicích sestry rafaelky, které tu zřídily sirotčinec. V roce 1973 MNV schválil demolici zámku. V roce 2019 byly uzavřeny hospoda i obchod v obci.\n\nV letech 2006–2010 působila jako starostka Jana Klemová, od roku 2010 tuto funkci zastává Radek Maštalíř.\n\nObecní kronika psána retrospektivně od roku 1914. Kroniku psali 1914–15 Josef Maštera, 1915–43 Rudolf Staněk, 1944 Stanislav Sedlák, 1945 Rudolf Staněk, 1946–48 Stanislav Sedlák, 1949–53 J. Kratochvíl, 1953–63 kronika nepsána, 1963–69 František Kratochvíl, 1970–71 Marie Černá.\n\nPrávo užívat znak a vlajku bylo obci uděleno rozhodnutím Poslanecké sněmovny Parlamentu České republiky dne 15. dubna 2010. V červeném štítě znaku se nachází stříbrná kvádrovaná hradba se sedmi stínkami, s prolomenou branou a po každé straně s černým oknem. Z hradby vynikají dvě stříbrné věže s cimbuřím se třemi stínkami a se třemi (2, 1) černými okny, s modrou stanovou střechou se zlatou makovicí. Mezi věžemi modrý štítek s červenou sníženou krokví provázenou třemi (2, 1) zlatými růžemi, v ní dva proti sobě vyskakující stříbrní lvi, v bráně levá polovina zlatého palečného kola. Vlajku tvoří modrý list s červenou krokví širokou čtvrtinu šířky listu, vycházející z dolního rohu a cípu listu s vrcholem na horním okraji listu a provázenou třemi (2, 1) žlutými růžemi. V krokvi dva proti sobě vyskakující bílí lvi. Poměr šířky k délce listu je 2:3.\n\n\nV údolí Rokytné dětský tábor YMCA.\n\n\n\n\n"}
{"id": "46925", "url": "https://cs.wikipedia.org/wiki?curid=46925", "title": "Blatnice (okres Třebíč)", "text": "Blatnice (okres Třebíč)\n\nBlatnice (s předložkou 2. pád \"do Blatnice\", 6. pád \"v Blatnici\", česky \"Blatnice s Karolínem\"; německy \"Blatnitz\", \"Blattnitz\") je obec ležící jižně od města Třebíče na hranicích s okresem Znojmo. Nadmořská výška obce je 427 metrů nad mořem. Obec patří do správního obvodu obce s rozšířenou působností Moravské Budějovice. Žije zde obyvatel.\n\nNázev se vyvíjel od varianty Blatnice (12. stol), Blatnicze (1466), v Blatniczy (1481), z Blatnicze (1530), Blatnicze (1528, 1570), Blatnicz (1671, 1718), Platnitz (1720), Blattnitz (1751) až k podobám Blatnitz a Blatnice v letech 1846 a 1872. Místní jméno znamenalo blátivé místo či místo, které leží u kalné vody. Pojmenování je rodu ženského, čísla jednotného, genitiv zní Blatnice.\n\nV Blatnici je několik pravěkých lokalit. Doloženy jsou kultury s moravskou malovanou keramikou, vypíchanou keramikou a lineární keramikou. Lokalitou lidu kultury s moravskou malovanou keramikou je např. les \"Padělky\", resp. jeho jižní svah na jihozápad od obce, kde byly nalezeny zlomky hliněných nádob a štípané kamenné nástroje. Další lokalitou jsou svahy na východ a jihovýchod od obce. Při \"Špitálském lese\" na východě katastrálního území se nalezly pozdně paleolitické zlomky po lidu se zvoncovitými poháry. Od roku 1964 byla součástí obce Blatnice i obec Ohrazenice, do roku 1960 byla obec součástí soudního okresu Moravské Budějovice. V roce 1900 byl v obci založen hasičský spolek, v témže roce i Národní jednota, v roce 1911 Omladina a v roce 1924 i Domovina a Otčina. V roce 1848 byla založena i obecná škola.\n\nPrávo užívat znak a vlajku bylo obci uděleno rozhodnutím Poslanecké sněmovny Parlamentu České republiky dne 19. ledna 2007. Znak má zlatý štít s červenou patou a modrým vydutým hrotem, v hrotě provázeném dvěma zkříženými černými ostrvemi stříbrný dorůstající půlměsíc, v patě tři (1, 2) spojené zlaté kruhy provázené dvěma stříbrnými liliemi. Vlajku tvoří dva vodorovné pruhy, červený a modrý. V žerďové části červeného pruhu lilie, ve vlající části modrého pruhu půlměsíc cípy k žerdi, oboje bílé. Poměr šířky k délce listu je 2 : 3.\n\n\n\n\n"}
{"id": "46928", "url": "https://cs.wikipedia.org/wiki?curid=46928", "title": "Seznam jeruzalémských králů", "text": "Seznam jeruzalémských králů\n\nToto je seznam Jeruzalémských králů, panovníků jednoho z křižáckých států - Jeruzalémského království v letech 1099-1291.\n\nJeruzalémské království vzniklo jako důsledek první křížové výpravy, kdy křesťanské vojsko vedené Gotfrýdem z Bouillonu dobylo Svaté město (15. července 1099). Gotfrýd, poté, co se vzdal královského titulu, přijal titul \"Advocatus Sancti Sepulchri\" (ochránce Božího Hrobu) a byl korunován v chrámu Narození Páně v Betlémě na vládce Jeruzaléma.\n\nPo jeho brzké smrti roku 1100 se jeho jeho nástupcem stal jeho bratr Balduin a poprvé použil titul \"král\". Balduin I. byl korunován roku 1100 v Chrámu Narození Páně v Betlémě a tehdejší titul jeruzalémských vládců byl nyní . \n\nTitul jeruzalémského krále byl dědičný a král nepanoval nad východními křesťany, muslimy ani židy. Král byl ve své funkci potvrzován svým \"Haute Cour\" – \"Vysokým Dvorem\" a byl považován za – \"prvního mezi rovnými\". V případě královy absence se jeho povinností při správě království ujal královský majordomus.\n\nToto je rodokmen jeruzalémských králů, schéma znázorňuje vládce Jeruzaléma od první křížové výpravy roku 1099 až do pádu Akkonu v roce 1291\n\nPo úspěchu první křížové výpravy vznikly Křižácké státy, z nichž jednoznačně nejvýznamnější bylo Jeruzalémské království: koruna fu offerta a Gotfrýd z Bouillonu, který ji však odmítl a spokojil se se skromnějším titulem \"Advocatus Sancti Sepulchri\".\nPo smrti Gotfrýda se nástupcem stal jeho bratr Balduin, avšak na rozdíl od svého předchůdce přijal královský titul a dal se korunovat na krále jeruzalémského.\nPo obléhání Svaté město dobyl 2. října 1187 Saladin. To byl začátek postupného úpadku království. V dalších letech po pádu hlavního města byl královský titul spojován se stále menší rozlohou křesťanských panství ve Svaté zemi a titul se postupně stal pouze víceméně formálním.\n"}
{"id": "46930", "url": "https://cs.wikipedia.org/wiki?curid=46930", "title": "Seznam mexických spisovatelů", "text": "Seznam mexických spisovatelů\n\n\n\n\n\n\n\n\n\n\n"}
{"id": "46934", "url": "https://cs.wikipedia.org/wiki?curid=46934", "title": "Tódaidži", "text": "Tódaidži\n\nTódaidži (; \"Velký východní chrám\") je buddhistický chrám ve městě Nara v prefektuře Nara v Japonsku. Chrám, s největší dřevěnou budovou na světě (\"Daibucuden\", 大仏殿), poskytuje přístřeší gigantické soše Buddhy Vairóčana (大日如来; \"Dainiči Njorai\"), v Japonsku známém jednoduše jako \"Daibucu\" (大仏, „velký Buddha“). Chrám rovněž slouží jako japonské ústředí buddhistické školy Kegon. Tódaidži je počítán mezi sedm velkých narských chrámů (南都七大寺, \"Nanto šičidaidži\").\n\nBěhem období Tenpjó (729–749 n. l.) lidé v Japonsku trpěli souběhem přírodních katastrof a epidemií. V roce 743 císař Šómu vydal nařízení o stavbě velké sochy Buddhy, která měla Japonsku pomoci. Při stavbě bylo mobilizováno velké množství dělníků a pro její dokončení bylo třeba 1 665 000 člověko-dní, (pozn. teoreticky by jeden člověk chrám stavěl déle než 4 500 let). Samotný Velký Buddha byl „stvořen“ umělcem z korejského království Pekče. Podle legendy se na stavbě podílelo skoro 2 600 000 lidí, tedy asi polovina obyvatelstva tehdejšího Japonska. Toto číslo je ale značně nadsazené. Buddha byl dokončen roku 751, spotřeboval většinu japonské produkce bronzu za několik let a zanechal zemi na pokraji bankrotu. Socha byla několikrát znovuodlita (z různých důvodů včetně poškození zemětřesením) a chrám byl dvakrát přebudován kvůli dvěma požárům.\n\nSoučasná budova byla dokončena v roce 1709 a ačkoli je obrovská, je o 30 % menší než její předchůdce. V původním komplexu také stály dvě 100m pagody, zřejmě nejvyšší stavby na světě ve své době (mimo pyramid). Obě byly zničeny při zemětřesení.\n\nTódaidži byl provinčním chrámem provincie Jamato a stál i v čele všech provinčních chrámů.\n\nV roce 1998 byl chrám Tódaidži, spolu s několika dalšími památkami v Naře, zapsán na Seznam světového dědictví UNESCO pod společným označením \"Památky na starobylou Naru\".\n\nZajímavou stavbou v chrámovém areálu je Šósóin (正倉院). Jde o mohutnou srubovou stavbu z cypřišového dřeva bez oken postavenou na kůlech s podlahou 2,7 m nad zemí. Sloužila jako skladiště cenných předmětů, které Tódaidži darovala císařovna Kómjó po smrti svého manžela, císaře Šómu, v roce 756. Šlo o asi 600 pečlivě sepsaných položek, jejichž předávání probíhalo postupně po dva roky. Další (větší) skupina předmětů přibyla v 10. století, kdy sem byly přemístěny sbírky ze skladiště Futacugura rovněž patřící k chrámu Tódaidži. Všechny předměty byly chráněny před vlhkostí uložením v krabicích a schránkách na nožičkách a i tím, že samotná stavba stojí na kůlech. Obsah klenotnice se dodnes dochoval ve skvělém stavu i díky pravidelné péči s jakou byl opatrován \"úřadem císařské pečeti\". Po druhé světové válce byla nedaleko vybudována železobetonová budova s moderními zabezpečovacími a protipožárními systémy a vzácné předměty z dřevěného Šósóinu do ní byly přestěhovány.\n\nPodle \"大仏さまの大きさ\"\n\n"}
{"id": "46962", "url": "https://cs.wikipedia.org/wiki?curid=46962", "title": "Hradiště u Libětic", "text": "Hradiště u Libětic\n\nHradiště u Libětic je raně středověké slovanské hradiště ležící na vrcholu kopce Hradiště (604 m n. m.) v katastrálním území Libětice v okrese Strakonice, asi pět kilometrů jižně od města Strakonice. Hradiště je chráněno jako kulturní památka.\n\nHradiště bylo obýváno v 9. století a jeho zřejmě násilný zánik lze datovat na přelom 9. a 10. století. Hradiště u Libětic spolu s hradištěm na Kněží hoře, Hradcem u Němětic a Hradcem u Řepice střežilo strakonickou kotlinu.\n\nJedná se o dvoudílné hradiště o celkové rozloze asi dva hektary. Trojúhelníková akropole umístěná na vrcholové plošině byla opevněná \njiž ve starší době železné. V raném středověku bylo z jihozápadu připojeno protáhlé předhradí.\n\nOpevnění akropole tvořila dřevohlinitá konstrukce s čelní kamennou plentou. V místech snazšího přístupu je opevnění znásobeno mohutnými příkopy. V úvalech mezi severozápadními svahy akropole a předhradí se nalézá pramen – důležitý zdroj vody pro obyvatele hradiště.\n"}
{"id": "46970", "url": "https://cs.wikipedia.org/wiki?curid=46970", "title": "Hradec u Němětic", "text": "Hradec u Němětic\n\nHradec u Němětic je halštatské a raně středověké slovanské hradiště na ostrožně Hradec nad soutokem potoka Peklov a řeky Volyňky v katastru obce Němětice v okrese Strakonice, necelých 8 km jižně od města Strakonice. Hradiště je chráněno jako kulturní památka.\n\nV době halštatské zde stál velmožský dvorec. Po 1200 letech byla opuštěná lokalita znovu opevněna. Hradiště o rozloze necelého jednoho hektaru bylo z přístupnějších stran (severní a západní) chráněno hradbou s dřevohlinitou konstrukcí doplněnou pravděpodobně kamennou plentou. Ostatní strany se strmými svahy byly opevněny méně důkladně. Opevnění bylo uvnitř rozděleno příkopem lemovaným palisádou na dvě části.\n\nHradiště je datováno do 9. století. Násilný zánik, o kterém svědčí nález jednoho sta hrotů šípů při archeologických vykopávkách, lze datovat zřejmě na konec 9. století nebo začátek 10. století.\n\nHradec u Němětic spolu s hradištěm na Kněží hoře, Hradištěm u Libětic a Hradcem u Řepice střežilo strakonickou kotlinu.\n"}
{"id": "46971", "url": "https://cs.wikipedia.org/wiki?curid=46971", "title": "Metropolitan Board of Works", "text": "Metropolitan Board of Works\n\nMetropolitan Board of Works (MBW) byl hlavní správní institucí Londýna od roku 1855 do ustavení správní organizace hrabství Londýn - rady hrabství Londýn v roce 1889. Jeho hlavním úkolem bylo zajistit infrastrukturu pro rychle se rozvíjející Londýn.\n\nRozvoj Londýna byl výrazně urychlen rozvojem železniční sítě od 30. let 19. století. Správa Londýna byla chaotická se stovkami místních úřadů (z nichž jen několik bylo voleno), které zastupovaly většinou jen malou oblast několika ulic a které musely souhlasit s poskytováním služeb, které zasahovaly do jejich oblasti.\n\nV roce 1835 byl vytvořen systém metropolitních oblastí (\"metropolitan boroughs\") ve většině velkých měst s výjimkou Londýna. Londýnská City vzdorovala veškerým snahám o rozšíření svých hranic do chudších oblastí, které ji obklopovaly. Takže v oblasti Londýna měla vliv tři hrabství – Middlesex, Surrey a Kent.\n\nV roce 1837 byl učiněn pokus o vytvoření správní instituce nad celým Londýnem, ovšem bohatší oblasti Marylebone a Westminster se tomuto pokusu bránily a odmítly ho. V roce 1854 bylo navrženo rozdělit Londýn do sedmi oblastí, z nichž každá byl byla reprezentována vlastním MBW. Návrh na rozdělení města na oblasti byl zrušen, ale MBW byl v roce 1855 vytvořen.\n\nPro ustavení instituce pro koordinaci plánování rozvoje Londýna schválil Parlament v roce 1855 zákon \"Metropolis Management Act\", kterým byl založen \"Metropolitan Board of Works\". Členové nebyli voleni ale byli jmenováni radou starších (\"vestries\"). MBW měl 45 členů, kteří volili předsedu (\"chairman\"), který se tím stal členem MBW \"ex officio\". První nominace proběhly v prosinci a MBW zahájil svou činnost 22. prosince 1855. Prvním předsedou byl zvolen John Thwaites.\n\nHlavním problémem Londýna v té době byla kanalizace. Londýnské splašky byly odváděny přímo do Temže, což způsobovalo hlavně v letních měsících obrovský zápach. V roce 1855 a 1858 byla tato situace zvláště špatná a vešla do dějin jako Velký zápach (\"Great Stink\"). Velkým úspěchem MBW bylo vytvoření základního systému londýnské kanalizace, který sestával z 120 km hlavních a 1650 km uličních kanálů, což vyřešilo problém splašků. Organizací výstavby byl pověřen Joseph Bazalgette.\n\nOd roku 1869 získal MBW soukromé mosty spojující břehy Temže a vybudoval nové – Tower Bridge a Grosvenor Bridge a nechal opravit Battersea Bridge a Waterloo Bridge.\n\nDalšími aktivitami MBW bylo vyčištění slumů, vytvoření Charing Cross Road, Garrick Street, Northumberland Avenue, Shaftesbury Avenue a Southwark Street a výstavba tří částí nábřeží Temže (\"Thames Embankment\").\n\nPrvní jednání MBW se konaly v radnici City a sídlo MBW bylo na Greek Street v Soho. Následně bylo vybudováno nové sídlo MBW, navržené architektem Frederikem Marrablem v italském stylu, ve Spring Gardens. Poté co první předseda MBW John Thwaites 8. srpna 1870 zemřel, byl dalším předsedou zvolen James Macnaghten Hogg, který byl v této funkci až do zrušení MBW. V roce 1885 byl počet členů zvýšen na 59.\n\nČlenové MBW, kteří získali svou funkci jmenováním, se příliš neohlíželi na veřejné mínění, ačkoli každý vlastník nemovitostí musel platit za jejich práci ve formě daně. Mnoho stavebních zakázek, které MBW zadávala, vytvářelo prostředí pro korupci členů MBW nebo úředníků této instituce. Většinu svých rozhodnutí MBW tajil.\n\nPodezření na korupci vedlo k vytvoření královské vyšetřovací komise. Tato komise objevila korupci u dvou členů MBW a několika úředníků a doporučila nahradit MBW přímo voleným orgánem – radou hrabství Londýn (angl. \"London County Council\" - \"LCC\"). První volby do rady budoucího hrabství se konaly 21. ledna 1889. Původní termín ukončení činnosti MBW – 1. duben 1889 byl, i s ohledem na sporná rozhodnutí MBW vládou přesunut na 21. březen 1889.\n\n"}
{"id": "46973", "url": "https://cs.wikipedia.org/wiki?curid=46973", "title": "London County Council", "text": "London County Council\n\nRada hrabství Londýn (angl. \"London County Council - LCC\") byla hlavní správní institucí hrabství Londýn v období od 1889 do 1965, kdy byla nahrazena Radou Velkého Londýna. Do správy LCC patřilo území dnes označované jako Vnitřní Londýn.\nLCC nahradil předchozí správní, nevolenou instituci Metropolitan Board of Works (MBW), zatíženou korupčními skandály. V roce 1899 bylo zřízeno 28 metropolitních oblastí (\"metropolitan boroughs\"), jako nejnižší správní oblasti hrabství Londýn.\n\nLCC zdědil oblasti správy po svém předchůdci MBW a navíc spravoval například vzdělání a plánování.\n\nLCC ze začátku používalo sídlo původního MBW ve Spring Gardens, ale v roce 1906 byly zakoupeny tři sousedící pozemky na východ od Westminster Bridge, jako místo výstavby nového sídla. V období let 1909 až 1933 byla postaveno nová \"County Hall\", navržená Ralfem Knottem. Po zrušení LCC byla tato budova prodána soukromým vlastníkům.\n\nVolební období LCC bylo tříleté. Původně se předpokládalo, že ve voleném správním orgánu se nebudou tvořit politické skupiny, ale nakonec se zde uskupily dvě politické frakce, což mj. nakonec vedlo konzervativní vládu ke změně správní oblasti, tak aby se zvýšil podíl bohatších předměstí.\n\nStavební oddělení vedené G. Tpoham Forrestem v období let 1919 až 1935, spolu s počáteční vlnou městské výstavby obytných domů v Anglii, mělo výrazný vliv na charakter mnoha obytných obvodů Londýna. Některé stavby LCC byly vybudovány mimo hranice hrabství Londýn, kde byla půda levnější a bylo možno dosáhnout menší hustoty obydlení. Většina těchto staveb leží na území, které je dnes součástí Velkého Londýna.\nFunkce vůdce (\"leader\") LCC byla oficiálně ustanovena v roce 1933.\n\nVůdci nebo, podle zvyklostí v britské samosprávě, vedoucí důležitých výborů:\n"}
{"id": "46978", "url": "https://cs.wikipedia.org/wiki?curid=46978", "title": "Greater London Council", "text": "Greater London Council\n\nRada Velkého Londýna (anglicky \"Greater London Council – GLC\") byla zastupitelstvem Velkého Londýna v letech 1965 až 1986. Nahradila původní Radu hrabství Londýn (LCC), která spravovala daleko menší oblast.\n\nLabouristická strana kontrolovala LCC od roku 1934 a tak konzervativní vláda dospěla k názoru, že výsledky voleb do LCC budou ovlivněné tím, že se odehrávají ve vnitřních částech Londýna. Snažila se vytvořit novou instituci správy celého Londýna.\n\nV roce 1957 byla zřízena královská komise, která v roce 1960 navrhla vytvoření 52 městských částí jako základu nového správního uspořádání. Dalším doporučením bylo vytvoření centrální správní instituce zodpovědné za městskou hromadnou dopravu, správu komunikací a správu bytového fondu. Návrhy královské komise byly většinou akceptovány i když byl snížen počet městských obvodů na 32.\n\nČlenové GLC, zvolení pro oblast LCC se stávali 'ex officio' členy instituce správy školství Vnitřního Londýna – \"Inner London Education Authority\", která tuto činnost převzala za zrušený LCC. Na území Vnějšího Londýna je zodpovědná za tuto oblast rada jednotlivé městské části.\n\nGLC měl zodpovědnost v těchto oborech – městská hromadná doprava (prostřednictvím instituce \"London Transport\"), požární ochrana, civilní ochrana a prevence záplav.\n\nGLC se dělil o pravomoci s radami jednotlivých městských částí v oblasti údržby komunikací, bytového fondu, plánování a kultury.\n\nPrvní volby do GLC se konaly 9. dubna 1964 a zvítězila v nich Labouristická strana se 64 zástupci, zatímco Konzervativní strana získala 36 křesel.\n\nV roce 1972 se změnil volební systém a byly vytvořeny jednomandátové obvody a volební období bylo prodlouženo na 4 roky.\n\nVolby v roce 1981 vyhrála těsně Labouristická strana a do čela GLC se dostal, i vlivem rozkolu v této straně, Ken Livingstone prosazující princip \"vysokých daní a vysokých rozpočtů\". Livingstonova politika štědrého utrácení, například použití vládní podpory na snížení jízdného v metru, dialog s předákem Sinn Fein Gerry Adamsem, schválení postavení sochy Nelsona Mandely narazila na prudký odpor u vlády vedené Margaret Thatcherovou.\n\nZákon rušící GLC – \"Local Government Act 1985\" byl schválen Parlamentem a určil datum konce činnosti GLC na 31. březen 1986. Instituce správy školství Vnitřního Londýna (ILEA) pokračovala ve své činnosti ještě několik let.\n\nVětšina pravomocí přešla na rady jednotlivých městských částí. Některé činnosti, jako například požární ochrana, byly zajišťovány společnými úřady vytvářenými ze zástupců radních jednotlivých obvodů. Další, například doprava, přešla do pravomoci vlády.\n\n"}
{"id": "46981", "url": "https://cs.wikipedia.org/wiki?curid=46981", "title": "Greater London Authority", "text": "Greater London Authority\n\nGreater London Authority (GLA) je správní instituce Velkého Londýna, který se skládá z 32 městských obvodů a City. Tato organizace je tvořena přímo voleným starostou (\"Mayor of London\") a 25 členným Londýnským shromážděním (\"London Assembly\").\n\nGLA byla vytvořena aby zlepšila koordinaci různorodých městských částí a jednou z rolí starosty je reprezentace Londýna. Starosta předkládá návrh činnosti a rozpočtu GLA a jmenuje členy vedení strategické městské dopravní instituce – \"Transport for London\" a organizace pro ekonomický rozvoj – \"London Development Agency\".\n\nJednou z hlavních činností shromáždění je kontrola dodržování rozpočtu a aktivit a rozhodnutí starosty.\n\nGLA je třeba odlišit od správního orgánu finančního centra Londýna - City - Corporation of London a starosty City, který plní víceméně ceremoniální funkce. Zatímco GLA je založena na moderních základech, systém správy City se téměř nezměnil od dob středověku a zastupuje především zájmy finančního sektoru.\n\nV roce 1986 byla zrušena správní instituce Greater London Council. Hlavním důvodem byly rozpory mezi konzervativní vládou vedenou Margaret Tchatcherovou a GLC vedeným v té době Kenem Livingstonem – reprezentujícím levé křídlo Labouristické strany – prosazujícím vysoké výdaje. Snahy o zrušení GLC vycházely i z rad městských částí Vnějšího Londýna, které byly přesvědčeny, že jsou schopny zajistit funkce GLC samy.\n\nPo zrušení GLC byly převedeny některé strategické funkce na orgány kontrolované vládou nebo na společné úřady jmenované radami městských obvodů. Některé činnosti byly převedeny na samotné rady městských obvodů. Dalších 14 let neexistovala volená instituce, která by spravovala Londýn jako celek.\n\nLabouristická strana prosazovala záměr vytvořit správní orgán s přímo voleným starostou a voleným shromážděním, které bude kontrolovat činnost starosty a jeho úřadu. Vzorem tohoto modelu bylo uspořádání správy amerických měst. Po vítězství Labouristické strany ve volbách roku 1997, byl tento záměr zpracován do dokumentu – \"A Mayor and Assembly for London\".\n\nSpolu s volbami do rad městských částí v květnu 1998 se konalo referendum o ustavení GLA. Tento záměr byl schválen 72% voličů. Zákon o vzniku GLA – \"Greater London Authority Act 1999\" byl schválen Parlamentem a obdržel královský souhlas v říjnu 1999. GLA byla formálně ustanovena 3. července 2000.\n\nGLA má většinu, ale ne všechny pravomoci, které měl předchozí GLC. Například správa bytového fondu, která patřila do pravomoci GLC, není v náplni GLA. Přesto má GLA některé nové pravomoci oproti GLC, například jmenování členů vedení Metropolitní policejní správy, která řídí policii v oblasti Velkého Londýna.\n\nOblasti, které spravuje GLA:\n\nGLA zodpovídá za londýnskou městskou hromadnou dopravu prostřednictvím instituce Transport for London (TfL). Starosta jmenuje členy správní rady TfL a koncipuje strategii, kterou TfL realizuje. TfL má rovněž určité zodpovědnosti v udržování hlavních komunikací a řízení dopravy.\n\nGLA zodpovídá za policejní činnost v metropoli, která je řízena Metropolitní policejní správou (\" Metropolitan Police Authority\" – MPA). MPA je tvořena členy Londýnského shromáždění, členy jmenovanými starostou a nezávislými úředníky. Před rokem 2000 patřila policejní činnost pod správu Ministerstva vnitra.\n\nGLA zodpovídá za řízení Londýnského požárního sboru (\"London Fire Brigade\") a koordinaci civilní ochrany v Londýně. Tato činnost je řízena institucí pro plánování požární a záchranné služby – \"London Fire and Emergency Planning Authority\" (LFEPA). LFEPA je tvořena členy Londýnského shromáždění a členy rad jednotlivých městských obvodů a je zodpovědná starostovi.\n\nGLA je zodpovědná za územní plánování v oblasti Velkého Londýna. Starosta vytváří strategický záměr – \"London Plan\". Jednotlivé rady městských obvodů jsou právně omezené tímto dokumentem. Starosta má právo zrušit rozhodnutí jednotlivých částí, pokud je přesvědčen, že toto rozhodnutí je v protikladu k zájmu Londýna jako celku.\n\nStarosta jmenuje členy rady Londýnské rozvojové agentury (\"London Development Agency\") – organizace zodpovědné za strategii ekonomického rozvoje Londýna.\n\nPro starostu Londýna je občas používán pojem \"London Mayor\" aby se zmenšila možnost záměny s pojmem \"Lord Mayor of London\", který se vztahuje na starostu City a který plní spíše ceremoniální povinnosti.\n\nStarosta Londýna je volen na dobu čtyř let. V prvních volbách v květnu 2000 a poté v roce 2004 zvítězil Ken Livingstone, v květnu 2008 byl zvolen konzervativec Boris Johnson. Od roku 2016 je starostou Londýna Sadiq Khan.\n\nMezi projekty londýnského starosty patří například poplatek za průjezd soukromých aut centrem Londýna v pracovních dnech (\"Congestion charge\") a registrované partnerství dvojic stejného nebo opačného pohlaví (\"London Partnerships Register\"), které sice nemá právní důsledky ale bylo základem pro projednávání této problematiky v Parlamentu.\n\nLondýnské shromáždění je volený orgán, který kontroluje činnost GLA a starosty Londýna. Má právo kontrolovat starostu a jeho úřad, pozměňovat rozpočet a iniciovat návrhy.\n\nShromáždění má 14 členů volených v jednotlivých volebních obvodech a dále 11 členů volených z kandidátek jednotlivých politických stran.\n\nRozdělení Velkého Londýna na jednotlivé volební obvody do Londýnského shromáždění:\n\n\n"}
{"id": "46986", "url": "https://cs.wikipedia.org/wiki?curid=46986", "title": "Corporation of London", "text": "Corporation of London\n\nCorporation of London je městská správní instituce City. Ovládá pouze oblast City, nikoliv celý Velký Londýn. Skládá se ze starosty City (\"Lord Mayor of London\"), shromáždění konšelů (\"Court of Aldermen\") a shromáždění radních (\"Court of Common Council\"). Tato instituce nespravuje enklávy Middle Temple a Inner Temple. Formální označení Corporation of London je - \"The Mayor and Commonality and Citizens of the City of London\".\n\nVolič musí mít nejméně 18 let a být občanem Spojeného království, země Evropské unie nebo zemí Commonwealthu a zároveň bydlet v City nebo být jmenován způsobilou organizací. Každá společnost nebo organizace, která má kancelář nebo sídlo v City, může jmenovat voliče, jejichž počet je závislý na počtu zaměstnanců společnosti.\n\nAčkoli se do počtu zaměstnanců započítávají pracovníci bez ohledu na národnost, voliči musí splňovat některé specifické podmínky (datum, ke kterému se vztahuje platnost podmínky je 1. září roku voleb) například pracovat pro danou společnost poslední rok nebo zásobovat správní radu společnosti apod.\n\nVlastníci firem nebo obchodních společností nemohou jmenovat voliče. Tyto osoby se mohou účastnit voleb jako voliči podobně jako stálí obyvatelé City.\n\nCity je rozdělena do 25 volebních obvodů. Každý obvod volí jednoho konšela a několik radních, jejichž počet závisí na rozloze obvodu. Volební obvody do Corporation of London – Aldersgate, Aldgate, Bassishaw, Billingsgate, Bishopsgate, Bread Street, Bridge, Broad Street, Candlewick, Castle Baynard, Cheap, Coleman Street, Cordwainer, Cornhill, Cripplegate, Dowgate, Farringdon Within, Farringdon Without, Langbourn, Lime Street, Portsoken, Queenhithe, Tower, Vintry, Walbrook.\n\nV Londýně existuje 100 cechovních společností. Původně to byla obchodní sdružení. V současné době je jejich role spíše ceremoniální. Starší členové cechovních společností (\"liverymen\") tvoří speciální voličstvo označované \"Common Hall\". Toto sdružení volí starostu City a některé úředníky.\n\nKonšelé byli původně voleni na doživotí, ale v současnosti je jejich volební období šestileté. Konšelé mohou navrhnout zkrácení volebního období. Naopak další volby se musí konat nejméně po šesti letech od předchozích voleb. Podstatnou podmínkou pro možnost být zvolen jako konšel je být svobodným občanem City (\"Freemen of the City\").\n\nRadní musí být registrovaným voličem ve svém volebním obvodu, vlastnit nebo mít v pronájmu pozemek v City, být stálým obyvatelem City poslední rok a být svobodným občanem City.\n\nOficiální označení úřadu starosty City zní \"The Right Honourable The Lord Mayor of London\" (používá se pouze ve vztahu k funkci, nikoli k osobě).\n\nFunkce starosty City byla ustanovena v roce 1189. Prvním starostou byl Henry Fitz-Ailwyn. Od roku 1215, kdy Jan Bezzemek vydal královskou chartu, týkající se této instituce, byla tato funkce obsazována ve volbách, spíše než jmenováním panovníkem. Titul \"Lord Mayor of London\" se začal používat od roku 1354, kdy byl tento titul udělen Eduardem III. Tomasi Leggemu.\n\nStarosta City a dva nejvyšší správní úředníci (\"Sheriffs\") jsou voleni speciálním sdružením voličů (liverymen). Podmínkou, platnou od roku 1435, pro zvolení starostou je předchozí zvolení do funkce nejvyššího správního úředníka. Volební období starosty a úředníků je jednoleté. Volby starosty se konají na přelomu září a října. Den poté co nastoupí do úřadu se starosta účastní průvodu zvaného \"Lord Mayor's Show\". Starosta uzavírá průvod, který míří do Westminsteru, aby tam starosta odpřisáhl, za účasti soudců Královského soudního dvora, oddanost panovníkovi.\n\nStarosta plní mj. následující funkce:\n\n\n"}
{"id": "46990", "url": "https://cs.wikipedia.org/wiki?curid=46990", "title": "Portál (nakladatelství)", "text": "Portál (nakladatelství)\n\nPORTÁL, s. r. o. je české nakladatelství založené v roce 1993. Sídlí v Praze 8 Kobylisích, vlastníkem je Salesiánská provincie Praha, oblastní právnická osoba římskokatolické kongregace Salesiáni Dona Bosca. Nakladatelství navázalo na samizdatovou činnost v oblasti křesťanské literatury, ale později se stalo jedním z nejvýznamnějších nakladatelství v oblasti pedagogiky a psychologie. Uvádí o sobě, že patří mezi dvacet největších nakladatelství v České republice s přibližně 100 nově vydanými tituly ročně.\n\nVznik nakladatelství Portál je spojen s časopisem Anno Domini a se skupinou lidí, kteří se od roku 1987 v rámci salesiánské činnosti podíleli na vydávání jeho samizdatového předchůdce \"Čtení do krosny\" a po Sametové revoluci se chtěli pustit i do knižní produkce. Salesiánská provincie o zřízení Portálu rozhodla 16. března 1990. Nakladatelství vzniklo v říjnu 1990 jako hospodářské zařízení české Salesiánské provincie. V říjnu 1993 bylo transformováno na společnost s ručením omezeným, plně vlastněnou Salesiánskou provincií Praha. Sídlo nakladatelství, statek u jedné z hlavních křižovatek v centru pražských Kobylis, na rohu Zenklovy a Klapkovy ulice, získala provincie z dědictví po zesnulém statkáři Josefu Bohuslavovi. Prvních 15 let sídlilo nakladatelství v provizorních mobilních buňkách na dvoře statku.\n\nPrvním jednatelem byl Jindřich Sirovátka a šéfredaktorem Jaroslav Schrötter. S počátkem roku 1991 převzal Portál od nakladatelství Zvon vydávání časopisu AD. Během prvních deseti let se zařadil mezi nejvýznamnější vydavatele pedagogické a psychologické literatury. V roce 1995 měl 25 zaměstnanců. V roce 2005 (míněno 1995?) byl roční obrat 28 milionů Kč. Roku 1998 se jednatelem stal Jaroslav Kuchař a nakladatelství se z malého podniku rodinného typu začalo přeměňovat ve strukturovanou tržní firmu. V roce 2005 mělo nakladatelství 43 zaměstnanců a plánovaný roční obrat 75 milionů Kč. Od roku 2003 působil na postu šéfredaktora Zdeněk Jančařík, kterého v roce 2013 nahradil Martin Bedřich. Ten od 1. dubna 2017 zároveň zastává i funkci jednatele, ve které nahradil Jaroslava Kuchaře.\n\nKnihy distribuuje nakladatelství v České i Slovenské republice v běžné knihkupecké síti. Vlastní prodejny má dvě v Praze (Klapkova 2 a Jindřišská 30). K činnosti nakladatelství patří od roku 2006 také pořádání odborných seminářů pro pedagogy a vychovatele s akreditací MŠMT a kurzů pro rodiče.\n\nPrvní vydanou knihou byl životopis sv. Jana Bosca, zakladatele salesiánské kongregace. V roce 1991 začal Portál vydávat knihy pro děti, rodiče, vychovatele a mateřské školy, v roce 1994 rozšířil svou působnost i na literaturu pro pedagogy na základních školách. Od roku 1997 dodnes se hlavním tématem nakladatelství stala psychologie.\n\nV letech 1990–2005 vydalo nakladatelství kolem 900 knižních titulů; kolem roku 2005 vydávalo přibližně 100 titulů ročně. Nejprodávanější byly \"Příběhy pro potěchu duše\" a zpěvníky rytmických křesťanských písní \"Hosana\". V roce 2008 bylo uváděno kolem 100 nových titulů a 130 dotisků a aktualizovaných vydání ročně.\n\nPortál vydává především knihy a časopisy z oblasti pedagogiky, psychologie a sociální práce, ale i sociologie, politologie, mediálních věd, antropologie, zdraví, ekologie, spirituality, náboženství a dalších humanitních oborů. Setkání s významnými osobnostmi a jejich názory přibližuje edice Rozhovory. Významná je i řada psychologicky zaměřené beletrie.\n\nPortál také vydává příručky o výchově a životním stylu a knihy her a nápadů rozvíjejících dětskou tvořivost, které využívají i učitelé a vychovatelé. Pro mládež jsou určeny knihy her a cvičení sloužící k zachování bystrého rozumu, tělesné kondice a k nalezení místa v sociální skupině. Pro děti jsou určeny knihy říkadel, pohádek a příběhů. Od roku 2010 zahrnuje nabídka Portálu také elektronické knihy a audioknihy.\n\nV letech 1991–2005 vydal Portál asi 480 čísel různých časopisů. V současné době (2017) vydává tři měsíčníky: Informatorium 3-8, Psychologie dnes a Rodina a škola.\n\n\nOdborná literatura z nakladatelství je široce přijímána odbornou i laickou veřejností a její záběr není omezen církevním zázemím nakladatelství.\n\nZejména v počátcích byla v produkci zastoupena i literatura spojená s křesťanstvím, s důrazem na jeho moderní a liberální proudy. Nakladatelství vydávalo kontroverzní časopis AD a vydalo i knihu rozhovorů s Janem Konzalem, tajně vysvěceným ženatým biskupem, k němuž se biskupská konference nehlásí, s Václavem Malým, Tomášem Halíkem a dalšími typickými představiteli moderního křesťanství. Příloha Katolického týdeníku Perspektivy č. 7/2000 zveřejnila nepodepsanou glosu, v níž se autor pozastavil nad tím, že církevní nakladatelství Portál vydalo knihu (\"A nahoře nic…\") Ivana Štampacha, kterého vedení katolické církve považuje za exkomunikovaného, ačkoliv knihu podle Perspektiv napsal „zjevně z jiných pozic než křesťanských“, označil takový přístup nakladatelství za rozkladný a položil řečnickou otázku, „zda Portál ještě je katolickým nakladatelstvím“, když se ve své vydavatelské činnosti řídí normální podnikatelskou praxí. Zpravodaj Sdružení saleziánských spolupracovníků anonymně přetiskl jízlivý komentář převzatý z tiskového servisu ČBK, který konstatoval, že kostnický koncil by to neformuloval lépe a že knižní recenze v KT vskutku vycházejí z pobělohorských tradic jezuitského řádu, jehož členem je šéfredaktor Katolického týdeníku. Redakce zpravodaje se v dalším čísle od tohoto komentáře distancovala a omluvila se za neuvedení jeho zdroje.\n\nNa druhou stranu naopak vydalo například knihy pro mládež o sexualitě, jejichž autorem je Henri Joyeux a které prezentují konzervativní katolický přístup například k masturbaci či homosexualitě a typické stereotypy, například o rozdílech mezi chlapci a dívkami nebo o tom, že mladistvým nehrozí AIDS.\n\n"}
{"id": "46999", "url": "https://cs.wikipedia.org/wiki?curid=46999", "title": "Trolejbus", "text": "Trolejbus\n\nTrolejbus je dopravní prostředek pro hromadnou dopravu osob a také nákladů. Jedná se o silniční motorové vozidlo, nicméně v některých zemích (např. v Česku a na Slovensku) je řazen také mezi drážní vozidla, popřípadě podléhá schválování jen jako drážní vozidlo. Na rozdíl od autobusu je trolejbus poháněn elektrickým motorem. Elektrický proud (zpravidla stejnosměrný) je do vozidla přiváděn pomocí dvou tyčových sběračů z vrchního trolejového vedení.\n\nJsou vyráběny také hybridní trolejbusy (parciální trolejbusy, duobusy) s hybridním pohonem. Ty jsou kromě elektrického motoru také vybaveny spalovacím motorem (dieselagregát), což jim umožňuje i jízdu v úsecích nebo trasách bez trolejového vedení. Využívá se též baterií, které mohou sloužit jako náhradní zdroj energie na nezatrolejovaných úsecích či mohou při rozjezdech kompenzovat proudové špičky. Dobíjení probíhá buď dobíjením z trolejí (ať už při jízdě či při stání ve stanici) nebo rekuperací při brzdění. Výhodou baterií oproti spalovacímu motoru je menší velikost, ekologičnost a vyšší praktičnost.\n\nTrolejbusy se převážně používají v rámci městské hromadné dopravy, ve městech a příměstských oblastech. Meziměstská trolejbusová trať existuje například mezi městy Simferopol a Jalta na Krymu nebo mezi Zlínem a Otrokovicemi v Česku.\n\nTrolejbusy vznikly v roce 1882 jako autobus s elektrickou trakcí, návrháři se snažili vymyslet kompromis mezi oběma koncepcemi. Průkopníkem elektrické nekolejové trakce byl německý vynálezce Werner von Siemens, který v roce 1882 postavil v Berlíně zkušební trať a krátký čas na ní provozoval první trolejbus na světě. Trolejbusová doprava byla v největším rozkvětu v polovině 20. století, po několika desetiletích útlumu prochází od konce 20. století mírnou renesancí.\n\n\n\nElektrický stejnosměrný proud přivádějí do vozidla a odvádí z vozidla dva tyčové sběrače zakončené tzv. botkou (jeden sběrač proud přivádí a druhý sběrač proud odvádí zpět). Přes hlavní vypínač a statický měnič prochází do elektrických regulačních obvodů (tzv. elektrické výzbroje), jejichž úkolem je definovaným způsobem měnit elektrické napětí a proud, tak aby trolejbus byl schopen pohybu. Elektrická regulace pohonu byla u stejnosměrných motorů nejdříve konstruována jakožto odporová, zbytková energie se mařila v odpornících za vzniku odpadního tepla (v Československu až do typu 9Tr). Od modernizovaného typu 9TrHT dále byla regulace prováděna několika tyristory, které fázovou regulací měnily efektivní hodnotu trakčního napětí a tím i množství elektrické energie přiváděné do motorů. Modernizovaná tyristorová regulace byla energeticky mnohem úspornější, než původní regulace odporová, která už morálně zastarala. Regulaci napětí provádí specializované silnoproudé elektronické obvody vozidla, které ovládá řidič pomocí akceleračního pedálu (podobně jako je tomu ve starých tramvajích Tatra T3 či v automobilu). Regulované napětí a proud jsou přivedeny do trakčního motoru, který přes mechanické ozubené převody pohání nápravu a kola. Trolejbusy bývají vybaveny zpravidla jedním trakčním elektromotorem. Kloubový typ Škoda 15Tr má trakční elektromotory dva, jeden je umístěn na prostřední, druhý pak na zadní nápravě. Řešení se dvěma motory je výhodné při jízdě do kopců, nebo při sněhu a náledí. Kromě 15Tr je podobně řešený i nízkopodlažní trolejbus 22Tr. Trakční výzbroj sestavená z tyristorových měničů a stejnosměrných motorů byla u modernějších typů trolejbusů (např. Škoda 28Tr Solaris) nahrazena měničem s IGBT tranzistory a asynchronními trakčními motory. Některé typy trolejbusů (např. Škoda 27Tr Solaris) mohou být opčně vybaveny také dieselagregátem pro možnost jízdy mimo trolejové vedení.\n\nTrolejbus je vybaven také pomocnými pohony, což bývají malé elektromotory pohánějící vzduchový kompresor nebo čerpadlo servořízení. Ve starších vozidlech býval také motorgenerátor (rotační měnič), zdroj nízkého napětí, složený z motoru na napájecí napětí (600 V) a generátoru, často ještě dynama. Tento zdroj spolu s akumulátory zajišťoval chod osvětlení, ovládání dveří. Palubní síť pracuje s napětím 24 V AC, vzhledem k unifikaci s autobusy. U současných typů trolejbusů zajišťuje přeměnu 600/24 V AC statický (polovodičový) měnič.\n\nNedílnou součásti provozu trolejbusů je trolejové vedení, včetně výhybek, úsekových děličů, křížení, závaží (například v Brně). Každý trolejbusový systém má obratiště, vozovnu a zastávky.\n\nMěděné trolejové dráty vedou paralelně, většinou 60 cm od sebe. Troleje jsou připevněny pomocí úchytů na lana a sloupy trakčního vedení. V zastavěných oblastech se troleje zavěšují na budovy, protože sloupy jsou vnímány jako neestetické. Sloupy jsou často z oceli, betonu, dříve byly ze dřeva. Podobně jako na železnici vedou troleje „cik cak“. U trolejbusů to není kvůli opotřebení sběrače, ale kvůli kompenzaci tepelné roztažnosti. Pokud by troleje nevedly „cik cak“, musely by být připevněny na závaží. Troleje jsou zavěšeny pružně (vibrace je u trolejbusů (na trolej) silnější než u kolejových vozidel), aby nedocházelo k velkému namáhaní při jízdě vozidla na nerovné komunikaci. Výška vedení nad komunikací je podle evropských norem 5,5–5,6 metrů. Dnes se používají tzv. delta závěsy, což jsou lanka uchycená na kladce. Jejich výhoda je, že mohou být umístěny ve větších vzdálenostech.\n\nDělí se na podvěsné a tahové.\n\nZastaralý, ale dodnes uplatňovaný systém spočívá v tom, že na nepřerušenou trolej se namontuje zespoda podvěsná armatura (trolej tak není pojížděna a plní nosnou funkci). Často se montují pod trolejový drát další měděné dráty nebo trubky. Tyto sestavy jsou levnější, mají menší životnost a rychlost provozu je u nich 15–20 km/h. Výhodou je rychlá montáž.\n\nJsou to moderní přestavníky, které jsou pojížděny samotným sběračem. Rychlost pojíždění je až 50 km/h, jsou jednoduché na montáž i údržbu. Rozjezdové výhybky jsou ovládány rádiem z kabiny řidiče, mají ovládací skříň a návěstidlo polohy výhybky.\n\nTrolejové vedení se často kříží s tramvajovou trakcí. V tomhle případě je tramvajová trolej přerušena a trolejbusová trolej ne. Opět se dělí na tahové a podvěsné.\n\nNormy v Evropě nedovolují křížení trolejbusové trakce s elektrifikovanou železnicí. Ve slovenském Prešově mají výjimku. Trolejbusová dráha byla ve městě dříve, než proběhla elektrifikace tratě. Aby se nemusela trolejbusová doprava rušit nebo omezovat, byla Prešovu udělena výjimka. Vlaky přes křížení jezdí se stáhnutým sběračem.\n\nAutobus a trolejbus se z hlediska karoserie velmi podobají, přesto se dlouhá léta vyráběly v odlišných karoseriích. Každé z vozidel má totiž svá specifika. Autobus potřebuje v jednom místě (většinou v zadní části) velký prostor pro rozměrný spalovací motor a převodovku, proto musí mít vysoko umístěnou podlahu nebo nějaký vyhrazený „box“ v místě, kde se nachází motor s převodovkou. Trolejbus spíše potřebuje více prostor rozložených po celé délce vozu. V blízkosti stanoviště řidiče musí být dostatek místa pro množství elektroinstalace nutné k řízení vozidla. U hnané nápravy se nachází elektromotor (který je však menší než spalovací motor). Různé části výzbroje mohou být umístěny libovolně.\n\nDnes se z ekonomických důvodů a důvodů sjednocení náhradních dílů zcela nové karoserie pro trolejbusy nestavějí, ale používají se autobusové karoserie. Elektrická výzbroj se u nízkopodlažních vozidel umisťuje na střechu. Motorový prostor původního autobusu je buď prázdný, nebo jde odbourat, případně se využije pro zástavbu pomocného dieselagregátu atd.\n\nV Česku ale i jinde se na vytížených linkách používají kloubové trolejbusy. Např. ve Švýcarsku se za trolejbusy připojují také autobusové přívěsy.\n\nV Česku trolejbusy, včetně hybridních, sice spadají do definice motorového vozidla a tím i do definice silničního vozidla, nejsou však zahrnuty do třídění motorových vozidel v zákoně č. 56/2001 Sb. a legislativa týkající se podmínek provozu silničních vozidel s trolejbusy ani v mnoha dalších ustanoveních nepočítá a s jejich provozem mimo trolejbusovou dráhu už vůbec ne. Trolejbusy, ač jsou motorovými vozidly, například nemají registrační značky.\n\nZároveň jsou v Česku trolejbusy včetně duobusů drážními vozidly, a to vozidly na trolejbusové dráze. Na jejich schvalování se tak vztahuje vyhláška č. 209/2006 Sb., stanovující přípustné emise ve výfukových plynech motoru drážního vozidla. Uplatňování této vyhlášky na hybridní trolejbusy, kde se spalovací agregát nebo motor používá výhradně pro jízdu mimo trolejbusovou dráhu, je z právního hlediska sporné.\n\nDříve k řízení trolejbusu v Česku postačoval řidičský průkaz skupiny „C“ + průkaz řidiče drážního vozidla. Od 1. ledna 2001, kdy vstoupil v platnost nový zákon o provozu na pozemních komunikacích (361/2000 Sb.), musí mít řidič trolejbusu řidičský průkaz skupiny „D“ (autobus). Navíc musí mít zkoušky na obsluhu „elektrické části“ trolejbusu a průkaz způsobilosti k řízení drážního vozidla- trolejbusu. Koncem roku 2000 si proto zkušení řidiči trolejbusu museli dodělat ŘP na autobus.\n\nV některých zemích trolejbusy nejsou za drážní vozidla považovány.\n\nPrvní trolejbusy v Československu byly vyrobeny v roce 1936 firmami Praga, Škoda a Tatra. Po druhé světové válce pokračovaly v produkci pouze podniky Škoda a Tatra. Po provedení porovnávacích zkoušek v roce 1959 byla výroba trolejbusů v Tatře ukončena. O rok později byla výroba trolejbusů z Plzně přesunuta do Ostrova nad Ohří, kde vznikl podnik Škoda Ostrov. Ten byl v provozu do roku 2004, ale již o rok dříve byl v plzeňské firmě Škoda Electric představen nový trolejbus, jehož produkce navázala na ukončení výroby v Ostrově.\n\nOd roku 2002 vyráběl trolejbusy také Dopravní podnik Ostrava, jehož část se v roce 2011 přetransformovala do dceřiné společnosti Ekova Electric. V portfoliu tohoto výrobce jsou trolejbusy Solaris Trollino, na konci prvního desetiletí 21. století zkompletoval i prototypy trolejbusů SOR.\n\nNejpoužívanějším českým trolejbusem je typ Škoda 9Tr, kterého bylo vyrobeno téměř 7500 vozů mezi lety 1961 a 1982. Tento typ byl také v hojném počtu exportován především do bývalého Sovětského svazu. Ve výrobním programu Tatry dosáhl největšího počtu vůz Tatra T 400 (téměř 200 vozů z let 1948–1955). Praga vyrobila pouze model Praga TOT.\n\n\n"}
{"id": "47006", "url": "https://cs.wikipedia.org/wiki?curid=47006", "title": "Bojanovice", "text": "Bojanovice\n\nNázev Bojanovice má více obcí:\n\n… nebo částí obcí:\nSlovo Bojanovice se objevuje také v názvech obcí:\n"}
{"id": "47007", "url": "https://cs.wikipedia.org/wiki?curid=47007", "title": "Peta", "text": "Peta\n\nPeta (symbol P) je předpona soustavy SI a znamená mocninu 10, tj. označuje milión miliard základních jednotek. Předpona pochází z řeckého \"πέντε\" — \"pět\", což souvisí s tím, že se jedná o pátou předponu odpovídající mocnině která je násobkem tří. Z hlediska etymologie patří \"peta\" k předponám v rozsahu \"tera\" až \"yotta\" které vznikly z číslovek čtyři až osm vypuštěním jednoho písmene.\n"}
{"id": "47009", "url": "https://cs.wikipedia.org/wiki?curid=47009", "title": "Kraken", "text": "Kraken\n\nKraken je bájný obří hlavonožec schopný potápět celé lodě. Podle některých zpráv býval spatřen u pobřeží Norska a Islandu. Příběhy o této obrovské mořské příšeře s mnoha chapadly kolovaly mezi námořníky od pradávna, první písemné zprávy o krakenovi pocházejí od bergenského biskupa Erika Pontoppidana z poloviny 18. století. Přestože námořníci znali dobře chobotnice a další hlavonožce s chapadly, považovali krakena za odlišný druh především proto, že byl podstatně větší.\n\nJméno \"kraken\" se v žádné ze severských ság neobjevilo, byla v nich ale popisována podobná mořská stvoření - \"hafgufa\" a \"lyngbakr\". Pozdější zápisky biskupa Pontoppidana krakena označují jako zvíře \"„velikosti plovoucího ostrova“\", jehož nebezpečí pro mořeplavce není ani tak ve stvoření samotném, jako spíše ve vodním víru, který způsobuje svým rychlým ponořením do hlubin oceánu. Dále Pontoppidan popsal ničivou sílu, kterou je kraken schopen vyvinout: \"„Říká se, že může popadnout i tu největší válečnou loď a ji stáhnout na dno oceánu.“\" Kraken se lišil i od mořských hadů, jež jsou také součástí severské mytologie. Podle Pontoppidana norští rybáři často riskovali a pokoušeli se nad krakenem lovit ryby, protože to zpravidla vedlo k úspěchu. Pokud měl rybář neobvykle úspěšný lov, říkávalo se \"„Ty jsi určitě rybařil nad krakenem.“\" Pontoppidan dále tvrdí, že příšera byla často zaměňována s ostrovem a že některé mapy zakreslující ostrovy viditelné pouze příležitostně ve skutečnosti zobrazují krakeny. Říká také, že jeden mladý kraken byl po smrti vyplaven na pobřeží v norské oblasti Alstahaug.\n\nOd 18. století byl kraken zobrazován řadou způsobů, nejčastěji však jako obří příšera podobná chobotnici, a řada lidí byla přesvědčena, že Pontoppidanův kraken byl založen na pozorováních velkých chobotnic námořníky. V dřívějších popisech bylo však toto stvoření zobrazováno spíše jako krab a více než chobotnicím byl podobný velrybám. Některé z krakenových činů, mezi které patřilo probublávání z moře a náhlá vynoření nových ostrůvků, jsou připisovány podmořské sopečné aktivitě v okolí Islandu.\n\nNěkdy se také kraken spojuje s Atlantidou. Prý byl obyvateli tohoto mýtického ostrova záhadně vytvořen a používán jako obranná zbraň. Nemusela to také být jen živá nesvůra, nýbrž i stroj, loď. Kraken poté údajně zahynul spolu s Atlantidou.\n\nV roce 1802 vyslovil francouzský mořský biolog Pierre Denys de Montfort ve svém encyklopedickém díle o měkkýších \"Histoire Naturelle Générale et Particulière des Mollusques\" přesvědčení o existenci dvou druhů obřích chobotnic: první druh, chobotnice kraken (angl. \"kraken octopus\"), byl spatřen norskými námořníky, americkými velrybáři a také Pliniem starším. Druhý zástupce, mnohem větší chobotnice obří (angl. \"colossal octopus\"), údajně napadl plachetnici z přístavu Saint-Malo u pobřeží Angoly.\n\nO něco později se Montfort odvážil vystoupit s odvážným tvrzením: předpokládal, že deset britských válečných plavidel, která během jedné noci roku 1782 záhadně zmizela, muselo být potopeno právě obřími chobotnicemi. Naneštěstí pro Montforta, Britové věděli, co se s loďmi ve skutečnosti stalo, což pro něj mělo velmi neblahé následky. Pověst Denise de Montforta šla rychle ke dnu a Montfort zemřel v Paříži kolem roku 1820 v chudobě a zapomnění. Na jeho obranu je třeba zmínit, že řada z jeho teorií o \"chobotnici krakenovi\" nejspíše směřovala ke krakatici, jejíž existence byla prokázána v roce 1857.\n\nAlfred Tennyson zveřejnil, pravděpodobně ovlivněn Montfortovým výzkumem, v roce 1830 svůj sonet \"Kraken\" (angl. \"The Kraken\"). Tennysonův popis nejspíš inspiroval také Julese Verna při popisování obří chobotnice v románu \"Dvacet tisíc mil pod mořem\" z roku 1870. Verne zde mimo jiné často zmiňuje krakena a biskupa Pontoppidana.\n\nPoté, co bylo krátce po sobě několik mrtvých „krakenů“ vyplaveno na břeh, se o něj začali vědci zajímat. Kraken byl označen za nový živočišný druh: krakatici obrovskou, která dodnes zůstává jedním z nejzáhadnějších obřích živočichů na Zemi. Mnoho let se vědci snažili pozorovat krakatice v jejich přirozeném prostředí, pokusy však většinou ztroskotaly. I když řada lidí krakatice spatřila, většinou šlo o námořníky nebo rybáře. Živá setkání s tímto tvorem proto zůstávala vědecky nepotvrzená. Záznam živé krakatice se získat nedařilo, všechna fakta o těchto hlavonožcích pocházela z jejich mrtvých těl.\n\nV září 2004 se japonským vědcům konečně podařilo pod vodou krakatici nalákat na návnadu a pořídit přes 500 snímků. Poté se krakatici podařilo uprchnout, k návnadě však zůstalo přichyceno její utržené 5,5 m dlouhé chapadlo. Stále nebylo zjištěno, jaké velikosti mohou krakatice v přírodě dorůst. Podle jizev vorvaňů se předpokládá, že mohou být rozhodně podstatně větší než kterýkoli z mrtvých exemplářů vyplavených mořem - odhady se pohybují mezi 10 a 18 m.\n\nV současnosti je za největšího hlavonožce považován Kalmar Hamiltonův (\"Mesonychoteuthis hamiltoni\"), který žije v antarktických mořích.\n\n"}
{"id": "47010", "url": "https://cs.wikipedia.org/wiki?curid=47010", "title": "Nădlac", "text": "Nădlac\n\nNădlac (maďarsky Nagylak, slovensky Nadlak) je rumunské město v župě Arad v Sedmihradsku s 8 154 obyvateli.\n\nNădlac je nejvýznamnější hraniční přechod ze západního Rumunska do Maďarska. Téměř polovina obyvatel se hlásí ke slovenské národnosti (jde o centrum evangelických Slováků v Rumunsku).\n\n\n\n"}
{"id": "47013", "url": "https://cs.wikipedia.org/wiki?curid=47013", "title": "Nagylak", "text": "Nagylak\n\nNagylak je obec v Maďarsku v župě Csongrád v okrese Makó.\n\nMá rozlohu 470 ha a žije zde 484 obyvatel (2011).\n"}
{"id": "47014", "url": "https://cs.wikipedia.org/wiki?curid=47014", "title": "Oldřich (syn Soběslava I.)", "text": "Oldřich (syn Soběslava I.)\n\nOldřich (1134 – po r. 1176) byl synem českého knížete Soběslava I. a Adléty, knížetem Olomoucka (1173–1176).\n\nPo smrti otce musel Oldřich s dalšími sourozenci emigrovat ze země. Asi se uchýlil do Uher či Polska. Později pobýval v Říši, kde doufal získat podporu krále proti svému bratranci Vladislavovi II., což se mu nakonec částečně povedlo v roce 1152. Český kníže to ale včas rozpoznal a naoko mu nabídl smír, Oldřich mu uvěřil a vrátil se domů.\n\nZde Oldřich získal do správy Hradecko, ale brzy poznal, že skutečnou moc nezíská a možná přijde i o nově nabytý kraj. Proto již 1153 znovu prchl do Polska a pak (1157) do Říše, kde se snažil získat podporu, ale dlouho nebyl úspěšný. Císař Fridrich I. Barbarossa ho jen trpěl jako pojistku proti českému vládci.\n\nNová šance se naskytla až v roce 1173. Císař sesadil nového českého knížete Bedřicha a Čechy nabídl Oldřichovi. Ten však nabídku nepřijal s tím, že větší právo na vládu má jeho starší bratr Soběslav II., dosud v Čechách vězněný, a tak se i stalo. Soběslav II. bratrův čin ocenil udělením olomouckého údělu, největšího z moravských údělů. Postupně ale Oldřich začal nesouhlasit s bratrovou politikou. Oldřich byl na bratrův příkaz zatčen a brzy umírá ve vězení.\n\n\n"}
{"id": "47021", "url": "https://cs.wikipedia.org/wiki?curid=47021", "title": "PPS", "text": "PPS\n\nZkratka PPS může mít více významů, například: \n\n"}
{"id": "47031", "url": "https://cs.wikipedia.org/wiki?curid=47031", "title": "Kruhový objezd", "text": "Kruhový objezd\n\nKruhový objezd (odborně okružní křižovatka či běžně \"rondel\", \"kruháč\", \"kruhák\" nebo i \"kruhovka\") je typ objízdné křižovatky zpravidla kruhového tvaru (někdy však i například čtvercového). Rozděluje celou křižovatku do několika jednoduchých křižovatek okolo kruhu uprostřed, čímž se pravidla týkající se průjezdu křižovatkou zjednoduší. Kruhové objezdy bývají významné architektonické prvky ve městech; jsou velmi oblíbeným řešením křižovatek například ve Francii a Spojeném království. V České republice si oblibu získaly v devadesátých letech 20. století.\n\nPrůjezd kruhovým objezdem se v jednotlivých zemích mírně liší. V Česku se po kruhovém objezdu jezdí při pohledu shora proti směru pohybu hodinových ručiček. Průjezd kruhovým objezdem v zemích, kde se jezdí vlevo, je podobně jako jiná pravidla zrcadlově převrácený.\n\nDo 1. 7. 2006 platila přednost na kruhovém objezdu: řidič vozidla vjíždějícího na kruhový objezd musel dát přednost vozidlům, která již po kruhovém objezdu jedou. Neplatilo zde tedy pravidlo přednosti zprava. Podle novelizace pravidel silničního provozu od 1. 7. 2006 obecně platí i na kruhovém objezdu přednost zprava - pokud není přednost na kruhovém objezdu vyznačena dopravními značkami, musí dávat řidiči, kteří po něm jedou, přednost vozidlům vjíždějícím na objezd. Prováděcí vyhláška však stanovovala povinnost vyznačit vždy dopravními značkami povinnost dát přednost při vjíždění na objezd, takže fakticky se pravidlo neměnilo. Od 1. 7. 2006 bylo pravidlo doplněno tak, že i v tomto případě jsou organizované útvary chodců, jezdci na zvířatech a průvodci se zvířaty postaveni na roveň vozidlům, jako je tomu ve většině ostatních případů úpravy přednosti.\n\nPři vjezdu na kruhový objezd se od 1. 7. 2006 nesmí upozorňovat na změnu směru jízdy blikáním, protože je jasné, kterým směrem se auto vydá — doprava. Nebliká se ani při jízdě po kruhovém objezdu, jízda po něm se považuje za přímou. Bliká se pouze před výjezdem a při výjezdu z kruhového objezdu, aby auta, která chtějí na kruhový objezd vjet, věděla, že je vyjíždějící auto již nemůže ohrozit, nebo při přejíždění mezi pruhy ve vícepruhovém objezdu.\n\nOd 1. 1. 2016 již neplatí prováděcí vyhláška, která stanovovala povinnost vyznačit vždy dopravními značkami povinnost dát přednost při vjíždění na objezd, takže záleží již pouze na dopravním značení.\n\nKruhové objezdy jsou stavěny hlavně kvůli své bezpečnosti. Středový kruh tvoří přirozenou překážku, kolem které jezdí řidiči pomaleji, a proto i případné nehody mívají jen lehké následky – vozidla se obvykle srazí svými boky v ostrém úhlu, zatímco na klasické křižovatce ke střetu dochází spíše v pravém úhlu nebo čelně s horšími následky. Výjimku tvoří nehody, kdy řidič z nějakého důvodu středový kruh přehlédne a čelně do něj narazí. Takové nehody se často rovnají nárazům do zdi a jsou velmi nebezpečné.\n\nJe-li středový kruh porostlý keři a zároveň má malý poloměr, nemají řidiči potřebný rozhled, což zvyšuje riziko nehody na objezdu. Je-li kruhový objezd dlážděný kamennou dlažbou, nákladní auta trhají kostky z vozovky a výsledek bezpečnost provozu taktéž ovlivňuje spíše negativně. Příkladem takového nešťastného řešení je kruhový objezd v Karlových Varech u obchodního domu Tesco.\n\nKruhový objezd nabízí v podstatě neomezený počet zaústitelných odbočných větví, a to bez újmy bezpečnosti provozu, což je výhoda zejména v porovnání s klasickými křižovatkami o pěti větvích, které jsou nebezpečné nejednoznačnou předností vozidel.\n\nNevýhodou kruhových objezdů je větší zábor ploch a potřeba viditelnosti z příjezdových větví i na ně; proto jej těžko lze umístit např. v těsné městské zástavbě.\n\nDíky jednoduchosti, s jakou se kruhovým objezdem projíždí, a pravidlu, že přednost má auto již na objezdu jedoucí, je propustnost kruhového objezdu obvykle vyšší než tomu bývá u křižovatek řízených buď jen dopravními značkami, někdy i semafory. Každý kruhový objezd má určitou maximální intenzitu provozu, kterou snese. Pokud ji překročí, zahltí se i kruhový objezd.\n\nI když se logicky zdá, že tak, jak jsou dnes vyznačeny přednosti na kruhovém objezdu (přednost na kruhovém objezdu), je propustnost objezdu vyšší, a že by při přednost zprava mohlo docházet k zahlcení, opak je pravdou. Propustnost objezdu při přednosti zprava je nepoměrně vyšší, než při současné úpravě. Je to dáno tím, že řidiči nevjedou na objezd, pokud nemají pocit, že neohrozí auto jedoucí po objezdu a tak se četnost vjíždění rapidně snižuje. Simulace ukazuje, že při dání přednosti autu, které je 10 metrů daleko (cca 1 sekunda) se průjezdnost okruhu snižuje o 25 procent.\n\nVe Francii, kde je stejná úprava, řidiči na kruhovém objezdu používají metodu „zipu“, což je skoro totéž, jako přednost zprava.\n\nÚprava, kterou navrhlo ministerstvo dopravy (2016) je dobrá, ale nebude ji možno použít, protože řidiči by takovou úpravu bez masivní osvěty nerespektovali.\n\nKruhové objezdy se často ve městech využívají jako okrasný prvek. Každý projíždějící totiž nemůže přehlédnout jeho středový kruh. Umělecká výzdoba kruhu květinami, sochami a nebo i vodotrysky je velmi populární např. ve Francii. Podobný zvyk se začíná prosazovat i v Česku. Spousta obcí umísťuje do středu objezdu dominantu, která má obec charakterizovat, např. znak, symbol, tradiční zaměření obce aj. Například v Trutnově (městě draka), je uprostřed jedné z mnoha křižovatek drak. Nespornou výhodou kruhových objezdů ve městech je i možnost jednotlivé kruhové křižovatky od sebe odlišit a řidičům poskytnout výborný orientační bod.\n\nZ mnoha důvodů jsou některé kruhové objezdy upravené, aby lépe vyhovovaly místním podmínkám.\n\nV některých zemích (Spojené království, Nizozemsko), ale i v Česku (České Budějovice) je vodorovné značení některých rozsáhlejších objezdů upraveno do tvaru rozvíjející se spirály – tomuto uspořádání se říká turbookružní křižovatka. Vjezdová větev má vždy více jízdních pruhů, každý z nich s vyznačeným směrem z kruhového objezdu. Do jízdního pruhu, který bude vně kruhového objezdu se řadí vozidla opouštějící objezd první odbočkou, do vnitřního jízdního pruhu vozy opouštějící objezd poslední odbočkou. Řidič tak nemusí na objezdu přejíždět mezi pruhy, správný jízdní pruh si totiž již vybere před křižovatkou a ten jej pak vyvede přímo ven z kruhového objezdu.\n\nExistují i okružní křižovatky, které umožňují přímý průjezd pro určitý směr. Tyto však bývají řízeny světelnou signalizací.\n\nKruhové objezdy s jiným, než kruhovým tvarem, usnadňují průjezd křižovatkou v určitých směrech. Návrh tvaru závisí na intenzitě provozu v daných směrech.\n\nMiniokružní křižovatka je okružní křižovatka s pojížděným středem.\n\nDrtivá většina dálničních křižovatek ve Spojeném království je řešena jako kruhový objezd. Ten přímo neprotíná dálnici, ale je postaven na mostech nad ní a vedou k němu nájezdy. Pro řidiče to znamená zjednodušení orientace - křižovatky mají jednotný tvar a při přejetí odbočky se lze na každém sjezdu z dálnice i snadno otočit. Větší kruhové objezdy jsou řízeny světly. Nevýhodou je sice nutnost stavby dvou mostů přes dálnici, ale naopak obrovskou výhodou se stává menší záběr prostoru, který normálně i malá mimoúrovňová křižovatka vyžaduje pro své vratné větve, oblouky a rozplety. Navíc se dálnice může křížit s více silnicemi v jednom bodě. V České republice je asi nejznámějším příkladem (zatím nedostavěná) MÚK Opatovice nad Labem na dálnici D35. Podobné kruhové křižovatky ovšem vytlačují původní čtyřlístkový tvar a na českých dálnicích jich bylo postaveno už několik.\n\nMěsto Swindon v anglickém hrabství Wiltshire je známé svým „kouzelným kruhovým objezdem“. Je to velký kruh, na který se napojuje pět silnic. Každé napojení je ale malým kruhovým objezdem. Po velkém kruhu se tedy vlastně může projíždět v protisměru. Tento systém byl navržen Britskou laboratoří pro výzkum silnic. Má mít vyšší propustnost než obyčejný kruhový objezd. Byl postaven v roce 1972. Podobný objezd se nalézá i ve městě Hemel Hempstead v hrabství Hertfordshire.\n\nGPS lokalizace:\n\nKruhový objezd dominující Vítěznému náměstí v Praze–Dejvicích má dva jízdní pruhy s dalším odbočovacím. Navíc celý kruhový objezd ve třech místech protínají tramvajové koleje. Pro řidiče neznalého místních poměrů může být jeho průjezd komplikovaný. Pražané nazývají toto náměstí běžně \"„Kulaťák“\". Ve 30. letech 20. století však tramvajové koleje tvořily kruhový objezd také a to uvnitř kruhového objezdu pro silniční dopravu. Pozice a počet jejich odboček zůstal stejný.\n\nVelký kruhový objezd v Havířově (místními zvaný prostě \"„rondel“\"), nedaleko vlakového nádraží, který patří mezi největší úrovňové (průměr vnitřní zelené plochy cca 120 m) a nejstarší (vybudován v 60. letech 20. století) v Česku, je netypicky kombinován částečným řízením světelnou signalizací. Netypické je také řešení jízdních pruhů: původně kompletně dvoupruhový objezd byl před obdočkou na Ostravu doplněn o třetí jízdní pruh, naopak před odbočkou na ulici Orlovskou byl přebudován v jednopruhovém řešení. K přebudování na současný stav bylo přistoupeno v létě roku 2010, protože původní kruhový objezd přestal kapacitně i bezpečnostně vyhovovat, obzvláště ve směru z Ostravy a Šumbarku, intenzitě dopravy více než 50 tisíc vozidel denně.\n\nTento kruhový objezd je křižovatkou šesti komunikací: ulic Ostravské (silnice I/11 od Ostravy), U Motelu (místní komunikace), Hlavní třídy (silnice I/11 směr centrum Havířova, Žilina), Orlovské (silnice II/475 směr Orlová, Karviná), U Nádraží (místní komunikace, směr sídliště Šumbark) a Železničářů (místní komunikace k vlakovému nádraží). Semafory byly opatřeny příjezdové větve z Hlavní třídy, Ostravské ulice a ulice U Nádraží. Současné řešení je považováno za dočasné, poněvadž je v tomto místě do budoucna počítáno s mimoúrovňovým křížením silnic v rámci výstavby přeložky silnice I/11 v úseku Havířov - Třanovice s označením S11 (mj. obchvat Havířova). Silnice S11 bude procházet pod tímto kruhovým objezdem v ose od dnešní ulice Ostravské směrem na Orlovskou ulici. Výstavba této silnice je však zatím v nedohlednu.\n\nStřed zelené plochy v minulosti zdobila velkolepá, několik desítek metrů vysoká ocelová plastika s květinovou tematikou (květ je jedním ze symbolů města), která však byla pro neutěšený stav na přelomu tisíciletí stržena a zlikvidována.\n\n\n"}
{"id": "47032", "url": "https://cs.wikipedia.org/wiki?curid=47032", "title": "Bohušice", "text": "Bohušice\n\nBohušice (s předložkou 2. pád \"do Bohušic\", 6. pád \"v Bohušicích\") jsou obec ležící jižně od města Třebíče a na severovýchod od města Moravských Budějovic. Nadmořská výška obce je 431 metrů nad mořem. Žije zde obyvatel. Od roku 1990 jsou Bohušice samostatnou obcí s vlastní samosprávou. V jihozápadní části obce se nachází rozsáhlý Bohušický rybník (dříve až 17 ha, dnes je v soukromém vlastnictví, slouží jako rybník chovný a přibližná rozloha je asi 15 ha).\n\nNázev se vyvíjel od varianty de Bohuschycz (1355), in Bohussicz (1381), Bohussicze (1448, 1481, 1526), v Bohussijczich (1532), Baussycze (1609), Bausitz (1671), Bauschitz (1718, 1720, 1751), Bauschitz a Baussice (1846) až k podobám Bauschitz a Bohušice v roce 1872. Místní jméno znamenalo ves lidí Bohušových. Pojmenování je rodu ženského, čísla pomnožného, genitiv zní Bohušic.\n\nÚzemí Bohušic bývalo v pravěku hustě osídleno. Nejstarší nálezy spadají do období mladší doby kamenné; významné jsou však i nalezené předměty z období šáreckého stupně kultury s lineární keramikou. Výzkum zde prováděli František Vildomec a Jaroslav Palliardi; šlo o sídliště za panským dvorem. U Bohušic se též těžil grafit pro potřeby hrnčířství.\n\nRoku 1355 je doložena první písemná zmínka v deskovém zápisu, o tom, že v Bohušicích sídlil rod Markvartů (Markvart z Bohušic s manželkou a později pravděpodobně jejich synové Jan a Petr z Bohušic). V roce 1364 pak získal do svého držení část Bohušic Ježek zvaný Šosek (či Šolín), ten však téhož roku prodal Šosek svoji část Bohušic Nevlasovi z Lesonic. Ten pak v roce 1365 spolu s bratrem Markvartem z Lesonic (či z Lesůněk) koupili od Petra z Bohušic jeho dvůr, mlýn a jeden lán polí. V roce 1366 ve vsi sídlil Vyknar s manželkou Markétou. Markvart z Lesonic pak Bohušický majetek prodal bratrovi Nevlasovi. Později přešly Bohušice do majetku Jindřicha Schellenberga se synem Alexandrem. V roce 1379 polovina bohušického panství připadla Smilovi z Police a v roce 1409 pak Vznatovi Hechtovi z Rosic.\n\nV roce 1412 pak část patřila stále Petrovi z Bohušic, část pak v roce 1416 patřila Jakubovi Ocáskovi z Bohušic (ten však majetek prodal Onšovi z Bohušic), další část Bohušic však patřila Benešovi z Krhova. Roku 1492 pak Johanka z Bohušic prodala celou ves Zikmundovi Manovi z Manova. Následně patřily Bohušice Václavu Manovi z Manova, Alexandrovi z Chlévského, Janu Kubovi z Kunštátu, Janu z Hrochova, Janu Hynkovi ze Sloupna, Tandaryáši Bullovi z Bořitova, Tasovi Meziříčskému z Lomnice, Kateřině Meziříčské z Lomnice, Zikmundovi z Tiefenbachu, Petrovi Rechenberkovi ze Želetic na Jaroměřicích a Arnoštu Stokhornarovi ze Storejnu. V roce 1619 pak byl majetek Arnošta ze Storejnu konfiskován a Bohušice pak připadly v roce 1622 Mikuláši Prusenovskému a Milotovi Hynkovi.\n\nOd roku 1628 pak bohušické panství, Vícenice a dům ve Znojmě Gerhartovi z Questenberku – staly se tak součástí jaroměřického panství. Součástí jaroměřického panství byla ves až do roku 1849.\n\nRoku 1923 pak byla provedena reforma pozemků, kdy pole ve vsi byly rozděleny mezi příslušníky obce Bohušice, Popovice a Blatnice a v roce 1928 pak byla do vsi přivedena elektřina. V roce 1937 pak majitelka jaroměřického panství prodala dvůr v Bohušicích Františkovi Bláhovi z Bohušic, v roce 1945 odešla 1. května německá armáda z obce a 9. května byla obec osvobozena Rudou armádou. Roku 1953 pak bylo založeno JZD v obci, v zámku pak byly založeny stáje.\n\nV roce 1989 nikdo nevystoupil v rámci Občanského fóra, ale v Jaroměřicích nad Rokytnou ano, bohušický poslanec byl odvolán z funkce. Občanské fórum v obci nebylo založeno ani v roce 1990. Dne 18. července téhož roku pak bylo odhlasováno, že se obec osamostatní. Novým starostou se 4. prosince stal František Plocek (nezávislý kandidát). Roku 1997 pak byl vybudován veřejný vodovod v obci a mezi lety 1999 a 2000 byla dokončena plynofikace vesnice. V roce 2011 byla zřízena železniční zastávka nedaleko obce.\n\n\n\n\n\n"}
