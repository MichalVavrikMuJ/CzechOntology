{"id": "23064", "url": "https://cs.wikipedia.org/wiki?curid=23064", "title": "Obecná teorie relativity", "text": "Obecná teorie relativity\n\nObecná teorie relativity (zkratkou OTR) je fyzikální teorie gravitace publikovaná Albertem Einsteinem v roce 1915, která je popisem gravitace užívaným v moderní fyzice. Obecná teorie relativity zobecňuje speciální relativitu a Newtonův gravitační zákon do jednotného popisu gravitace jako geometrické vlastnosti prostoru a času neboli prostoročasu. Především postuluje, že \"zakřivení prostoročasu\" přímo závisí na energii a hybnosti dané hmoty nebo záření. Závislost je vyjádřena Einsteinovými rovnicemi gravitačního pole, které jsou souborem parciálních diferenciálních rovnic.\n\nNěkteré předpovědi obecné teorie relativity se významně liší od předpovědí klasické fyziky, zejména pokud jde o plynutí času, geometrii prostoru, pohyb těles při volném pádu a šíření světla. Mezi příklady těchto rozdílů patří gravitační dilatace času, gravitační čočkování, gravitační rudý posuv světla a gravitační časové zpoždění. Všechny doposud provedené pokusy a pozorování předpovědi obecné teorie relativity potvrdily. Existují i jiné relativistické teorie gravitace, ale obecná teorie relativity je nejjednodušší teorie, která je v souladu s experimentálními daty. Přesto zůstávají nezodpovězené otázky, zejména vyřešení rozporů mezi teorií relativity a zákony kvantové fyziky, které by umožnilo obě teorie spojit do jedné úplné a vnitřně konzistentní teorie kvantové gravitace.\n\nEinsteinova teorie má důležité astrofyzikální důsledky. Například z ní vyplývá existence černých děr, oblastí prostoru, ve kterých je prostor a čas zakřiven takovým způsobem, že z nich nic nemůže uniknout, dokonce ani světlo. Černé díry jsou závěrečným stádiem vývoje hmotné hvězdy. Intenzivní záření vydávané některými druhy astronomických objektů pochází podle četných důkazů z černých děr; například mikrokvasary a aktivní galaktická jádra jsou důsledkem přítomnosti hvězdných a obřích černých děr. Gravitační ohyb světla se může projevit jako tzv. gravitační čočkování, při kterém lze pozorovat několikanásobný obraz jediného vzdáleného astronomického objektu. Obecná relativita také předpověděla existenci gravitačních vln, které byly přímo pozorovány až po sto letech prostřednictvím zařízení LIGO. Obecná teorie relativity je také základem současných kosmologických modelů trvale se rozpínajícího vesmíru.\n\nObecná teorie relativity je široce uznávána jako teorie neobyčejné krásy a je často označována jako \"nejkrásnější\" ze všech existujících fyzikálních teorií.\n\nBrzy po zveřejnění speciální teorie relativity v roce 1905 začal Einstein uvažovat, jak začlenit gravitaci do svého nového relativistického rámce. V roce 1907, počínaje jednoduchým myšlenkovým experimentem zahrnujícím pozorovatele během volného pádu, zahájil osm let trvající hledání relativistické teorie gravitace. Po četných oklikách a chybných začátcích jeho práce vyvrcholila v listopadu 1915, kdy Pruské akademii věd prezentoval to, co je nyní známo jako Einsteinovy rovnice gravitačního pole. Tyto rovnice určují, jak je geometrie prostoru a času ovlivněna jakoukoli přítomnou hmotou a zářením, a tvoří základ Einsteinovy obecné teorie relativity.\n\nEinsteinovy rovnice gravitačního pole jsou nelineární a velmi obtížně řešitelné. Einstein používal metody aproximace pro zjišťování počátečních předpovědí teorie. Ale již na počátku roku 1916 astrofyzik Karl Schwarzschild našel první netriviální exaktní řešení Einsteinových rovnic, tzv. Schwarzschildovu metriku. Toto řešení dalo základ pro popis konečných fází gravitačního kolapsu a objektů dnes známých jako černé díry. Ve stejném roce byly podniknuty první kroky směrem k zobecnění Schwarzschildova řešení na elektricky nabité objekty, které nakonec vyústily v Reissnerovo-Nordströmovo řešení, nyní spojené s elektricky nabitými černými děrami. V roce 1917 Einstein aplikoval svoji teorii na vesmír jako celek a vytvořil tak obor relativistické kosmologie. V souladu s tehdejším vědeckým názorem předpokládal existenci statického vesmíru, a proto do svých původních rovnic přidal nový parametr – kosmologickou konstantu – tak, aby odpovídaly předpokládanému pozorování. Nicméně v roce 1929 práce Edwina Hubbla a dalších ukázaly, že se náš vesmír rozpíná. To je snadno popsatelné pomocí expandujícího kosmologického řešení nalezeného Alexandrem Fridmanem v roce 1922, které nevyžaduje kosmologickou konstantu. Georges Lemaître použil tato řešení ke zformulování nejstarší verze modelu Velkého třesku, ve které se náš vesmír vyvinul z extrémně horkého a hustého dřívějšího stavu. Einstein později označil kosmologickou konstantu za největší omyl svého života.\n\nBěhem tohoto období zůstávala obecná teorie relativity mezi fyzikálními teoriemi poněkud kuriozitou. Jasně převyšovala Newtonův gravitační zákon, neboť byla v souladu se speciální teorií relativity a vyřešila několik jevů nevysvětlitelných Newtonovou teorií. Einstein sám ukázal už v roce 1915, jak jeho teorie vysvětluje anomálii ve stáčení perihelia planety Merkur bez jakýchkoliv umělých parametrů. Expedice vedená Arthurem Eddingtonem podobně v roce 1919 potvrdila předpověď obecné teorie relativity pro stáčení paprsků od Slunce během úplného zatmění Slunce dne 29. května 1919, což Einsteina okamžitě proslavilo. Přesto teorie vstoupila do hlavního proudu teoretické fyziky a astrofyziky teprve s velkými pokroky přibližně mezi lety 1960 a 1975, nyní známých jako zlatý věk obecné teorie relativity. Fyzikové začali chápat koncept černé díry a identifikovat kvasary jako jeden z astrofyzikálních projevů těchto objektů. Stále přesnější testy ve sluneční soustavě potvrdily predikční sílu teorie a relativistická kosmologie se také stala přístupnou pro přímé pozorovací testy.\n\nV průběhu let získala obecná teorie relativity pověst jako teorie mimořádné krásy. Podle astrofyzika Subrahmanyana Chandrasekhara obecná teorie relativity vykazuje na vícero úrovních to, co Francis Bacon nazýval „podivnost v proporcích“ (\"tj\". prvky, které vzbuzují úžas a překvapení). Teorie klade proti sobě základní pojmy (prostor a čas \"versus\" hmota a pohyb), které byly dříve považovány za zcela nezávislé. Chandrasekhar také poznamenal, že Einsteinovými jedinými vodítky při hledání přesné teorie byl princip ekvivalence a jeho cit, že správný popis gravitace by měl mít geometrický základ. Dalšími prvky krásy souvisejícími s obecnou teorií relativity jsou její jednoduchost, symetrie, způsob, jakým začleňuje invarianci a sjednocení a dokonalá logická konzistence.\n\nObecnou teorii relativity lze pochopit zkoumáním podobností a zároveň odchylek od klasické fyziky. Prvním krokem je zjištění, že klasická mechanika a Newtonův gravitační zákon připouští geometrický popis. Kombinace tohoto popisu se zákony speciální teorie relativity vede k heuristickému odvození obecné teorie relativity.\n\nZákladem klasické mechaniky je představa, že pohyb tělesa lze popsat jako kombinaci volného (či setrvačného) pohybu, a odchylky od tohoto volného pohybu. Takové odchylky jsou způsobeny vnějšími silami působících na těleso podle druhého Newtonova pohybového zákona, který říká, že samotná síla působící na těleso je rovna (setrvačné) hmotnosti vynásobená jeho zrychlením. Upřednostňované inerciální pohyby jsou spojeny s geometrií prostoru a času: ve standardních vztažných soustavách klasické mechaniky se objekty při volném pohybu pohybují podél přímých čar konstantní rychlostí. V moderním jazyce jsou jejich dráhy geodetiky, přímé světočáry, v zakřiveném prostoročasu.\n\nNaopak lze očekávat, že setrvačné pohyby, identifikované pozorováním skutečných pohybů těles a úpravou vnějších sil (jako je elektromagnetismus nebo tření), mohou být použity k definování geometrie prostoru, stejně jako časových souřadnic. Nejednoznačnost se objeví, jakmile do hry vstoupí gravitace. Podle Newtonova gravitačního zákona a jeho ověření nezávislými experimenty, které prováděl Eötvös a jeho nástupci (viz Eötvösův experiment), existuje univerzálnost volného pádu (známá také jako slabý princip ekvivalence nebo univerzální rovnost setrvačné a pasivní gravitační hmotnosti): trajektorie testovaného tělesa při volném pádu závisí pouze na jeho poloze a počáteční rychlosti, avšak nikoli na žádné z jeho materiálových vlastností. Zjednodušená verze je obsažena v Einsteinově experimentu s výtahem, ilustrovaném na obrázku vpravo: pro pozorovatele v malé uzavřené místnosti není možné rozhodnout sledováním trajektorie těles, jako je např. upuštěný míč, zdali je místnost v klidu v gravitačním poli nebo ve volném prostoru na palubě rakety, která zrychluje rychlostí rovnající se gravitačnímu poli.\n\nVzhledem k univerzálnosti volného pádu neexistuje žádný pozorovatelný rozdíl mezi inerciálním pohybem a pohybem vlivem gravitace. To naznačuje definici nové třídy inerciálního pohybu, konkrétně objektů volného pádu pod vlivem gravitace. Tato nová třída preferovaných pohybů také definuje geometrii prostoru a času – v matematických pojmech jde o pohyb po geodetikách spojený se specifickou konexí, která závisí na gradientu gravitačního potenciálu. V této konstrukci má prostor stále obyčejnou euklidovskou geometrii. Avšak \"prostoročas\" jako celek je složitější. Jak lze ukázat pomocí jednoduchých myšlenkových experimentů po trajektoriích volného pádu různých testovaných částic, výsledek pohybu prostoročasových vektorů, které mohou znamenat rychlost částic (interval časové povahy/časupodobný interval), se bude lišit podle trajektorie částic; matematicky hovoříme, že Newtonovo spojení není integrabilní. Z toho lze vyvodit, že prostoročas je zakřivený. Výsledná Newton-Cartanova teorie je geometrická formulace newtonovské gravitace za použití pouze kovariantních konceptů, tj. popisu, který je platný v libovolném požadovaném souřadném systému. V tomto geometrickém popisu slapové síly – relativní zrychlení těles ve volném pádu – souvisí s odvozeným vztahem ukazujícím, jak je upravená geometrie způsobena přítomností hmoty.\n\nJakkoliv je geometrická newtonovská gravitace pozoruhodná, její základ – klasická mechanika – je pouze zvláštním případem (speciální) relativistické mechaniky. V jazyce symetrie: pokud lze gravitaci zanedbat, je fyzika lorentzovsky invariantní, jako například speciální teorii relativity, spíše než galileovsky invariantní, jako v klasické mechanice. (Definující symetrií speciální teorie relativity je Poincarého grupa, která zahrnuje translace, rotace a lorentzovské transformace.) Významné rozdíly mezi těmito dvěma přístupy nastávají, když se zabýváme rychlostmi blížícími se rychlosti světla a oblastmi vysokých energií.\n\nS Lorentzovou symetrií vstupují do hry další struktury. Jsou definovány sadou světelných kuželů (viz obrázek). Světelné kužele definují kauzální strukturu: pro každou událost existuje soubor událostí, které mohou v zásadě buď ovlivňovat, nebo být ovlivněny prostřednictvím signálů nebo interakcí, které nemohou cestovat rychleji než světlo (například událost na obrázku) a soubor událostí, na něž je takový vliv nemožný (například událost na obrázku). Tyto sady jsou nezávislé na pozorovateli. Ve spojení se světočárami volně padajících částic mohou být světelné kužele použity k rekonstrukci semi Riemannovské metriky prostoročasu, přinejmenším až ke kladnému skalárnímu faktoru. V matematických pojmech toto definuje konformní strukturu nebo konformní geometrii.\n\nSpeciální teorie relativity je definována bez vlivu gravitace, takže je vhodným modelem pro praktické aplikace, když lze tento vliv zanedbat. Když se přizve do hry gravitace a za předpokladu univerzálnosti volného pádu platí obdobná úvaha jako v předchozí části: neexistuje globální inerciální vztažná soustava. Místo toho existují přibližné inerciální vztažné soustavy pohybující se podél volně padajících částic. Převedeny do jazyka prostoročasu: přímé světočáry, které definují inerciální vztažnou soustavu bez gravitace, jsou deformovány na linie, které jsou vůči sobě zakřivené, což naznačuje, že zahrnutí gravitace vyžaduje změnu geometrie prostoročasu.\n\n\"A priori\" není jasné, zda se nové lokální soustavy ve volném pádu shodují s referenčními rámci, ve kterých platí zákony speciální teorie relativity – tato teorie je založena na šíření světla a tedy na elektromagnetismu, který by mohl mít jiný soubor preferovaných soustav. Ale při použití různých předpokladů o speciálně relativistických soustavách (jako je jejich fixace na Zem nebo ve volném pádu) lze odvodit různé předpovědi pro gravitační rudý posun, tedy způsob, jakým se mění frekvence světla když se světlo šíří gravitačním polem (viz níže). Skutečné měření ukazují, že volně padající soustavy jsou ty, ve kterých se světlo šíří tak, jak tomu je ve speciální teorii relativity. Zobecnění tohoto postulátu, a to, že zákony speciální teorie relativity mají dobrou aproximaci ve volně padajících (a nerotujících) referenčních soustavách, je známo jako Einsteinův princip relativity, zásadní průvodní princip pro zobecnění speciálně relativistické fyziky tak, aby zahrnovala i gravitaci.\n\nStejná experimentální data ukazují, že čas měřený hodinami v gravitačním poli, tzv. vlastní čas, nesplňuje pravidla speciální teorie relativity. V jazyce geometrie prostoročasu neměří podle Minkowského metriky. Stejně jako v Newtonovském případu to naznačuje obecnější geometrii. V malých měřítkách jsou všechny referenční soustavy, které jsou ve volném pádu, ekvivalentní a přibližně Minkowské. V důsledku toho se nyní zabýváme zakřiveným zobecněným Minkowského prostoru. Metrický tenzor, který definuje geometrii – zejména to, jak se měří délky a úhly – není Minkowského metrika speciální teorie relativity, je to zobecnění známé jako semi nebo pseudo-Riemannova metrika. Navíc každá Riemannova metrika je přirozeně spojena s určitým druhem spojení, Levi-Civitovou konexí, a to je ve skutečnosti spojení, které splňuje princip ekvivalence a vytváří prostor lokálně Minkowský (tj. ve vhodných lokálních inerciálních souřadnicích je metrika Minkowská a její první parciální derivace a koeficienty spojení zmizí).\n\nPo formulaci relativistické, geometrické verze vlivů gravitace zůstává otázka zdroje gravitace. V Newtonovské gravitaci je zdrojem hmota. Ve speciální teorii relativity se ukazuje, že hmota je součástí obecnější kvantity nazývané tenzor energie a hybnosti, který zahrnuje jak hustotu energie, tak i hybnost, stejně jako napětí: tlak a střih. Při použití principu ekvivalence lze tento tenzor snadno zobecnit na zakřivený prostoročas. Vycházejíc dále z analogie s geometrickou Newtonovskou gravitací je přirozené předpokládat, že rovnice pole pro gravitaci se týká tohoto tenzoru a Ricciho tenzoru, který popisuje určitou třídu slapových efektů: změnu objemu pro malý oblak testovaných částic, které jsou zpočátku v klidu a pak padají volným pádem. Ve speciální teorii relativity zachování energie-hybnosti odpovídá tvrzení, že tenzor energie a hybnosti je bez divergence. Tato formule lze též snadno zobecnit na zakřivený prostoročas nahrazením parciální derivace svými protějšky v podobě zakřivených variet, kovariantních derivací zkoumaných v diferenciální geometrii. S touto dodatečnou podmínkou je kovariantní odchylka tenzoru energie a hybnosti, a tedy co je na druhé straně rovnice, nula – nejjednodušší je sada rovnic, kterým se říká Einsteinovy rovnice gravitačního pole:\n\nNa levé straně je tzv. Einsteinův tenzor, specifická kombinace Ricciho tenzoru formula_2 a metriky. Kde formula_3 je symetrický. Konkrétně:\n\nje skalár křivosti. Samotný Ricciho tenzor souvisí s obecnějším Riemannovým tenzorem křivosti jako\n\nNa pravé straně \"formula_6\" je tenzor energie a hybnosti. Všechny tenzory jsou zapsány v abstraktním indexovém zápisu. Porovnáním předpovědi teorie s pozorovanými výsledky pro oběžnou dráhu planet nebo rovnocenně s tím, že slabá gravitace, nízkorychlostní limit je newtonovská mechanika, konstanta úměrnosti může být stanovena jako \"κ\" = 8π\"G\"/\"c\", kde \"G\" je gravitační konstanta a \"c\" je rychlost světla. Když nepůsobí žádná hmota, tak zmizí tenzor energie a hybnosti, a výsledkem jsou Einsteinovy rovnice pro vakuum,\n\nExistují alternativy k obecné teorii relativity postavené na stejných předpokladech, které zahrnují i další pravidla a nebo omezení, což vede k různým rovnicím polí. Příkladem je Whiteheadova teorie, Brans- Dickeova teorie, teleparalelismus, \"f\"(\"R\") gravitace a Einstein-Cartanova teorie.\n\nOdvození popsané v předchozí části obsahuje všechny informace potřebné k definování obecné teorie relativity, popis jejích klíčových vlastností a řešení otázky zásadního významu ve fyzice, konkrétně, jak lze teorii použít pro modelování.\n\nObecná teorie relativity je metrická teorie gravitace. V jejím jádru jsou Einsteinovy rovnice, které popisují vztah mezi geometrií čtyřrozměrné pseudo-Riemannovské variety reprezentující prostoročas a tenzor energie a hybnosti obsažený v tomto prostoročasu. Fenomeny, které jsou v klasické mechanice připisovány působení síly gravitace (například volný pád, pohyb po oběžné dráze a trajektorie kosmických lodí), odpovídají inerciálnímu pohybu uvnitř zakřivené geometrie prostoročasu v obecné teorii relativity; neexistuje žádná gravitační síla odklánějící objekty z jejich přirozených, přímých cest. Namísto toho gravitace odpovídá změnám ve vlastnostech prostoru a času, což zase mění nejpravděpodobnější cesty, které budou objekty přirozeně následovat. Zakřivení je zase způsobeno energií a hybností hmoty. Parafrázováním relativisty Johna Archibalda Wheelera, prostoročas říká hmotě, jak se má pohybovat; hmota říká prostoročasu, jak se má zakřivovat.\n\nZatímco obecná teorie relativity nahrazuje skalární gravitační potenciál klasické fyziky symetrickým tenzorem druhého řádu, druhá je redukována na prvních v některých mezních případech. U slabých gravitačních polí a pomalé rychlosti k rychlosti světla se předpovědi teorie shodují s předpoklady teorie Newtonovy gravitačního zákona.\n\nJelikož je konstruována pomocí tenzorů, vykazuje obecná teorie relativity princip obecné kovariance: její zákony – a další zákony formulované v obecném relativistickém rámci – zaujímají stejnou formu ve všech souřadnicových systémech. Navíc teorie neobsahuje žádné invariantní geometrické pozaďové struktury, tj. je nezávislá na pozadí. Splňuje tak přísnější obecný princip relativity, totiž že přírodní zákony jsou pro všechny pozorovatele stejné. Místně, jak je vyjádřeno v principu ekvivalence, je prostoročas Minkowský a zákony fyziky vykazují lokální lorentzovskou kovarianci.\n\nJádrem koncepce obecně relativistického modelování je řešení Einsteinových rovnic. Vzhledem k Einsteinovým rovnicím a vhodným rovnicím pro vlastnosti hmoty se takové řešení skládá ze specifické semi-Riemannovy variety (obvykle definované tím, že udává metriku ve specifických souřadnicích) a specifických polí definovaných na této varietě. Hmota a geometrie musí splňovat Einsteinovy rovnice, a speciálně tenzor energie a hybnosti hmoty musí být bez divergence. Hmota musí samozřejmě také vyhovovat jakýmkoliv dalším rovnicím, které byly zavedeny na jeho vlastnostech. Stručně řečeno, takovým řešením je model vesmíru, který vyhovuje zákonům obecné teorii relativity a možná i dalším zákonům upravujícím jakoukoli hmotu, která může být přítomna.\n\nEinsteinovy rovnice jsou nelineární parciální diferenciální rovnice a jako takové jsou obtížně přesně řešitelné. Přesto je známo několik přesných řešení, ačkoli jen málo má přímé fyzikální využití. Nejznámějšími přesná řešení, a také ta, které jsou nejzajímavější z fyzikálního hlediska jsou Schwarzschildovo řešení, Reissner-Nordströmovo řešení a Kerrova metrika, které každé odpovídá určitému druhu černé díry v jinak prázdném vesmíru, a Friedmann-Lemaître-Robertson-Walkerův a de Sitterův vesmír, kdy oba popisují rozpínající se vesmír. Přesná řešení velkého teoretického zájmu zahrnují Gödelův vesmír (který otevírá zajímavou možnost cestování v čase v zakřivených vesmírech), řešení Taub-NUT (modelový vesmír, který je homogenní, ale anizotropní) a anti de Sitterův prostor (který nedávno získal význam v kontextu toho, co se nazývá Maldacenova domněnka, AdS/CFT).\n\nVzhledem k obtížnosti nalezení přesných řešení se Einsteinovy rovnice často řeší také numerickou integrací na počítačích nebo tím, že zvažuje malé odchylky od přesných řešení. V oblasti numerické relativity se používají výkonné počítače, které simulují geometrii prostoročasu a řeší Einsteinovy rovnice pro zajímavé situace, jako jsou srážky dvou černých děr. Tyto metody mohou být v zásadě aplikovány na jakýkoli systém, který má dostatečné množství výpočetních prostředků, a může se zabývat zásadními otázkami, jako jsou nahé singularity. Přibližná řešení mohou být také nalezena v teoriích perturbace, jako je linearizovaná gravitace a její zobecnění, post-newtonovská expanze, obě byly rozvinuty Einsteinem. Ten druhý systém poskytuje systematický přístup k řešení geometrie prostoročasu, který obsahuje rozložení hmoty, která se pohybuje pomalu ve srovnání s rychlostí světla. Rozšíření zahrnuje řadu pojmů; první pojmy představují Newtonovskou gravitaci, zatímco další pojmy představují stále menší korekce k Newtonovské teorie kvůli obecné teorii relativity. Rozšířením tohoto rozmachu je parametrizovaná post-newtonovská aproximace (PPN), která umožňuje kvantitativní srovnání předpovědí obecné teorie relativity a alternativních teorií.\n\nObecná teorie relativity má celou řadu fyzikálních důsledků. Některé vyplývají přímo z axiómů teorie, zatímco jiné byly objeveny až v průběhu mnoha let výzkumu, který následoval po Einsteinově prvotním zveřejnění teorie.\n\nZa předpokladu, že platí princip ekvivalence, gravitace ovlivňuje plynutí času. Světlo vyslané do gravitační studny je posunuto do modra, zatímco světlo vyslané v opačném směru (tj. vycházející z gravitační studny) je posunuto do červena; společně jsou tyto dva jevy známé jako gravitační frekvenční posun. Obecněji děje v blízkosti masivního tělesa probíhají pomaleji ve srovnání s ději probíhajícími dále; tento jev je znám jako gravitační dilatace času.\n\nGravitační červený posun změřen laboratorně a pomocí astronomických pozorování. Gravitační časová dilatace v gravitačním poli Země byla mnohokrát změřena pomocí atomových hodin, a je průběžně ověřována díky provozu globálního polohovacího systému (GPS). Ověření předpovědí pro silná gravitační pole přineslo pozorování binárních pulsarů. Všechny výsledky jsou v souladu s obecnou teorií relativity. Při současném stupni přesnosti však tato pozorování nerozlišují mezi obecnou teorií relativity a jinými teoriemi, ve kterých platí princip ekvivalence.\n\nObecná teorie relativity předpovídá, že dráha světla bude sledovat zakřivení prostoročasu, když bude procházet kolem hvězdy. Tento efekt byl nejprve potvrzen pozorováním světla hvězd nebo vzdálených kvazarů, které se zakřiví, když prochází kolem Slunce.\n\nTyto a související předpovědi vyplývají ze skutečnosti, že světlo sleduje dráhu tzv. světelné nebo nulové geodetiky – zobecnění přímek, kterými putuje světlo v klasické fyzice. Tyto geodetiky jsou zobecněním invariance rychlosti světla ve speciální teorii relativity. Při zkoumání vhodných modelů prostoročasu (buď vnější Schwarzschildova metrika, nebo pro více než jedno těleso post-newtonovská aproximace) se objevuje několik vlivů gravitace na šíření světla. I když ohyb světla může být také odvozen zobecněním volného pádu na světlo, takto vypočtený úhel zakřivení je pouze poloviční oproti hodnotě dané obecnou teorií relativity.\n\nSe zakřivením světelného paprsku úzce souvisí gravitační časové zpoždění (neboli Shapirův efekt), jev, kdy světelný signál cestuje déle, pokud prochází gravitačním polem, než kdyby se pohyboval mimo toto pole. Tato předpověď byla mnohokrát úspěšně experimentálně ověřena. V parametrizovaném post-newtonovském formalismu (PPN) je jak míra zakřivení světelného paprsku, tak gravitačního časového zpoždění dána parametrem γ, který zahrnuje vliv gravitace na geometrii prostoru.\nRoku 1916 Einstein předpověděl existenci gravitačních vln, fluktuací v metrice prostoročasu, které se šíří rychlostí světla. S ohledem na analogie mezi gravitací slabého pole a elektromagnetismem se zde jedná o analogii elektromagnetických vln. Dne 11. února 2016 vědecký tým aLIGO oznámil, že přímo detekoval gravitační vlny ze srážky dvojice černých děr.\n\nNejjednodušší typ takové vlny lze znázornit jejím působením na prstenec volně se vznášejících částic. Sinusová vlna prostupující tímto kruhem směrem k pozorovateli zkresluje prstenec charakteristickým rytmickým způsobem (viz animovaný obrázek vpravo). Vzhledem k nelinearitě Einsteinových rovnic se libovolně silné gravitační vlny neřídí principem superpozice, což ztěžuje jejich popis. Pro slabá pole však lze provést lineární aproximaci. Takové linearizované gravitační vlny jsou dostatečně přesným popisem extrémně slabé vlny, o kterých se předpokládá že dorazí na Zemi jako následek událostí ve velmi vzdáleném vesmíru, které obvykle vytváří odchylky relativních vzdáleností o formula_8 nebo méně. Metody analýzy dat běžně využívají skutečnosti, že tyto linearizované vlny mohou být Fourierovou řadou.\n\nNěkterá exaktní řešení popisují gravitační vlny bez jakékoli aproximace, např. sled vln putující prázdným prostorem nebo Gowdyho vesmír, typy rozšiřujícího se vesmíru naplněného gravitačními vlnami. Ale pro gravitační vlny produkované v astrofyzikálně významných situacích, jako je splynutí dvou černých děr, jsou v současné době numerické metody jediný způsob pro konstrukci vhodných modelů.\n\nObecná teorie relativity se liší od klasické mechaniky v řadě předpovědí týkajících se oběžných těles. Předpovídá celkovou rotaci (precesi) oběžných drah planet, stejně jako pokles oběžné dráhy způsobený emisí gravitačních vln a účinky související s relativitou směru.\n\nPodle obecné teorie relativity se apsidy jakékoliv oběžné dráhy (bod přiblížení nejbližšího tělesa obklopujícího centrum hmoty systému) stáčí; oběžná dráha není elipsou, ale podobá se elipse, která se otáčí ve svém ohnisku, což vede k růžici podobnému tvaru křivky (viz obrázek). Einstein nejprve odvodil tento výsledek použitím přibližné metriky představující newtonovskou hranici a využitím oběžného tělesa jako testovací částice. Skutečnost, že jeho teorie poskytovala jasné vysvětlení odchylky stáčení perihelia Merkuru, objevené v roce 1859 Urbainem Le Verrierem, byla pro Einsteina důležitým důkazem toho, že konečně našel správný tvar rovnic gravitačního pole.\n\nJev lze také odvodit buď použitím přesné Schwarzschildovy metriky (popisující prostoročas kolem sférické hmoty) nebo mnohem obecnější post-newtonovské aproximace. Je způsoben vlivem gravitace na geometrii prostoru a přenosem vlastní energie na gravitaci tělesa (zakotvenou v nelinearitě Einsteinových rovnic). Relativistická precese byla pozorována u všech planet, které umožňují přesné měření precese (Merkur, Venuše a Země), stejně jako v binárních pulsarových systémech, kde je o pět řádů větší.\n\nV obecné teorii relativity je posun perihelia σ, vyjádřený v radiánech za otáčku, dán přibližně:\n\nkde:\n\nPodle obecné teorie relativity binární systém vyzařuje gravitační vlny, čímž ztrácí energii. Kvůli této ztrátě se vzdálenost mezi oběma těmito tělesy snižuje, stejně jako jejich doba oběhu. V rámci sluneční soustavy nebo pro běžné dvojité hvězdy je účinek příliš malý, aby byl pozorovatelný. To ale není případ blízkého binárního pulsaru, systému dvou obíhajících neutronových hvězd, z nichž jedna je pulsar: od pulsaru pozorovatelé na Zemi dostávají pravidelnou řadu rádiových pulsů, které mohou sloužit jako vysoce přesné hodiny, což umožňuje přesné měření oběžné dráhy. Protože neutronové hvězdy jsou nesmírně kompaktní, vyzařují značné množství energie ve formě gravitačního záření.\n\nPrvní pozorování poklesu doby oběhu vlivem emise gravitačních vln provedl Russell Hulse a Joseph Taylor pomocí binárního pulsaru PSR1913+16, který objevili v roce 1974. Jednalo se o první, byť nepřímou, detekci gravitačních vln, za kterou jim byla v roce 1993 udělena Nobelova cena za fyziku. Od té doby bylo nalezeno několik dalších binárních pulsarů, zvláště dvojitý pulsar PSR J0737-3039, ve kterém jsou pulsary obě hvězdy.\n\nNěkolik relativistických efektů přímo souvisí s relativitou směru. Jedním z nich je geodetický efekt: osový směr gyroskopu ve volném pádu v zakřiveném prostoročasu se změní ve srovnání například se směrem světla přicházejícího od vzdálených hvězd – i když takový gyroskop představuje způsob, jak udržet směr jak jen to je možné stabilně („Paralelní přenos“). Pro systém Měsíc-Země byl tento efekt změřen pomocí odrazu laserového paprsku od Měsíce. V poslední době byla změřena pro testování hmotností na palubě družice Gravity Probe B s přesností lepší než 0,3 %.\n\nV blízkosti rotující hmoty se objevují gravitomagnetické efekty neboli strhávání časoprostoru (Lensův-Thirringův jev). Vzdálenému pozorovateli se zdá, že objekty blízko masivního tělesa se stáčí kolem tohoto tělesa. Nejvíce extrémní je to pro rotující černé díry, kde je rotace nevyhnutelná pro jakýkoli objekt vstupující do zóny známé jako ergosféra. Takové účinky mohou být opět testovány díky jejich vlivu na orientaci gyroskopů při volném pádu. Poněkud sporné testy byly provedeny pomocí satelitů LAGEOS, což potvrdilo relativistické předpovědi. Byla také využita sonda Mars Global Surveyor obíhající kolem Marsu.\n\nZakřivení paprsků světla gravitací je zodpovědné za novou třídu astronomických jevů. Pokud je mezi astronomem a vzdáleným cílovým objektem umístěn masivní objekt s vhodnou hmotností a vhodnou relativní vzdáleností, astronom uvidí několik deformovaných obrazů zdroje. Takové účinky jsou známé jako gravitační čočky. V závislosti na konfiguraci, rozměrům a rozložení hmoty může vzniknout dva nebo více obrazů, jasný prsten známý jako Einsteinův prstýnek nebo částečné prstence nazvané oblouky.\nPrvní případ byl objeven v roce 1979; od té doby byly pozorovány stovky gravitačních čoček. Dokonce i když je více obrazů příliš blízko k sobě, aby bylo možné je vyřešit, efekt může být stále měřen, např. jako celkové zesvětlení cílového objektu; bylo zaznamenáno několik takových „událostí gravitačního mikročočkování “.\n\nGravitační čočka se rozvinula v nástroj pozorování oblohy. Používá se k detekci přítomnosti a rozdělení temné hmoty, k poskytnutí „přírodního dalekohledu“ pro pozorování vzdálených galaxií a k získání nezávislého odhadu Hubbleovy konstanty. Statistické vyhodnocení údajů z čoček poskytuje cenný pohled na strukturální vývoj galaxií.\n\nPozorování binárních pulsarů poskytuje silné nepřímé důkazy o existenci gravitačních vln (viz pokles dráhy výše). Detekce těchto vln je hlavním cílem současného výzkumu souvisejícího s relativitou. V současnosti je v provozu několik pozemních detektorů gravitačních vln, zejména interferometrické detektory gravitačních vln GEO 600, LIGO (dva detektory), TAMA 300 a VIRGO. Různá časová pole pulsaru používají milisekundové pulzy pro detekci gravitačních vln v kmitočtovém rozsahu 10 až 10 Hertzů, který pochází z binárních superobřích černých děr. V současnosti je ve vývoji evropský vesmírný detektor eLISA / NGO jehož předcházející mise (LISA Pathfinder) byla zahájena v prosinci 2015.\n\nPozorování gravitačních vln slibuje doplnění pozorování v elektromagnetickém spektru. Očekává se, že poskytnou informace o černých dírách a jiných hustých objektech, jako jsou neutronové hvězdy a bílí trpaslíci, a o některých druzích kolapsů Supernov a o procesech ve velmi raném vesmíru, včetně charakteristických rysů určitých druhů hypotetických kosmických strun. V únoru 2016 vědecký tým aLIGO oznámil, že detekoval gravitační vlny ze splynutí černých děr.\n\nVždy, když se poměr hmotnosti objektu k jeho poloměru stává dostatečně velkým, obecná teorie relativity předpovídá vznik černé díry, oblasti v prostoru, ze které nic, ani světlo, nemůže uniknout. V současnosti přijímaných modelech vývoje hvězd jsou neutronové hvězdy kolem 1,4 sluneční hmotnosti a hvězdné černé díry s hmotností několika až několika desítek sluncí považovány za konečný stav vývoje masivních hvězd. Obvykle má galaxie ve svém středu jednu obří černou díru s hmotností několika milionů až několik miliard hmotností Slunce, a o její přítomnosti se předpokládá, že hraje důležitou roli při vzniku galaxie a větších kosmických struktur.\nAstronomicky nejdůležitější vlastností kompaktních objektů je, že poskytují nadmíru účinný mechanismus pro přeměnu gravitační energie na elektromagnetické záření. Akrece, pád prachu nebo plynné hmoty do hvězdné nebo obří černé díry, se považuje za zodpovědný za některé velkolepě zářící astronomické objekty, zejména různé druhy aktivních galaktických jader v galaktických mírách a hvězdných objektech, jako jsou mikrokvasary. Zejména akrece může vést k relativistickým výtryskům, soustředěným paprskům vysoce energetických částic, které jsou vymrštěna do prostoru téměř rychlostí světla.\nObecná teorie relativity hraje ústřední roli při modelování všech těchto jevů a pozorování poskytují silné důkazy o existenci černých děr s vlastnostmi předpověděnými teorií.\n\nČerné díry jsou také vyhledávanými cíli při hledání gravitačních vln (srov. gravitační vlny, výše). Spojení binárních černých děr by mělo vést k tomu, že některé z nejsilnějších signálů gravitačních vln dopadnou na detektory na Zemi a fáze přímo před spojením („cvrlikání“) by mohla být použita jako standardní svíčka pro odvození vzdálenosti k událostem spojování – a proto slouží jako sonda kosmické expanze na velké vzdálenosti. Gravitační vlny produkované, když se hvězdná černá díra vrhá do obří černé díry, by proto měly poskytovat přímé informace o geometrii obřích černých děr.\n\nSoučasné modely kosmologie jsou založeny na Einsteinových rovnicích gravitačního pole, které zahrnují kosmologickou konstantu Λ, která má významný vliv na rozsáhlou dynamiku vesmíru,\nkde \"formula_12\" je metrika prostoročasu. Izotropní a homogenní řešení těchto rozšířených rovnic, Friedmann-Lemaître-Robertson-Walkerovo řešení, umožňují fyzikům modelovat vesmír, který se vyvinul za posledních 14 miliard let z horké rané fáze velkého třesku. Jakmile je v astronomickém pozorování fixováno malé množství parametrů (například průměrná hustota hmoty vesmíru), mohou být k testování použity další pozorovací údaje. Předpovědi, všechny úspěšné, zahrnují počáteční množství chemických prvků vytvořených v období primární nukleosyntézy, rozsáhlou strukturu vesmíru a existenci a vlastnosti „ozvěny sálání“ z raného kosmu, tzv. kosmického mikrovlnného pozadí.\n\nAstronomické pozorování kosmologické rychlosti rozpínání umožňují odhadnout celkové množství hmoty ve vesmíru, i když povaha této záležitosti zůstává zčásti tajemná. Zdá se, že přibližně 90 % veškeré hmoty je temnou hmotou, která má hmotnost (nebo ekvivalentně gravitační účinek), ale nepůsobí elektromagneticky, a proto nemůže být přímo pozorována. V rámci známé fyziky částic nebo jinde neexistuje obecně přijímaný popis tohoto nového druhu hmoty. Pozorované důkazy z průzkumů rudých posunů vzdálených supernov a měření kosmického záření také ukazují, že vývoj našeho vesmíru je významně ovlivněn kosmologickou konstantou, která vede k zrychlení rozpínání vesmíru nebo ekvivalentní formou energie s neobvyklou stavovou rovnicí, známou jako temná energie, jejíž povaha zůstává nejasná.\n\nInflační fáze, dodatečná fáze silně zrychlené expanze v kosmickém čase kolem 10 sekund, byla představena jako hypotéza v roce 1980, kdy se vyskytlo několik záhadných pozorování, které nebyly vysvětleny klasickými kosmologickými modely, jako byla téměř dokonalá homogenita záření kosmického pozadí. Nedávná měření kosmického záření vedly k prvnímu důkazu tohoto scénáře. Existuje však ohromující škála možných inflačních scénářů, které nelze omezit současnými pozorováními. Ještě větší otázkou je fyzika nejstaršího vesmíru před inflační fází a blízká době, kdy klasické modely předpovídají singularitu velkého třesku. Směrodatná odpověď by vyžadovala úplnou teorii kvantové gravitace, která ještě nebyla zformulována (viz kapitola o kvantové gravitaci níže).\n\nKurt Gödel ukázal, že existují řešení Einsteinových rovnic, které obsahují uzavřené časupodobné křivky (UČK), které umožňují smyčky v čase. Řešení vyžadují extrémní fyzikální podmínky, které se v praxi pravděpodobně neobjeví a zůstává otevřenou otázkou, zda je další fyzikální zákony zcela nevyloučí. Od té doby byly nalezeny další podobně nepraktické řešení obsahující UČK, jako je například Tiplerův válec a průchozí červí díra.\n\nV obecné teorii relativity žádné hmotné těleso nedokáže dohonit nebo předstihnout světelný impuls. Žádný účinek události \"A\" nedosáhne jiné místo \"X\" před dopadem světla z \"A\" na \"X\". V důsledku toho zkoumání všech světelných světočar (nulových geodetik) poskytuje klíčové informace o kauzální struktuře prostoročasu. Tato struktura může být zobrazena pomocí Penroseových diagramů, ve kterých jsou nekonečně velké oblasti prostoru a nekonečné časové intervaly zmenšeny („kompaktní“) tak, aby se vešly na konečnou mapu, zatímco světlo stále cestuje po diagonálách jako ve standardních prostoročasových schématech.\n\nS vědomým důležitosti významu příčinné struktury Roger Penrose a další vyvinuli to, co je známo jako globální geometrie. V globální geometrii nejsou předmětem studia žádná partikulární řešení (nebo rodina řešení) Einsteinových rovnic. Spíše se vztahy, které platí pro všechny geodetiky, jako je Raychaudhuriova rovnice a další nespecifické předpoklady o povaze hmoty (obvykle ve formě energetických podmínek), používají k odvození obecných výsledků.\n\nPomocí globální geometrie mohou být některé prostoročasy zobrazeny tak, že obsahují hranice nazývané horizonty událostí, které ohraničují jednu oblast od zbytku prostoročasu. Nejznámějšími příklady jsou černé díry: jestliže je hmota stlačena do dostatečně malého prostoru (podle tzv. obručové hypotézy je příslušným rozměrovým měřítkem Schwarzschildův poloměr), žádné světlo zevnitř nemůže uniknout ven. Vzhledem k tomu, že žádný objekt nemůže předstihnout světelný impuls, je taktéž uvězněna veškerá vnitřní hmota. Průchod z vnějšku do vnitřku stále zůstává možný, což ukazuje, že hranice, \"horizont\" černé díry, není fyzickou bariérou.\nČasné studie černých děr se opíraly o explicitní řešení Einsteinových rovnic, konkrétně o sféricky symetrické Schwarzschildovo řešení (používané k popisu statické černé díry) a o osově symetrické Kerrově metrice (používané k popisu rotující, stacionární černé díry, které přivádí zajímavé vlastností, jako je ergosféra). Pozdější studie za pomocí globální geometrie ukázaly obecnější vlastnosti černých děr. Z dlouhodobého hlediska jsou to spíše jednoduché objekty charakterizované jedenácti parametry specifikujícími energii, lineární hybnost, moment hybnosti, polohu v určitém čase a elektrický náboj. To je uvedeno v teorémech o jedinečnosti černé díry: „černé díry nemají vlasy“, to znamená že nemají žádné rozlišovací znaky jako jsou například účesy lidí. Bez ohledu na složitost gravitačního objektu, který se zhroutí, aby vytvořil černou díru, je výsledný objekt (vysílající gravitační vlny) velmi jednoduchý.\n\nJeště více pozoruhodné je, že existuje obecná sada zákonů známá jako termodynamika černých děr, která je analogická termodynamickým zákonům. Například podle druhého zákona termodynamiky černých děr plocha (povrch) horizontu událostí obecné černé díry je v čase neklesající, podobně jako entropie termodynamického systému. To omezuje energii, kterou lze získat klasickými prostředky z rotující černé díry (např. pomocí Penroseova procesu). Existují silné důkazy, že zákony termodynamiky černé díry jsou ve skutečnosti podmnožinou zákonů termodynamiky a že povrch černé díry je úměrný její entropii. To vede k úpravě původních zákonů termodynamiky černé díry: například když druhý zákon termodynamiky černé díry se stává součástí druhého zákona termodynamiky, je možné, že oblast černých děr klesá – dokud ostatní procesy zajistí že celkově se entropie zvyšuje. Jako termodynamické objekty s nenulovou teplotou by měly černé díry vyzařovat tepelné záření. Poloklasické výpočty naznačují, že to skutečně dělají, přičemž povrchová hmotnost hraje roli teploty v Planckově zákonu. Toto záření je známé jako Hawkingovo záření (viz níže sekce kvantové teorie).\n\nExistují i jiné typy horizontů. V expandujícím se vesmíru může pozorovatel zjistit, že některé oblasti minulosti nemohou být pozorovány („částicový horizont“) a některé oblasti budoucnosti nemohou být ovlivněny (horizont událostí). Dokonce i v plochém Minkowského prostoru, který je popisován zrychleným pozorovatelem (Rindlerův prostor), budou existovat horizonty spojené s poloklasickým zářením známým jako Unruhův jev.\n\nDalším obecným rysem obecné teorie relativity je výskyt hranic prostoročasu známých jako singularity. Prostoročas může být prozkoumán sledováním časupodobných a světlupodobných geodetik – všech možných způsobů, jak může světlo a částice ve volném pádu cestovat. Některá řešení Einsteinových rovnic však mají „ostré okraje“ – oblasti známé jako gravitační singularity, kde dráhy světla a padajících částic náhle končí a geometrie se stává špatně definovanou. V zajímavějších případech se jedná o „singularity zakřivení“, kde geometrické veličiny charakterizující zakřivení prostoročasu, jako je Ricciho skalár, nabývají nekonečné hodnoty. Známé příklady prostoročasů s budoucími singularitami – kde končí světočáry – jsou Schwarzschildovo řešení, které popisuje singularitu uvnitř věčně statické černé díry nebo Kerrova řešení s prstencovitou singularitou ve věčně rotující černé díře. Friedmann-Lemaître-Robertson-Walkerovo řešení a další prostoročasové popisy vesmíru mají singularity v minulosti, ve kterých světočáry začínají, a to singularitu Velkého třesku, a jiné mají budoucí singularitu (Velkého křachu).\n\nVzhledem k tomu, že tyto příklady jsou všechny velmi symetrické – a tak zjednodušené – je lákavé dojít k závěru, že výskyt singularit je artefaktem idealizace. Známé singulární teorémy, které prokázaly použití metod globální geometrie, říkají jinak: singularity jsou obecnou vlastností obecné teorie relativity a jsou nevyhnutelně, jakmile kolaps objektu s realistickými vlastnostmi prošel určitou etapou a také na začátek široké třídy rozšiřujících se vesmírů. Nicméně teorémy velmi málo říkají o vlastnostech singularit a většina současného výzkumu je věnována charakterizování generické struktury těchto entit (navržená hypotéza např. BKL singularity). Hypotéza kosmické cenzury uvádí, že všechny realistické budoucí singularity (bez dokonalých symetrií, hmota s realistickými vlastnostmi) jsou bezpečně ukryty za horizontem a tedy neviditelné pro všechny vzdálené pozorovatele. Zatím neexistují žádné formální důkazy, výsledky numerických simulací však podporují její platnost.\n\nKaždé řešení Einsteinových rovnic zahrnuje celou historii vesmíru – není to jen nějaký snímek o současných záležitostech, ale celý, případně hmotou naplněný prostoročas. Popisuje stav hmoty a geometrii všude a v každém okamžiku v tomto konkrétním vesmíru. Kvůli své obecné kovarianci Einsteinova teorie sama o sobě nestačí k určení časové evoluce metrického tenzoru. Musí být kombinována s podmínkami souřadnic, které jsou analogické ke kalibraci měřidel v jiných teoriích pole.\n\nAbychom pochopili Einsteinovy rovnice jako parciální diferenciální rovnice, je užitečné je formulovat takovým způsobem, který popisuje vývoj vesmíru v čase. To se děje ve vyjádření „3 + 1“, kde je prostoročas rozdělen na tři rozměry prostoru a jednu časovou dimenzi. Nejznámějším příkladem je ADM formalismus. Tyto rozklady ukazují, že prostoročas evoluční rovnice obecné teorie relativity se dobře chovají: řešení vždy existují a jsou jednoznačně definovány, jakmile byly specifikovány vhodné výchozí podmínky. Takové formulace Einsteinových rovnic pole jsou základem numerické relativity.\n\nPojem evolučních rovnic je úzce spojen s jiným aspektem obecné relativistické fyziky. V Einsteinově teorii se ukázalo nemožné najít obecnou definici pro zdánlivě jednoduchou vlastnost, jakou je celková hmotnost (nebo energie) systému. Hlavním důvodem je to, že gravitační pole – jako každé fyzické pole – musí být připsáno určité energii, ale že je zásadně nemožné tuto energii lokalizovat.\n\nNicméně existují možnosti definovat celkovou hmotnost systému buď pomocí hypotetického „nekonečně vzdáleného pozorovatele“ (ADM hmotnost) nebo pomocí vhodných symetrií (Komarova hmotnost). Pokud vyloučíme z celkové hmotnosti systému energii, která je gravitačními vlnami odnášena do nekonečna, je výsledkem Bondiho hmotnost v nulovém nekonečnu. Stejně jako v klasické fyzice lze prokázat, že tyto hmotnosti jsou kladné. Pro hybnost a moment hybnosti existují odpovídající globální definice. Četné pokusy se snažily definovat \"kvazi-lokální\" veličiny, jako je hmotnost izolovaného systému formulovaného za použití pouze veličin definovaných v konečné oblasti prostoru obsahujícího tento systém. Je naděje, že se získá veličina užitečná pro obecná tvrzení o izolovaných soustavách, jako je například přesnější formulace obručové domněnky.\n\nPokud je obecná teorie relativity považována za jeden ze dvou pilířů moderní fyziky, potom by kvantová teorie, základ pochopení hmoty od elementárních částic po fyziku pevných látek, byla druhá. Nicméně je stále otevřenou otázkou, jak sladit kvantovou teorii s obecnou teorii relativity.\n\nObvyklé kvantové teorie pole, které tvoří základ moderní fyziky elementárních částic, jsou definovány v plochém Minkowského prostoru, což je vynikající aproximace, pokud jde o popis chování mikroskopických částic ve slabých gravitačních polích, jako jsou ty, které se nacházejí na Zemi. Aby bylo možné popsat situace, kdy je gravitace dostatečně silná k ovlivnění (kvantové) hmoty, přestože není dostatečně silná k tomu, aby vyžadovala kvantizaci, fyzikové formulovali kvantové teorie pole v zakřiveném prostoročasu. Tyto teorie se spoléhají na obecnou teorii relativity k popisu zakřiveného prostoročasu a definují obecnou teorii kvantového pole, která popisuje chování kvantové hmoty v tomto prostoročasu. Pomocí tohoto formalismu lze prokázat, že černé díry vyzařují spektrum částic absolutně černého telěsa známých jako Hawkingovo záření, což vede k možnosti, že se časem vypaří. Jak již bylo zmíněno výše, toto záření hraje důležitou roli v termodynamice černých děr.\n\nPožadavek na ucelenost mezi kvantovým popisem hmoty a geometrickým popisem prostoročasu, stejně jako výskyt singularit (kde se stupnice délky zakřivení stávají mikroskopickými), naznačují potřebu úplné teorie kvantové gravitace: pro vhodný popis vnitřku černých děr a velmi raného vesmíru je nutná teorie, v níž je v jazyce kvantové fyziky popsána gravitace a související geometrie prostoročasu. Navzdory velkým snahám není v současné době známa žádná úplná a konzistentní teorie kvantové gravitace, i když existuje řada slibných kandidátů.\nPokusy o zobecnění obvyklé kvantové teorie pole používané v elementární fyzice částic k popisu základních interakcí tak, aby zahrnovaly gravitaci, vedou k vážným problémům. Někteří tvrdí, že při nízkých energiích je tento přístup úspěšný, protože vede k přijatelné efektivní kvantové teorii gravitace. Při velmi vysokých energiích jsou však perturbační výsledky špatně divergentní a vedou k modelům bez předvídatelné síly („perturbační ne-renormalizace“).\nJedním z pokusů překonat tato omezení je teorie strun, kvantová teorie nikoliv bodových částic, ale nepatrných jednorozměrně protažených objektů. Teorie slibuje být jednotným popisem všech částic a interakcí, včetně gravitace; cenou za to jsou neobvyklé vlastnosti, jako šest rozměrů prostoru navíc k obvyklým třem. Takzvaná druhá superstrunová revoluce ve 2. polovině 90. let přinesla hypotézu, že jak teorie strun, tak sjednocení obecné teorie relativity a supersymetrie známé jako supergravitace tvoří součást hypotetického jedenáctirozměrného modelu známého jako M-teorie, což by představovalo jednoznačně definovanou a konzistentní teorii kvantové gravitace.\n\nJiný přístup začíná kanonickými kvantovacími postupy kvantové teorie. Použitím formulace počáteční hodnoty obecné teorie relativity (viz výše uvedené evoluční rovnice) je výsledkem Wheeler-deWittova rovnice (analogie Schrödingerovy rovnice), která se bohužel ukázala jako špatně definována bez řádné ultrafialové (mřížkové) hranice. Nicméně zavedením toho, co je nyní známo jako Aštekarovy proměnné, vede ke slibnému modelu známému jako smyčková kvantová gravitace. Prostor je reprezentován pavučinovou strukturou nazývanou spinová síť, která se vyvíjí v průběhu času v nespojitých krocích.\n\nV závislosti na tom, které vlastnosti obecné teorie relativity a kvantové teorie jsou přijímány beze změny a na jakých úrovních jsou zavedeny změny existuje řada dalších pokusů dospět k životaschopné teorii kvantové gravitace. Některé příklady jsou mřížková teorie gravitace založená na přístupu Feynmanova dráhového integrálu a Reggeova kalkulu, dynamická triangulace, kauzální množiny, modely twistoru nebo modely založené na integrální cestě kvantové kosmologie.\n\nVšechny kandidátské teorie stále mají velké formální a koncepční problémy, které je třeba překonat. Čelí také společnému problému, že dosud neexistuje způsob, jak dát předpovědi kvantové gravitace k experimentálním zkouškám (a tedy rozhodnout mezi kandidáty, kde se jejich předpovědi liší), i když existuje naděje, že se to změní, protože budou k dispozici budoucí údaje z kosmologických pozorování a experimentů s částicovou fyzikou.\n\nObecná teorie relativity se ukázala jako velmi úspěšný model gravitace a kosmologie, který dosud prošel mnoha jednoznačnými pozorovacími a experimentálními testy. Existují však silné náznaky, že teorie je neúplná. Problém kvantové gravitace a otázka reality prostoročasových singularit zůstávají otevřené. Pozorované údaje, které jsou považovány za důkaz temné energie a temné hmoty, mohou naznačovat potřebu nové fyziky. I přesto má samotná obecná teorie relativity bohaté možnosti dalšího zkoumání. Matematičtí relativisté se snaží porozumět povaze singularit a základním vlastnostem Einsteinových rovnic zatímco numeričtí relativisté používají stále výkonnější počítačové simulace (například ty, které popisují splynutí černých děr). V únoru 2016 bylo oznámeno, že dne 14. září 2015 byla vědeckým týmem aLIGO přímo detekována existence gravitačních vln. Obecná teorie relativity zůstává století po jejím zavedení velmi aktivní oblastí výzkumu.\n\n\n\n\n\n\n\n\n\n"}
{"id": "23067", "url": "https://cs.wikipedia.org/wiki?curid=23067", "title": "CD-ROM", "text": "CD-ROM\n\nCD-ROM (hovorově \"Cédéčko\") (anglická zkratka pro \"Compact Disc Read-Only Memory\") je nepřepisovatelné optické záznamové médium fyzicky totožné jako audio CD, formát uložení informací je však přizpůsoben uchování a čtení počítačových dat. Na tomto disku jsou data „vylisována“ od výroby a nejde je tak měnit. Kapacita média může být 650 až 900 MB.\n\nNa rozdíl od diskových zařízení (disketa, pevné disky, ZIP disky, magnetooptické disky apod.) nejsou data ukládána do soustředných kružnic, ale do jedné dlouhé spirály podobně jako na gramofonové desce. Záznam na CD-ROM disku je jednostranný, délka celé spirály je zhruba 6 km a hustota dat v ní uložených je konstantní.\n\nData se zaznamenávají do sektorů, které mají velikost 2352 B. Data mohou být zaznamenána 3 způsoby:\n\nSektor se skládá z 98 rámců. Každý rámec začíná 24 synchronizačními bity a pak následují 2 bloky s 12 uživatelskými byty a 4 byty CIRC- korekce. Každý bajt začíná trojicí spojovacích nulových bitů a 14bitovým kódem bajtu. Při zakódování nesmí být dvě jedničky vedle sebe. Aby toto nenastalo při spojování bajtů jsou proloženy 3 spojovacími nulovými bity. Každá sekunda záznamu obsahuje 75 sektorů.\n\nHistorie CD-ROM sahá do roku 1970 k firmě RCA, která vyvinula oboustranný video disk o průměru 30,5 cm se způsobem zápisu a čtení založeném na optice a odrazu laseru. Vzhledem k vysoké ceně a malé odolnosti se však tento disk mezi veřejností příliš neuchytil. Řada firem ale vyvíjela podobná řešení, situace se změnila až v roce 1980, kdy firmy Philips a Sony uzavřely dohodu o společném standardu. První CD bylo vyrobeno v srpnu roku 1982 v Hannoveru v první továrně na výrobu lisovaných CD, byla na něm vylisována Alpská symfonie Richarda Strausse. Masová výroba pak byla zahájena 17. srpna 1982. Použití pro uložení dat rychle následovalo, rychlost mechanik se označovala násobkem rychlosti původních audio CD (u pozdějších modelů obvykle 52x a více).\n\nV dnešní době jsou tyto datové nosiče téměř vytlačeny modernějšími médii a technologiemi přenosu dat.\n\n"}
{"id": "23070", "url": "https://cs.wikipedia.org/wiki?curid=23070", "title": "Vodní nádrž Orlík", "text": "Vodní nádrž Orlík\n\nVodní nádrž Orlík je součást Vltavské kaskády v jižních a středních Čechách. Byla vybudována v letech 1954–1961 a přehradila tok řeky Vltavy u Solenice na Příbramsku. Nese jméno zámku Orlík, který kdysi vystupoval na skále nad hlubokým údolím Vltavy a dnes se nachází jen pár metrů nad hladinou přehradního jezera.\n\nPřípravné stavební práce budoucího vodního díla Orlík začaly již v roce 1954 a to dříve, než projekt byl oficiálně schválen tehdejší vládou. Během stavby se denně střídalo přes 1 500 dělníků a samotná stavba si vyžádala 2 oběti. Vzniklému umělému jezeru muselo ustoupit 14 mlýnů, velký počet pil a 650 obytných a hospodářských staveb. Pro výstavbu přehrady byla vybudována dlouhá železniční vlečka z Tochovic.\n\nPo stavební stránce byla přehrada dokončena a slavnostně uvedena do provozu 22. prosince 1961 , 8 měsíců před stanoveným termínem dokončení. Poslední, IV. turbína vodní elektrárny byla spuštěna 10. dubna 1962.\n\nV průběhu výstavby vodního díla Orlík byly zatopeny následující vesnice a osady:\n\nTěleso Orlické přehrady je v řetězu vltavských přehrad největší, nejvyšší a nejmohutnější. Její 450 m dlouhá betonová tížní hráz dosahuje v koruně výšky 91 m. Vzdutí je dlouhé na Vltavě 68 km, na Otavě 23 km a na Lužnici 7 km. Největší hloubka je 74 m. Objemem zadržené vody se nádrž Orlík řadí na první místo v České republice. Stálý objem nádrže, určený kótou 330,0 m, činí 280 mil. m³. Zásobní objem je 374,5 mil. m³, z toho využitelný zásobní objem po kótu 351,6 m představuje 85 mil. m³. Ochranný objem nad touto úrovní činí 62,1 mil m³ s maximální hladinou na úrovni 354,0 m nad mořem. Celkový maximální teoretický objem vody tak může dosáhnout 716,6 mil. m³.\n\nVodní elektrárna je umístěna v levé části řeky u paty betonové hráze. Do provozu byla uvedena v letech 1960-61 a celkový instalovaný výkon činí 364 MW. Plného výkonu je elektrárna schopna dosáhnout za 2 minuty a plní důležitou roli při stabilizaci elektrické sítě.\n\nPovodeň v srpnu 2002 znamenala pro VD Orlík velkou zkoušku. Těleso přehradní nádrže přečkalo tuto povodeň bez poškození s výjimkou elektrárny, která byla vyplavena vlnami vody ze spádu z přelivů. Vlny zničily také příjezdovou cestu k elektrárně a most pro pěší v Solenicích, proud vymlel přilehlé břehy pod přehradou a poškodil i lodní zdvihadlo. V průběhu první vlny povodně dne 8. srpna 2002 se přítok do nádrže zvýšil na úroveň 1700 m³ za sekundu a volná kapacita nádrže se díky tomu zcela vyčerpala. Do nástupu druhé vlny se podařilo díky zvýšenému odtoku uvolnit 104 milionů m³ prostoru. Přítok se v následujících dnech snížil asi na 620 m³ za sekundu. Druhá vlna povodně dorazila 11. srpna a velmi rychle zvýšila úroveň přítoku až na rekordních 3900 m³ za sekundu, což odpovídá hodnotě tisíciletého průtoku (Q1000). Kapacita nádrže se postupně vyčerpala a došlo tak k nekontrolovatelnému odtoku s průtokem asi 3100 m³ za sekundu. Nejvyšší hladina 355,17 m n. m. byla dosažena dne 14. srpna ve 4:00 hod. Kulminační průtok se podařilo snížit asi o 800 m³ za sekundu.\n\nPopularitu Orlické přehrady zvýšily tzv. Orlické vraždy. Skupina pěti sériových vrahů v letech 1991–1993 za účelem peněžního zisku zavraždila pět lidí, vesměs podnikatelů, a těla obětí většinou ukrývali do sudů, do nichž nalili louh a shodili je do Orlické přehrady. Autorem tohoto nápadu byl Vladimír Kuna. Prozkoumávání dna bylo zahájeno 10. července 1995. Zpočátku vyšetřování byla vytvořena krycí historka o čištění dna přehrady. Po několika dnech byly nalezeny dva sudy s lidskými ostatky a tělo zabalené v pletivu. Třetí tělo bylo později policejními potápěči nalezeno na dně přehrady zabalené do role pletiva. V roce 2005 natočil režisér Jiří Svoboda na náměty těchto událostí film Sametoví vrazi.\n\n23. září 2006 objevili lidé v přehradě u obce Chrást mrtvolu jednačtyřicetiletého zavražděného muže z Českobudějovicka. Muž měl ruce i nohy svázané.\n\n1. června 2007 nalezli lidé u obce Vlastec vyplavené tělo 53letého muže, kterému předtím manželka namíchala do jídla uspávací prostředky a s neznámým komplicem ho zabila.\n\n21. června 2008 objevili rybáři na hladině nádrže u Červené nad Vltavou ostatky ženy v plastové truhle. Mrtvola byla zabalená v igelitu, ruce měla svázané drátem. Policie předpokládala, že mělo jít o tělo Marcely Sekáčové, za jejíž smrt byl dosud nepravomocně na šest let odsouzen její milenec, lékař Vladimír Mikuš, přestože v době rozsudku nebylo tělo ještě nalezeno.\nTrest pro pachatele byl po odvolání zvýšen na 14 let odnětí svobody.\n\nDalší mrtvolu našli policisté 22. dubna 2014 při pátrání po jiné pohřešované osobě nedaleko hradu Zvíkov. Tělo muže podle nich bylo ve vodě nejméně dva roky a bylo omotáno řetězem, který byl u dna ukotven podstavcem přenosné dopravní značky. Identifikace však byla obtížná, protože v databázi pohřešovaných lidí bylo tou dobou přes 1000 osob, které odpovídaly věku a výšce nalezeného.\n\nV roce 2010 u příležitosti 50. výročí přehrady ji iDnes.cz nazvala „přehradou s krvavou pověstí“, resp. „s nejhorší pověstí“.\n\nV květnu 2014 ČTK publikovala zprávu, že Stavební fakulta ČVUT v Praze zpracovává pro Povodí Vltavy studii o možnostech prevence povodňových škod, aby Povodí Vltavy s. p. na jejím základě přineslo možné varianty do veřejné diskuse a navrhlo nějaké řešení. Studie má být hotova do konce roku 2014. V jedné z krajních teoretických variant počítá s tím, že by byla orlická nádrž vypuštěna a sloužila by jako suchý poldr. Studie zkoumá, zda vltavská kaskáda může trvale snížit hladinu některých přehrad, aniž by byly ohroženy ostatní funkce kaskády, tedy udržování splavnosti řeky na dolním toku, zásobování průmyslových podniků a zemědělství vodou, udržení kvality vody ve Vltavě a dodržení požadavků na výrobu elektřiny. Kvůli své největší rozloze byla Orlická přehrada vybrána ze tří největších nádrží jako nejvhodnější pro vypuštění. Starosta Orlíku Jiří Štrajt vyjádřil obavu, že by dno bylo jednou velkou žumpou a „kdoví, co by se tam všechno našlo“. Rekultivace by si vyžádala obrovské náklady a chataři, rybáři, turisté, z nichž jsou živi místní obchodníci a ubytovatelé a potažmo obce, by krajinu opustili. Provozovatel lodní společnosti Quarter Jindřich Hospaska uvedl, že si vypuštěnou přehradu vlastně umí představit, protože „v tomhle státě je možné všechno“.\n\nHlavní silnice z Tábora směrem na Písek a Plzeň překonávají jezero přes Podolský a Žďákovský most. Silnice z Milevska do Mirotic překonává přehradní nádrž u Zvíkova dvojicí mostů přes Vltavu a Otavu. Po koruně hráze vede silnice spojující Milešov s oblastí Příbramska. Údolí také překonává železniční most trati Tábor − Ražice z roku 1889.\n\nNa přehradním jezeře je zejména v letních měsících provozována lodní doprava, která spojuje turisticky zajímavá místa umístěná téměř po celé délce jezera. Součástí stavby přehrady bylo i lodní zdvihadlo pro lodě o výtlaku do 300 t, to však nebylo dokončeno.\n\n"}
{"id": "23071", "url": "https://cs.wikipedia.org/wiki?curid=23071", "title": "Einstürzende Neubauten", "text": "Einstürzende Neubauten\n\nEinstürzende Neubauten je německá industriální hudební skupina, která vznikla již roku 1980 v Západním Berlíně.\n\n\n\n\n\n\n"}
{"id": "23075", "url": "https://cs.wikipedia.org/wiki?curid=23075", "title": "Alyssa Milano", "text": "Alyssa Milano\n\nAlyssa Jayne Milano (* 19. prosince 1972 Brooklyn, New York, USA) je americká herečka, producentka a bývalá zpěvačka. Nejvíce se proslavila rolemi v televizních seriálech \"Who's the Boss?\" (1984-92), \"Melrose Place\" (1997-98), \"Čarodějky\" (1998-2006) a \"Mistresses\" (2013-14).\n\nJe dcerou modní designérky a manažerky Lin Milano a Thomase M. Milano, který pracuje jako editor filmové hudby. Má mladšího bratra Coryho (narozený 1982), který se také živí herectvím. Má italské předky.\n\nK herectví se dostala úplnou náhodou, když ji chůva jednoho dne vzala s sebou na konkurz do putovního muzikálu \"Annie\", který odstartoval na Broadwayi. Zatímco paní na hlídání odešla s nepořízenou, Alyssa měla tehdy štěstí a dostala svou první roli. V sedmi letech tak s maminkou vyrazila na osmnáctiměsíční divadelní turné. Po návratu do New Yorku účinkovala v reklamách, v deseti letech účinkovala v seriálu \"Who's the Boss?\". Ve 12 letech si zahrála dceru postavy Arnolda Schwarzeneggera ve filmu Komando.\n\nV roce 1994 se snažila získat roli Shannen Doherty v úspěšném seriálu \"Beverly Hills 90210\", ale nepodařilo se jí to.\nV roce 1997 získala roli ve filmu \"Láska na druhý pohled\". Roli Jennifer Mancini hrála v seriálu \"Melrose Place. \"Získala jednu z hlavních rolí seriálu \"Čarodějky\". Objevila se v deseti epizodách seriálu \"Jmenuju se Earl.\"\n\nStala se producentkou a sama hrála ve filmu \"Kluk mojí holky\". 19. dubna 2010 měl premiéru seriál \"Romantically Challanged\", kde hrála Rebeccu Thomas, rozvedenou svobodnou matku. Také produkovala a zahrála si ve filmu \"Neděle u Tiffanyho.\"\n\nUčinkovala ve dvou komediích: \"Týden bez závazků\" a \"Šťastný Nový rok\". V červnu 2013 se objevila v roli Savannah Davis v dramatickém seriálu stanice ABC \"Mistresses\". Po druhé řadě se rozhodla seriál opustit. Poté se stala moderátorkou a porotkyní reality show \"Project Runaway: All Stars\". V roce 2017 se připojila k seriálu stanice Netflix \".\"\n\nV lednu 1999 si vzala Cinjuna Tateho, kytaristu a zpěváka kapely Remy Zero, ale po deseti měsících se dvojice rozvedla.\n\nPo roce vztahu se zasnoubila s Davidem Bugliarim v prosinci 2008 a vzali se 15. srpna 2009 v New Jersey. Mají dvě děti: syna Milo Thomase (narozený 31. srpna 2011) a dceru Elizabellu Dylan (narozená 4. září 2014).\n\n"}
{"id": "23079", "url": "https://cs.wikipedia.org/wiki?curid=23079", "title": "Versta", "text": "Versta\n\nVersta (rusky верста) je stará ruská délková míra, někdy se pro ni používá výraz ruská míle. Je definována jako 500 sažení (sáhů), nebo 1500 aršínů (loktů), tj. 1066,781 metrů. Málo používanou jednotkou byla i versta čtvereční, jejíž hodnota byla 1,138 km.\nTermín meževaja versta označuje dvojnásobnou délku, než je versta. \n\n"}
{"id": "23080", "url": "https://cs.wikipedia.org/wiki?curid=23080", "title": "Ota Pavel", "text": "Ota Pavel\n\nOta Pavel, vlastním jménem Otto Popper (2. července 1930 Praha – 31. března 1973 Praha), byl český prozaik, novinář a sportovní reportér. Je autorem sportovních a autobiografických próz s tématy z vlastního dětství.\n\nNarodil se v Praze jako třetí, nejmladší syn židovského obchodního cestujícího Lea Poppera. Až do svých šesti let bydlel s rodiči a bratry v Praze 7 v ulici Farského (dříve Strossmayerova) v domě Husova sboru. Odtud se přestěhovali do Buštěhradu (zde byl Ota Pavel žákem základní školy, která byla po něm později pojmenována) k rodičům otce a do stejného domu se po válce rodina vrátila.\n\nVelice se zajímal o sport. Za druhé světové války, po transportu jeho otce a obou starších bratrů Jiřího a Huga do koncentračního tábora, žil sám s matkou, která nebyla židovského původu, v Buštěhradě na Kladensku. Mladý Ota krátce pracoval i jako horník. Po skončení války se vrátili živí jeho bratři i otec. Absolvoval obchodní a jazykovou školu, ale maturitu složil až v roce 1960 na \"Střední škole pro pracující\". \n\nKrátce trénoval hokejové družstvo mládeže ve Spartě Praha, ale především se věnoval činnosti redaktora. V letech 1949–1956 působil jako sportovní redaktor v Československém rozhlase, mezi lety 1956 a 1957 pak zastával stejnou pozici v časopise \"Stadion\" a poté několik let v armádním týdeníku \"Československý voják\". Ve \"Stadionu\" také vycházely jeho první literární pokusy, především fejetony ze sportovního prostředí.\n\nJako redaktorovi mu bylo umožněno cestovat, například v roce 1962 doprovázel armádní fotbalové mužstvo do USA, dále do Francie, Švýcarska a samozřejmě SSSR. \n\nPři zimní olympiádě v Innsbrucku (1964) u něj propukla vážná duševní choroba (zřejmě maniodepresivní psychóza), v jejímž důsledku se pokusil podpálit statek nad Innsbruckem. Kvůli této nemoci odešel roku 1966 do invalidního důchodu. Několikrát pobýval v psychiatrických léčebnách a zemřel na srdeční infarkt ve věku 42 let v rodné Praze. Je pohřben na Novém židovském hřbitově na Olšanech vedle svého otce.\n\nNěkteré jeho prózy, především \"Zlatí úhoři\" (s Vladimírem Menšíkem) a \"Smrt krásných srnců\" (s Karlem Heřmánkem), byly úspěšně zfilmovány.\n\nOd února 2000 nese jméno Oty Pavla gymnázium v Praze-Radotíně. Bylo tak učiněno ve spolupráci s bratrem Oty Pavla Hugem. K okolí gymnázia (Berounka, Brdy), se totiž vztahují některá Pavlova díla. \n\nV roce 2002 bylo v Buštěhradě zřízeno muzeum věnované životu a dílu Oty Pavla. Expozice obsahuje množství fotografií, dokumentů a originálních osobních předmětů.\n\n\n\nV roce 2002 připravila Slávka Kopecká v pražském nakladatelství HAK - HUMOR A KVALITA souborné vydání literárního díla Oty Pavla pod názvem \"Sebrané spisy Ota Pavla\"\n\n\n"}
{"id": "23081", "url": "https://cs.wikipedia.org/wiki?curid=23081", "title": "Kapavka", "text": "Kapavka\n\nKapavka (latinsky gonorrhoea či hovorově tripl nebo slangově kapela) patří mezi nejrozšířenější sexuálně přenosné nemoci na světě. Způsobuje ji gramnegativní bakterie \"Neisseria gonorrhoeae\". Onemocnění má obvykle charakter hnisavého zánětu sliznic vylučovacích a pohlavních orgánů, někdy také může zasáhnout konečník, hltan, nebo spojivky v očích.\n\nLatinské pojmenování \"gonorrhoea\" pochází ze dvou slov \"gonos\" (ve významu „semeno“) a \"rhoe\" (ve významu „téci“). Název odráží skutečnost, že výměšek hlenu byl chybně označován jako semeno. Ve starších záznamech odkazovala etymologie slova k biblickému městu \"Gomoria\" (tedy Gomora), pocházející tak z lidové asociace s tímto městem.\n\nČeský výraz \"kapavka\" je odvozen od slovesa \"kapat\", což je slovo onomatopoického původu. Hovorové označení \"tripl\" pochází z německého \"Tripper\", označení pro tuto nemoc rovněž odvozeného ze slovesa \"trippen\" ve významu „kapat“.\n\nV roce 2000 zaznamenalo CDC (\"Center for Disease Control and Prevention\" – Středisko pro kontrolu nad nemocemi a jejich prevencí) v USA 358 995 případů kapavky. Asi 75 procent všech zaznamenaných případů kapavky se vyskytuje u osob ve věku 15–29 let. Nejpostiženější je skupina žen ve věku 15–19 let, u mužů pak věková kategorie 20–24 let. Ekonomové odhadují, že roční náklady na léčbu kapavky a souvisejících komplikací činí téměř 1,1 miliardy USD.\n\nKapavka se nejčastěji šíří při pohlavním styku. Infikované ženy mohou též přenést kapavku na novorozence během porodu, což se nejčastěji projeví jako oční infekce. Tato komplikace se v ČR prakticky nevyskytuje, protože novorozenci narozeni v porodnici mají preventivně ošetřeny oči vkápnutím Opthalmo Septonexu.\n\nInkubační doba činí obvykle 2–14 dnů. První symptomy se u mužů obvykle objevují mezi 2. a 5. dnem po infikaci, u žen 4. až 7. den. Někteří lidé ale mohou být asymptomatičtí (bez příznaků) i několik měsíců.\n\nJelikož jde o nemoc, která se šíří prakticky pouze pohlavním stykem, je nejúčinnější prevencí věrnost jedinému partnerovi nebo alespoň pečlivý výběr sexuálních partnerů. Poměrně účinně snižuje pravděpodobnost přenosu správné užití bariérové antikoncepce (např. kondom).\n\nPrvní infikované místo je obvykle tubulární epitel močové trubice a endocervix (výstelka děložního hrdla). Kromě těchto částí pohlavních a vylučovacích orgánů se bakteriím daří v konečníku, orofarynxu (ústní část hltanu) a spojivkách (očí). Vulva a vagina jsou obvykle ušetřeny, protože jsou pokryté vrstevními epitelními buňkami. Proto je u žen prvním místem infekce obvykle děložní hrdlo.\n\nPostupem času se nemoc může rozšířit do dělohy a vejcovodů a ve výsledku zapříčinit tzv. pánevní zánětovou nemoc, která z různých příčin postihuje víc než 1 milión žen v USA každý rok. Ta může způsobit neplodnost (postiženo je asi 10 % infikovaných žen) či mimoděložní těhotenství.\n\nInfekce kapavkou významně zvyšuje riziko infikování HIV. Jde patrně o důsledek oslabení a narušení povrchu sliznic, které kapavka způsobuje.\n\nAsi 50 % žen s kapavkou je asymptomatických, případně jsou symptomy mírné či atypické. Pacientka si může stěžovat na vaginální výtok, dysurii (obtíže při močení), mezimenstruační krvácení nebo krvácení po styku. Cervix se může jevit normálně nebo může nastat cervicitida (zánět děložního hrdla) s hlenohnisavým výpotkem. Postižení močové trubice způsobuje slabou dysurii, hnisavou sekreci a časté nutkání. Kombinace uretritidy (zánětu močové trubice) a cervicitidy při vyšetření je velmi jasná vodítko pro diagnózu, protože obě místa bývají infikována u většiny pacientek.\n\nPokročilejší symptomy, které mohou indikovat vývoj pánevní zánětové nemoci, zahrnují křeče a bolest, krvácení mezi menstruačními periodami, dávení nebo horečku.\n\nU mužů je nejčastějším projevem dysurie (obtíže při močení) doprovázené řezáním, pálením a hustým hojným hnisavým (podobným kondenzovanému mléku) výtokem z močové trubice (uretry). Vyšetření ukáže zčervenalý externí uretrální močovod. Bez efektivní léčby se může rostoucí infekce rozšířit na nadvarle (epididymis), varlata (testes) nebo prostatu, projevující se navenek bolestí nebo svrběním šourku. Následkem takto rozsáhlé infekce může být neplodnost.\n\nV případě nakažení kapavkou v hltanu (ženy i muži) se projevuje podobně jako angína.\n\nŽeny i muži s rektální (konečníkovou) kapavkou mohou mít anální výtok, perianální (kolem análu) svrběnÍ a rektální krvácení. Proktoskopie (instrumentální vyšetření rekta) ukáže zapálenou slizniční membránu s malým množstvím slizu.\n\nLékaři nebo jiní zdravotníci obvykle používají 3 laboratorní techniky na diagnostiku kapavky: barvicí vzorky přímo na bakterii, detekce bakteriálních genů nebo DNA v moči a růst bakterií v laboratorních kulturách. Mnoho doktorů preferuje použití víc než jednoho testu pro zvýšení přesnosti diagnostiky.\n\nBarvicí test zahrnuje výtěr výtoku z penisu nebo cervixu. Vzorek se umístí na sklíčko a obarví, lékař pak výsledek prohlédne pod mikroskopem. Tento test je spolehlivý u mužů, u žen nelze negativní výsledek považovat za průkazný (asi polovina infikovaných pacientek se jeví jako negativní).\n\nČastěji se používají močové nebo cervikální výtěry pro test detekující geny bakterie. Tyto testy jsou stejně přesné nebo ještě přesnější než kultivace bakterií a používá je mnoho lékařů.\n\nKultivační test zahrnuje dání vzorku výtoku do kultivační nádoby a její inkubaci na 2 dny, aby mohly bakterie růst. Citlivost tohoto testu závisí na místě, ze kterého se vzorek odebere. Kultury cervikálních vzorků detekují infekci asi na 90 procent. Lékaři mohou též vzít kulturu na detekci kapavky z hrdla. Kultury umožňují i testování na bakterie odolné vůči lékům.\ninkubační doba 2-14 dnů\n\nZáklad léčby tvoří správné použití antibiotik. Zvýšení antibiotické rezistence vedlo k poklesu použití penicilinu při léčbě kapavky. V současnosti se preferuje léčba např. ceftriaxonem, co je cefalosporin třetí generace.\n\nDoktoři obvykle předepisují 1 dávku jednoho z následujících antibiotik:\n\nProtože koinfekce s chlamydiemi je častá, lékaři často předepisují kombinaci antibiotik, např. ceftriaxon a doxycyklin nebo azitromycin, která léčí obě nemoci.\n\nNásledná léčba je nutná pro zajištění, aby nemoc byla skutečně vyléčena, vyžadují se i následné kontrolní testy, které vyloučí přenašečství. Sexuální partneři u nichž připadá v úvahu onemocnění, by měli být prohlédnuti.\n\nTěhotné matky infikované kapavkou mohou přenést nemoc na děti během porodu. Gonokoková konjunktivitida (zánět oční spojivky) je jedna z hlavních příčin slepoty u novorozenců. Lze jí předejít aplikací vhodných očních léků, které se nasazují při podezření na zvýšené riziko v tomto směru. Lékaři doporučují, aby se žena před porodem nechala vyšetřit na některé nemoci včetně kapavky.\n\n\n"}
{"id": "23084", "url": "https://cs.wikipedia.org/wiki?curid=23084", "title": "Doktor teologie", "text": "Doktor teologie\n\nDoktor teologie (z lat. ') je akademický titul, který je v současné době udělován vysokými školami v oblasti teologie (bohosloví). Tento titul obvykle udělují teologické fakulty, přičemž je zkracován jako ThDr.\"' (před jménem). Podmínkou k jeho obdržení je již získaný titul magistr (Mgr.) a složení příslušně rigorózní zkoušky, jejíž součástí je i obhajoba rigorózní práce. V současné době se tak jedná o \"fakultativní\" zkoušku zpravidla spojenou s poplatky – nikoli o další formální studium, resp. kvalifikaci. Úroveň dosažené kvalifikace je 7 v ISCED (\"master's degree\", stejná jako Mgr.), přičemž někdy též bývá ThDr. označován, tak jako ostatní tituly získané tímto řízením, jako tzv. malý doktorát.\n\nMezi lety 1998-2016 byl též v Česku vedle toho udělován i titul „doktor teologie“, ovšem ve zkratce (za jménem, odděleno čárkou) Th.D., což byl tzv. velký doktorát (8 v ISCED), který byl dosahován dalším 3-4letým studiem v doktorském studijním programu.\n\nPo řádném ukončení magisterského studia (Mgr./ThDr./ThLic.) je tedy rovněž možné následně studovat v dalším stupni studia, tedy v doktorském studijním programu, přičemž dnes je již i v této oblasti udělován standardní vědecký titul „doktor“ (Ph.D.) – ten se tak nyní uděluje ve všech oblastech (včetně umělecké) i náboženské.\n\nPokud to umožňuje vnitřní předpis školy, resp. příslušný rigorózní řád, může nositel titulu magistr (Mgr.) případně požádat o to, aby mu byla stejná předložená magisterská (diplomová) práce, či event. disertační práce, rovněž uznána i jako rigorózní práce. Rigorózum je ovšem v těchto případech v Česku finančně podmíněno – poplatky s tímto spojené jsou pak příjmem dané vysoké školy.\n\nDoktor teologie byl ve své \"postgraduální variatně\" (Th.D.) dříve udělován po absolvování zmíněného doktorského studia („postgraduální studium“) a obhajobě disertační práce (zpravidla další tři roky studia). Teologický titul Th.D. je tedy ekvivalentem titulu Ph.D. Mírný zmatek může způsobit skutečnost, že zákonodárce oba akademické tituly pojmenoval stejně a odlišil je pouze zkratkou. Další zmatek působí skutečnost, že před rokem 1990 byl titul ThDr. (před jménem) udělován teologickými fakultami v Česku na základě absolvování doktorského studia a obhajoby disertační práce, takže týž titul z období před rokem 1990 a po roce 1998 označuje různou kvalifikaci (ISCED). Na internetových stránkách Ústavu pro jazyk český byla navíc dříve kritizována pravopisná podoba zkratky, podle názoru jazykové poradny ÚJČ by české tradici odpovídala spíše zkratka ThD.\n\nDoktor teologie byl dříve udílen vedle dalších doktorátů, a to ve variantě ThDr. Doktorát teologie (případně též Dr. theol.) bylo dříve za Rakouska i za první československé republiky možné získat po absolvování čtyř rigorózních zkoušek během studia a po sepsání a obhájení disertační práce. První rigorózum bylo zaměřeno na biblické studium Starého a Nového zákona, druhé na církevní dějiny a církevní právo, třetí na dogmatickou a fundamentální teologii a čtvrté na teologii morální a pastorální. Později byla rigorózní zkouška již jen jedna.\n\nPo převzetí moci komunisty byl následně roku 1950 přijat Nejedlého zákon o vysokých školách, který od roku 1953 zrušil tituly a stavovská označení pro nové absolventy a udíleny tak byly pouze \"profesní označení\" (např. promovaný právník atp.). Od roku 1966 pak byla provedena určitá reforma.\nPo revoluci se přešlo na trojstupňový systém studia a novým vysokoškolským zákonem z roku 1990 byly tzv. (fakultativní) malé doktoráty („rigorózní doktoráty“) zrušeny – ThDr. tak udělován nebyl. Po absolvování „vysokoškolského studia“ (dnes magisterský studijní program, 7 v ISCED, \"master's degree\") tak byl udělován titul magistra (Mgr.), obdobně jako v jiných zemích, kde jsou podmínky pro získání doktorátu („disertační doktorát“) obtížnější. „Postgraduální studium“ (dnes doktorský studijní program, 8 v ISCED, \"doctor's degree\") pak bylo spjato s titulem doktor (Dr.).\n\nBoloňský proces následně sjednotil evropské vysokoškolské vzdělávání. Pro nesouhlas se stavem, kdy nebyly udělovány tzv. (fakultativní) malé doktoráty, byl od přijetí nového vysokoškolského zákona v roce 1998, titul „doktor teologie“ (ThDr.) znovu udělován, a to po dodatečné a zpoplatněné rigorózní zkoušce – jeho udělení tak nepředchází žádné další formální studium. Tento stav, kdy se uděluje jak ThDr. (doktor teologie), tak Mgr. (magistr), přičemž oba označují de facto stejnou kvalifikaci (magisterskou úroveň, 7 v ISCED, \"master's degree\"), však bývá předmětem kritiky. Rovněž začal být od této doby obdobně udělován ekvivalent ThDr. – licenciát teologie (ThLic.), a to pouze v oblasti katolické teologie. Zaveden byl od té doby též stejný titul „doktor teologie“, ale s odlišnou zkratkou (Th.D., „disertační doktorát“) pro absolventy doktorských studijních programů (do té doby „postgraduálního studia“), přičemž „doktor teologie“ se tak stal jediným titulem, který měl ze zákona dvě různé zkratky a značil dvě různé kvalifikace (úrovně).\n\nZákon o vysokých školách byl ale nakonec novelizován tak, že udílení \"postgraduálního\" titulu Th.D. bylo od září 2016 zrušeno, všichni absolventi doktorského studijního programu získávají již pouze titul Ph.D. a doktorát teologie tedy zůstal jen v rigorózní formě ThDr. Dosavadní \"velké doktoráty\" teologie nicméně zůstaly zachovány, ačkoli každý jeho nositel může požádat o jeho nahrazení obecným titulem doktor (Ph.D.). Od roku 2016 též byla v zákoně upravena možnost udělovat ThLic. i v jiné oblasti teologie než pouze katolické, tedy nyní stejně jako ThDr.\n"}
{"id": "23089", "url": "https://cs.wikipedia.org/wiki?curid=23089", "title": "Bakalář", "text": "Bakalář\n\nBakalář (z lat. \"baccalaureus\") je akademický titul označující absolventa vysoké školy v bakalářském studijním programu. Zkratka tohoto titulu je Bc., pro umělecké studijní programy se používá varianta, resp. akademický titul, bakalář umění ve zkratce BcA. (z lat. \"baccalaureus artis\"), přičemž obě zkratky titulů se případně umísťují před jméno. Dosažený stupeň vzdělání dle ISCED je 6 (\"bachelor's degree\").\n\nUdělování titulu „bakalář“ (resp. i titulu „bakalář umění“) se v České republice řídí zákonem č. 111/1998 Sb., o vysokých školách, ve znění pozdějších předpisů. Získá ho zpravidla absolvent tří až čtyřletého studia na univerzitě nebo jiné vysoké škole, případně také student, který ukončil studium na vyšší odborné škole oprávněné tento titul ve spolupráci s vysokou školou udělovat. Dle zákona je studium vedoucí k udělení tohoto gradu zaměřeno především na přípravu k výkonu povolání a též i k dalšímu studiu. Úspěšný absolvent, bakalář, se tedy případně může přihlásit i k dalšímu vysokoškolskému studiu i v jiné oblasti v (navazujícím) magisterském studijním programu (7 v ISCED), ten následně zpravidla trvá 1-3 roky.\n\nJako \"bakaland\" se někdy označuje student bakalářského studijního programu, příp. student pracující na své bakalářské práci. Bakalářské studium se řádně ukončuje státní závěrečnou zkouškou (\"státnice\"), jejíž součástí většinou bývá i obhajoba bakalářské (diplomové) práce.\n\nObecně je bakalářský titul základním vysokoškolským titulem – vysokoškolskou kvalifikací – udělovanou de facto po celém světě. Bakalář, resp. tyto tituly nižší úrovně, se většinou ve světě v praxi běžně neužívají (nepíší atd.); v některých zemích (Česko, Slovensko) však může být jejich formální užívání v praxi častější, nicméně ani v těchto zemích se formální oslovování v podobě \"pane bakaláři / paní bakalářko\" zpravidla běžně neužívá.\n\n\"Baccalaureatus\" (\"vavřínem ověnčený\") označoval původně na středověké univerzitě akademický gradus, jehož student dosáhl po absolvování trivia, které tvořila gramatika, dialektika a rétorika. Poté absolvent vypomáhal s učením a následně se věnoval kvadriviu. Později se tento titul získával po absolvování artistické fakulty a umožňoval vstup na ostatní fakulty univerzity. Bakalář následně po dalším studiu a obhajobě samostatné odborné práce (these) mohl získat gradus mistra (lat. magister – magistra) na artistické fakultě (fakultě svobodných umění, odtud jeho celý název „magistr svobodných umění“). V českých zemích tradičně bakalářský titul, tedy bakalářské vzdělání, umožňovalo ještě v 17. století vyučovat na obecných školách.\n\nPro Česko byl titul bakaláře znovu zaveden zákonem z roku 1990, aby také i české akademické tituly lépe odpovídaly titulům ve světě, respektive titulům, přesněji určitým stupňům formální kvalifikace, či programům, z \"anglosaského světa\". Do revoluce bylo v tehdejším socialistickém Československu charakteristické „dlouhé“ vysokoškolské studium a případně následná aspirantura, tedy „dvoustupňový systém.“ Po roce 1989, resp. po přechodu od státem centrálně plánovaného hospodářství k tržní ekonomice, zde byla zákonem z roku 1990 zavedena standardní třístupňová vysokoškolská soustava, přičemž tato soustava bývá obecně označována jako ekonomicky únosnější pro nekomunistické (kapitalistické) státy, a to právě kvůli rozdělení „dlouhého“ (magisterského) studia.\n\nV 90. letech 20. století, přesněji mezi lety 1990-1998, se dle tehdejšího vysokoškolského zákona (tedy zákona č. 172/1990 Sb.) původně v Česku studium, které vedlo k získání bakalářského gradu, oficiálně označovalo jako „(obsahově) ucelená část vysokoškolského studia.“ Tento zákon nicméně ještě zvlášť variantu bakaláře umění (BcA.) pro umělce neodlišoval. Po roce 1998 a zavedení BcA. pro umělce, respektive po Boloňském procesu, se z tohoto stal bakalářský studijní program a obdobně z „vysokoškolského studia“ se stal magisterský studijní program, z dříve „postgraduálního studia“ se pak stal doktorský studijní program (Ph.D.). Dvoustupňový systém „dlouhého“ vysokoškolského studia a případné vědecké aspirantury se tak po revoluci i v Česku transformoval do třístupňového vysokoškolského systému standardního ve světě: bakalář (\"bachelor's degree\") – magistr (\"master's degree\") – doktor (\"doctor's degree\"). Pro orientaci lze uvést, že bakalářské studium tak trvá většinou 3-4 roky, případné (navazující) magisterské studium další 1-3 roky a případně následné doktorské studium obvykle další 3-4 roky.\n\nV zemích Evropy v 90. letech 20. století postupně sjednocoval vysokoškolský systém do tří cyklů tzv. Boloňský proces. Bakalářský titul se tak v současnosti uděluje de facto po celém světě a značí standardní, základní vysokoškolský titul (stupeň kvalifikace), který označuje absolventa prvního cyklu vysokoškolského studia (blíže: ISCED), bakalářského programu, obvykle v trvání tří až čtyřletého studia na vysoké škole. Titul bakaláře (angl. \"bachelor\") se ve světě uděluje v mnoha různých oblastech a podobách (či zkratkách), například: B.A. (či BA, z lat. \"baccalaureus artium\") – \"Bachelor of Arts\", což značí bakaláře humanitních věd, B.S. (BS, B.Sc., BSc, či BSc., z lat. \"baccalaureus scientia\") – \"Bachelor of Science\", což značí bakaláře přírodních věd, dále se ve světě udělují například: \"Bachelor of Engineering, Bachelor of Laws, Bachelor of Pharmacy, Bachelor of Medicine, Bachelor of Surgery\" a další bakalariáty, tedy pro různé obory. Existuje a uděluje se také kupříkladu: B.B.A. – \"Bachelor of Business Administration\" atd.\n\nOblasti, v nichž se bakalář uděluje, se liší dle jednotlivých zemí světa, rovněž se také liší i obvykle užívaný zápis (např. pokud jde o zápis zkratek, tečky – pokud jde třeba o USA či UK). Pro Evropu či Austrálii bývá typičtější bakalářský program v trvání 3 roky, pro Severní Ameriku pak většinou v trvání 4 roky.\n\n"}
{"id": "23090", "url": "https://cs.wikipedia.org/wiki?curid=23090", "title": "Magistr", "text": "Magistr\n\nMagistr (z lat. \"magister\") je akademický titul označující absolventa vysoké školy v magisterském studijním programu. Zkratka tohoto titulu je Mgr., pro umělecké studijní programy se používá varianta, resp. akademický titul, magistr umění ve zkratce MgA. (z lat. \"magister artium\"), přičemž obě zkratky titulů se případně umisťují před jméno. Dosažený stupeň vzdělání dle ISCED je 7 (\"master's degree\").\n\nUdělování titulu „magistr“ (resp. i titulu „magistr umění“) se v České republice řídí zákonem č. 111/1998 Sb., o vysokých školách, ve znění pozdějších předpisů. Získá ho absolvent 1–3letého studia v případě navazujícího magisterského studia na bakalářský studijní program, nebo 4–6letého studia v případě magisterského studijního programu (samostatného, celistvého, tedy souvislého a nenavazujícího studia) na univerzitě, případně na jiné vysoké škole, přičemž tyto souvislé magisterské studijní programy mohou být typické např. pro oblast lékařství, právo, umění apod. Úspěšný absolvent, magistr, může následně za úplatu podstoupit rigorózní řízení a získat tzv. malý doktorát (PhDr., JUDr., PharmDr., RNDr., ThDr. či ThLic.), případně může i dále studovat v doktorském studijním programu (doktor – Ph.D.), tedy získat tzv. velký doktorát (8 v ISCED).\n\nJako \"diplomant\" se někdy označuje student magisterského studijního programu, resp. student pracující na své diplomové práci. Magisterské studium se v tomto případě řádně ukončuje státní závěrečnou zkouškou (\"státnice\"), jejíž součástí je i obhajoba diplomové práce.\n\nMagistr, resp. tituly této úrovně (\"master's degree\"), se většinou ve světě v praxi běžně neužívají, vyjma profesních titulů (např. M.D. apod.), běžně tak většinou v praxi bývají užívány až tituly od vyššího stupně (typicky Ph.D.); v některých zemích (Česko, Slovensko) však může být jejich formální užívání v praxi častější, přičemž jako formálně správné oslovování se zpravidla užívá \"pane magistře / paní magistro\".\n\nTitul se odvozuje z lat. \"magister\" – \"mistr\", učitel, případně představený. Na středověké univerzitě byl \"magister\" („mistr“) původně prostě učitel, už ve středověku se však stal akademickým titulem. Uděloval se bakalářům po dalším studiu a obhajobě samostatné odborné práce (\"these\") na artistické fakultě (fakultě svobodných umění, odtud jeho celý název „magistr svobodných umění“) a byl předpokladem pro získání učitelského oprávnění (tzv. \"licentia docendi\"). Oprávněným tj. zpravidla jmenovaným učitelům se někdy říkalo magister regens. Na odborných fakultách (ve středověku teologické, právnické a lékařské) se uděloval titul doktor, který v 18. století v Rakousku titul magistra nahradil. Magistr zůstal pouze titulem farmaceutů (PhMr.).\n\nTitul magistra byl pro Česko znovu zaveden roku 1990, aby nahradil tzv. (fakultativní) malé doktoráty (PhDr., PharmDr., JUDr., RNDr. a další) a aby též i české akademické tituly lépe odpovídaly titulům \"anglosaského světa\", kde jsou podmínky pro získání doktorátu obtížnější. Tento vysokoškolský zákon (č. 172/1990 Sb.) však ještě variantu MgA. pro umělce neodlišoval. Původně v Česku studium, které vedlo k získání magisterského gradu bylo oficiálně označovalo jako „vysokoškolské studium“, bakalářský studijní program byl označován jako „(obsahově) ucelená část vysokoškolského studia“. Těm, kteří ještě před rokem 1990 absolvovali univerzitní studia bez získání akademického titulu, byl titul magistra (Mgr.) přiznán zákonem. Boloňský proces pak sjednotil evropské vysokoškolské vzdělávání. Pro nesouhlas s tímto stavem, kdy uvedené tituly udělovány nebyly, bylo od přijetí nového vysokoškolského zákona v roce 1998 opět umožněno takovéto tituly získat, a to magistrům po dodatečné a zpoplatněné rigorózní zkoušce – udělení těchto titulů tak nepředchází žádné další formální studium. Tento stav, kdy se udělují jak tzv. (fakultativní) malé doktoráty, tak magistr (Mgr.), přičemž oba označují de facto stejnou kvalifikaci (magisterskou úroveň, 7 v ISCED, \"master's degree\"), však bývá předmětem kritiky.\n\nVyšší kvalifikaci (8 v ISCED, \"doctor's degree\") primárně určenou pro vědeckou činnost je pak možno od roku 1998 dosáhnout dalším 3-4letým studiem v doktorském studijním programu (doktor – Ph.D.), přičemž mezi lety 1990-1998 se jednalo o tzv. „postgraduální studium“ (doktor – Dr.) a v předchozím období (od roku 1953) se pak jednalo o tzv. „vědeckou aspiranturu“ (kandidát věd – CSc.).\n\nBoloňská reforma vysokoškolského studia, zaváděná v Evropě od roku 1998, doporučila užívání titulu magistr, který i v dalších zemích nahrazuje dřívější tituly doktorské nebo diplomové.\n\nV Německu se pro tento nový titul, udělovaný v navazujících (konsekutivních) studijních programech, obvykle užívá anglické Master. Obecně se udělují tyto tituly:\nKromě toho udělují různé vysoké školy i řadu dalších magisterských titulů.\n\nV Rakousku se od roku 2006 tituly také odvozují z angličtiny a mezi nejčastější patří:\n\nVe Velké Británii trvá magisterské studium obvykle 2 až 4 semestry a rozlišují se tzv. \"Taught Masters\" a \"Research Masters\", s vyššími nároky na závěrečnou práci. Nejčastějšími tituly jsou MA, MSc a mnoho dalších. Kromě toho se zavádějí i čtyř- až pětileté tzv. \"Integrated Masters\" s tituly například MPhil, MMath, MRes (research), MPhys, MEng (Engineering) nebo MPharm.\n\nTaké v USA je velká rozmanitost udělovaných titulů. Magisterská studia se počítají mezi \"Graduate studies\", vstupuje na ně daleko menší počet studentů a trvají obvykle dva roky, nejběžnější tituly jsou MA, MSc a MBA. Ke studiu, orientovanému na vědeckou práci, se někde mohou hlásit i bakaláři (BA) a magisterský stupeň absolvují \"en route\" (během studia). Jinak je tomu v lékařství a právu, kde bakaláři studují nejprve tzv. \"professional doctor\" (MD a JD) a pokud se chtějí věnovat výzkumu, pokračují v magisterských programech (LLM).\n\n\n"}
{"id": "23092", "url": "https://cs.wikipedia.org/wiki?curid=23092", "title": "Anime", "text": "Anime\n\nAnime (, \"anime\"; ) je označení japonských animovaných filmů a seriálů. Anime je zvykem dělit na televizní seriály, OVA (Original Video Animation), ONA (Original Net Animation), speciály, filmy a hudební videa. Anime pochází z Japonska, kde je také zdaleka nejrozšířenější, a vyznačuje se charakteristickým stylem kresby postav a pozadí. Termín anime se pro označení animovaných seriálů a filmů vzniklých mimo Japonsko nepoužívá, i přesto jim existují díla vizuálně podobná, například americký animovaný seriál \"Batman budoucnosti\".\n\nAnime pokrývá širokou škálu žánrů, od akčních seriálů přes detektivky až po psychologická dramata. Anime se obvykle vysílá v televizi, distribuuje na DVD nebo publikuje jako videohry. Anime bývá často ovlivněno nebo přímo inspirováno japonskými komiksy manga, nebo občas naopak takové komiksy inspiruje. Občas bývá anime také adaptováno do podoby hraných filmů. Anime produkuje řada japonských animátorských studií, mezi nejznámější patří studio Ghibli nebo Gainax.\n\nV Česku mezi nejznámější představitele anime určeného pro děti patří například seriál \"Pokémon\" nebo film \"Cesta do fantazie\". Z hlediska západní kultury se může jevit jako překvapivé, že řada japonských animovaných filmů je zaměřena spíše na dospělé diváky. Dospělí fanoušci tohoto žánru pokládají za reprezentativní např. tituly jako \"Hrob světlušek\", \"Ghost in the Shell\", \"Neon Genesis Evangelion\", \"Princezna Mononoke\", \"Vampire Hunter D\" nebo \"Akira\".\n\nHistorie anime začala na počátku 20. století, kdy japonští filmoví tvůrci experimentovali s animačními technikami, které se vyvíjely ve Francii, Německu, Spojených státech amerických a Rusku.\n\nAnimace se v Japonsku stala populární jako alternativní forma dějového vyprávění v porovnání s málo rozvinutým japonským hraným filmem. Oproti například Americe, kde jsou hrané pořady a filmy štědře dotované, v Japonsku je hraný filmový průmysl malý a tak trpí nízkými státními dotacemi, umístěním i omezením počtu herců. Film se také obtížně uchycuje na evropském nebo americkém trhu díky nedostatku účinkujících západního vzezření. Zato různorodé použití animace umožňuje tvůrcům vytvářet postavy a prostředí, která nevypadají japonsky a tak jsou západnímu světu blíže.\n\nBěhem 70. let 20. století došlo ke zvýšení popularity manga komiksů – které často později získávaly též anime podobu — obzvláště pak mang Osamy Tezuka, nazývaným „legenda“ a „bůh mangy“. Jako výsledek práce Tezuky a dalších průkopníků v oboru přineslo anime do současného umění plnohodnotné žánry a některé typické rysy. Kupříkladu žánr o gigantických robotech (mimo Japonsko známý jako „mecha“), který se utvořil pod Tezukou, byl vyvíjen pod Go Nagaim spolu s jinými a ke konci desetiletí zcela změněn Jošijukim Tominem. Mecha anime Gundam nebo Macross se v 80. letech rychle staly klasikami žánru. V tom samém desetiletí bylo v Japonsku anime přijato hlavním filmovým proudem a zároveň tak zažilo boom v produkci titulů (mimoto stojí za zmínku, že v Japonsku se manga těší větší publicitě než anime). Ke konci 90. let a na počátku 2. tisíciletí se anime zvýšeně rozšiřovalo na zámořských trzích.\n\nJaponský výraz pro animaci, psaný v katakaně, je アニメーション (\"animéšon\"). Je to přímý přepis a převzaté slovo (viz gairaigo) anglického termínu \"animation\". Japonská zkratka tohoto termínu je アニメ (\"anime\"). Oba výrazy jsou v japonštině rovnocenné, ale zkrácený tvar je více užíván.\n\nSlovo \"anime\" se používá jako podstatné jméno (\"„Díváš se také na anime?“\") nebo jako přídavné jméno (\"„Anime Guyver je odlišný od toho filmového Guyvera.“\"). Slovo je nesklonné a nemá tvar množného čísla (\"„Kolik jsi už viděl anime?“\").\n\nO anime se někdy mluví jako o japanimaci, ačkoliv toto označení se již přestalo používat. Slovo japanimace zažilo svůj vrchol během 70. a 80.let 20. století, kdy bylo běžně používáno v první a druhé vlně anime příznivců. Tato zlatá éra skončila před druhou polovinou 90.let 20. století. Výraz je v dnešní době vnímán spíše v nostalgickém kontextu. V Japonsku pak označuje domácí animovanou tvorbu. Od té doby, co \"anime\", popř. \"animéšon\", popisuje všechny možné druhy animace, je \"japanimace\" využívána k odlišování japonských děl od tvorby zbytku světa.\n\nV evropských zemích poslední dobou slovo anime často zahrnuje též pojem \"manga\". Tento zvyk může pramenit z japonského užití: V Japonsku nabývá \"manga\" významu animace i komiksu (ačkoli použití slova \"manga\" pro animaci je většinou příznakem 'nefanouška'). Mezi českými fanoušky má obvykle \"manga\" přísnější význam „japonského komiksu“.\n\nAnime je širokou paletou uměleckých stylů. Liší se v podstatě od umělce k umělci nebo studio od studia. Jejich typickými rysy jsou většinou velké, kulaté, roztomilé oči, propracované hudební kulisy a postavy stylizované v rozmanitých scénách a příbězích, zaměřené na širší publikum.\n\nV anime existuje mnoho žánrových podkategorií, jejichž náplní může být akce, dobrodružství, příběhy pro děti, komedie, drama, erotika (hentai), fantasy, magie, horor či sci-fi anime.\n\nVětšina anime je kombinací několika žánrů, stejně jako témat. Je tedy těžké přiřadit titul pouze k jednomu žánru. Pořad se může na první pohled jevit jako dílo s jednoduchou zápletkou, ale jeho součástí může být daleko hlubší dějová linie nebo vývoj postav. Například u akčních anime není neobvyklé, pokud se dotýkají takových témat jako je romance, humor či společenská kritika. Stejně tak některé romance jdou ruku v ruce s akčními prvky nebo násilím.\n\nHlavní anime směry:\n\n\n\n"}
{"id": "23096", "url": "https://cs.wikipedia.org/wiki?curid=23096", "title": "Bádensko-Württembersko", "text": "Bádensko-Württembersko\n\nBádensko-Württembersko \"(německy: Baden-Württemberg)\" je jedna ze 16 spolkových zemí Německa. Zaujímá jihozápadní část státního území; hraničí se Švýcarskem a s Francií. Jak co do rozlohy (přes 35 000 km²), tak do počtu obyvatel (10,7 milionu) je třetí největší spolkovou zemí. Hlavním městem je historická württemberská metropole Stuttgart.\n\nBádensko-Württembersko se rozkládá převážně na území středověkého kmenového vévodství Švábska, ovšem severní část náležela ke kmenovému vévodství Franky. Dle pozdějšího historického členění zahrnuje tato spolková země historické země Bádensko, Württembersko a Hohenzollernsko.\n\nBádensko-Württembersko vzniklo dne 25. dubna 1952 sloučením tehdejších spolkových zemí Bádenska, Württemberska-Bádenska a Württemberska-Hohenzollernska na základě výsledků referenda v těchto spolkových zemích. Až do 31. srpna 1955 byl součástí této země zemský okres Lindau (Bodensee), náležející do roku 1945 k Bavorsku.\n\nSpolková země má zemskou vládu složenou z ministrů a tajemníků; předsedá jí zemský předseda vlády. Bádensko-Württembersko bylo tradičně měšťansko-konzervativní a Křesťanskodemokratická unie měla v zemském parlamentu většinu od roku 1953. Ztratila ji až v zemských volbách roku 2011.\n\nV Heidelbergu se nachází nejstarší univerzita v Německu, Univerzita Ruprechta Karla.\n\nV Bádensku-Württembersku se nachází 9 městských okresů\n\nDále se dělí na 35 zemských okresů:\nNejvětších města Bádenska-Württenmberska dle počtu obyvatel v roce 2008:\n"}
{"id": "23111", "url": "https://cs.wikipedia.org/wiki?curid=23111", "title": "Synoptické evangelium", "text": "Synoptické evangelium\n\nJako synoptická evangelia se označují tři evangelia: Matoušovo, Markovo a Lukášovo, která vyprávějí příběh Ježíše Krista podobným způsobem. Liší se tak zřetelně od Janova evangelia, posledního ze svědectví o Ježíšově životě, smrti a zmrtvýchvstání v Novém zákoně.\n\nTermín \"synoptický\" pochází z řečtiny (συν syn = \"s\", „spolu“; οψις opsis = vidění) a znamená přibližně „přehledný“, „porovnatelný“. U těchto evangelií to znamená, že jsou si natolik podobná svou strukturou i obsahem, že je možné jejich texty položit vedle sebe a navzájem je porovnávat. Poslední, čtvrté evangelium (Janovo) je zcela odlišné, má jinou strukturu a obsahuje z velké části jiný materiál, proto je řazeno zvlášť mezi tzv. Janovy spisy. \n\nZ podobnosti materiálu v synoptických evangeliích je zřejmé, že jejich autoři čerpali ze stejných nebo podobných pramenů, a že jsou na sobě navzájem závislí. Jejich filiaci, tedy vzájemný vztah (lidově řečeno „kdo od koho opisoval“) řeší synoptická otázka.\n\nZpravidla se předpokládá, že nejstarší je Markovo evangelium. Z něho pak zřejmě čerpal Matoušův i Lukášův text, které měly oba využít i předpokládanou sbírku Ježíšových výroků. Každé z obou mladších synoptických evangelií obsahují i další, odlišné pasáže a jejich autoři proto čerpali i z dalších zdrojů.\n\n"}
{"id": "23113", "url": "https://cs.wikipedia.org/wiki?curid=23113", "title": "Janovy spisy", "text": "Janovy spisy\n\nJanovy spisy jsou ty spisy Nového zákona, za jejichž autora je považován tradičně svatý Jan Evangelista. Jedná se o následující knihy: \n\n\nVe skutečnosti se jedná o několik samostatných autorů. Zatímco Janovo evangelium je z nich pravděpodobně nejstarší (napsal je – snad až na poslední kapitolu – jeden člověk), Janovy listy pocházejí z jiného pera, ale ze stejné školy, neboť odrážejí velmi podobné myšlení a teologii. Naopak Zjevení svatého Jana, paradoxně jediný spis, kde se autor představuje jako „Jan“, bývá často z Janových spisů vydělován pro svůj zásadně odlišný charakter a teologii. Zatímco Janovo evangelium se vyznačuje „uskutečněnou eschatologií“, Zjevení působí dojmem, že eschatologie je otázkou konce časů, který má teprve přijít. Proti tomuto rozšířenému názoru však také zaznívají námitky (viz např. Eugenio Corsini), které vycházejí právě z předpokladu, že Zjevení jako janovský spis odráží stejnou teologii (a eschatologii) jako ostatní Janovy spisy, a vychází z toho i při výkladu knihy Zjevení.\n"}
{"id": "23115", "url": "https://cs.wikipedia.org/wiki?curid=23115", "title": "Eschatologie", "text": "Eschatologie\n\nEschatologie (z řeckého έσχατος \"eschatos\", „poslední“; λόγος \"logos\", „slovo, nauka“) je nauka o posledních věcech. „Veškeré eschatologie jsou imaginativní konstrukce“, a sice především proto, že se zabývají událostmi, které žádný člověk nezažil a nelze je tedy ověřit. Kromě toho se eschatologie mnohdy zabývá něčím, co není ohraničeno časem a co se tedy zcela vymyká naší zkušenosti.\n\nSlovo eschatologie může mít dva základní významy:\n\n\n\nExistence eschatologie v křesťanství znamená (bez ohledu na rozdíly v naukách jednotlivých křesťanských denominací), že křesťanství vyznává pozitivní hodnotu a lineární charakter dějin. To znamená, že dějiny nejsou ani cyklické, ani „bez začátku a bez konce“, ale že mají svůj počátek, směřují ke svému konci, mají svůj cíl a jsou vedeny Bohem. V Bibli se tento lineární charakter dějin, které pod Božím vedením směřují ke svému stanovenému cíli, nalézá především v apokalyptických spisech.\n\n"}
{"id": "23116", "url": "https://cs.wikipedia.org/wiki?curid=23116", "title": "Grand Prix Španělska 2004", "text": "Grand Prix Španělska 2004\n\nVelká cena Španělska (\"Gran Premio Marlboro de España\") se v roce 2004 jela 9. května na okruhu v Barceloně. Závod měl 66 kol, jedno kolo měřilo 4,627 km, celkem tedy závodníci ujeli 305,256 kilometrů. Závod byl 718. podnikem Grand Prix. Skončil 75. vítězstvím Michaela Schumachera a 172. vítězstvím pro tým Ferrari.\n\n\n\n"}
{"id": "23119", "url": "https://cs.wikipedia.org/wiki?curid=23119", "title": "Atranzitivní relace", "text": "Atranzitivní relace\n\nV matematice se binární relace \"R\" na množině \"X\" nazývá atransitivní, právě když pro žádných \"n\" formula_1 na sebe navazujících přiřazení formula_2 neplatí, že je formula_3 v relaci s formula_4.\n\nFormálně zapsáno:\n"}
{"id": "23121", "url": "https://cs.wikipedia.org/wiki?curid=23121", "title": "Josef Václav Radecký z Radče", "text": "Josef Václav Radecký z Radče\n\nJosef Václav Radecký z Radče (2. listopadu 1766, zámek Třebnice – 5. ledna 1858, Milán), celým jménem \"Josef Václav Antonín František Karel hrabě Radecký z Radče\", někdy uváděn též nesprávně se jménem \"Jan\", byl český šlechtic z rodu Radeckých z Radče, významný rakouský vojenský velitel, stratég, politik a vojenský reformátor, jenž je považován za jednoho z nejlepších vojevůdců Evropy 19. století. Během rusko-turecké války 1787–1792 kde Rakousko bylo spojencem Ruska, si schopností Josefa Radeckého všiml dokonce talentovaný a neporažený ruský generál Suvorov, který z něj udělal pobočníka a sám ho vzdělával.\n\nBěhem své vojenské kariéry se podílel na reformách rakouské armády. V Napoleonově ruském tažení vystupovalo Rakousko jako spojenec Napoleona, po rozdrcení Napoleonovy Grande Armeé v Rusku se Rakousko přidalo na stranu Ruska, kde se Radecký podílel v koalici na jeho porážce. Po dobytí Paříže carem Alexandrem vstoupil do Paříže s ostatními spojenci. Později byl za své zásluhy jmenován velitelem rakouských sil v Itálii a roku 1836 rakouským polním maršálem. Ve věku 82 let následně jednoznačně zvítězil v první italské válce za nezávislost nad spojenými armádami piemontského krále Karla Alberta a zajistil reinstalaci rakouské moci v severní Itálii.\n\nV roce 1849 byl jmenován generálním guvernérem Františka Josefa I. pro Království lombardsko-benátské, jímž zůstal až do roku 1857, kdy se stáhl z veřejného života.\n\nNarodil se jako syn hraběte Petra Eusebia Radeckého a Marie Venantie rozené Bechyňové z Lažan. Po smrti rodičů byl poslán na výchovu do Prahy ke svému dědovi z otcovy strany, bývalému důstojníkovi, a studoval nejprve na gymnasiu u piaristů v Panské ulici na Novém Městě. Dále pokračoval studiem na rytířské akademii v Brně a na Theresianu ve Vídni. Ve věku osmnácti let, 1. srpna roku 1784 vstoupil jako kadet do 1. kyrysnického pluku c. a k. rakouské armády, ležením v Gyöngyösi. Za dva roky se stal poručíkem a rok na to nadporučíkem. V letech 1788 - 1789 se vyznamenal v bojích s Osmanskou říší během rakousko-turecké války, což mu zajistilo místo jednoho z pobočníků maršála Laudona.\n\nV bojích proti revoluční Francii v První koaliční válce bojoval od roku 1794 v hodnosti rytmistra, poté byl roku 1796 převelen do severní Itálie, kde působil jako štábní důstojník, z hodnosti majora byl povýšen na velitele pluku pionýrského. Po uzavření campoformijského míru byl přesunut k ženijním jednotkám.\n\nPo vypuknutí Druhé koaliční války sloužil opět v severní Itálii, a to jako adjutant ve štábu generála Melase. Na podzim roku 1800 se stal plukovníkem a velitelem kyrysnického pluku na Rýně, v jehož čele se vyznamenal v bitvě u Hohenlindenu. V roce 1803 byl jmenován generálmajorem. Při opětovné (tzv. Válka třetí koalice) proti Francii se stal velitelem brigády znovu na severoitalském bojišti. S brigádou se zúčastnil vítězné bitvy u Caldiera, ale poté mu bylo uděleno velení nad samostatným oddílem ve Štýrsku, kde se mu podařilo porazit francouzské jednotky v šarvátce u Ehrenhausenu. Když Rakouské císařství podepsalo Prešpurský mír a tím vystoupilo z protinapoleonské koalice, byl Radecký převelen do Vídně, kde se stal velitelem brigády a pobočníkem arcivévody Karla, známým reformátorem rakouské císařské armády. V již Páté koaliční válce vedl svou brigádu do boje u Welsu. Ani tato válka však neskončila úspěchem rakouských zbraní. Po opětovné porážce Rakouska se Radecký stal roku 1809 náčelníkem stálého generálního štábu, přičemž dohlížel na reorganizaci rakouské armády. Rezignoval roku 1812 poté, kdy byla velká část jeho návrhů reformy zamítnuta jako příliš nákladná.\n\nV roce 1813 jej generalissimus rakouských vojsk kníže Karel I. Filip ze Schwarzenberg jmenoval náčelníkem svého štábu, kteroužto hodnost si podržel během celého tažení proti Francii. Byl autorem spojeneckých plánů \"bitvy národů\" u Lipska. Po protinapoleonském tažení vystřídal různé funkce, ale prosazováním u ostatních velitelů nepopulárních vojenských reforem si udělal mnoho nepřátel, kteří jej nakonec roku 1829 na čas odklidili na post velitele olomoucké pevnosti. V letech 1829–1831 přebýval v Olomouci a sídlil zde v Edelmannově paláci (od roku 1892 tam má pamětní desku) na Horním náměstí, zlepšil sanitární podmínky města, vysušoval okolní mokřady a vysazoval ovocné sady.\n\nV roce 1831 byl jmenován velitelem rakouských vojsk na Apeninském poloostrově a provedl jejich rozsáhlou reorganizaci. Ke svým sedmdesátým narozeninám roku 1836 obdržel hodnost polního maršálka. V roce 1848 vpadla do Lombardie sardinská armáda s úmyslem sjednotit Itálii pod nadvládu Savojských a osvobodit ji tak z cizí nadvlády. Pro nedostatek mužů byl Radecký nucen vyklidit většinu rakouských území v Itálii, udržel však proti značné přesile nepřítele pevnost Veronu. Když pak konečně dostal posily, porazil podstatně početnější spojená vojska italských revolucionářů a sardinského království v bitvách u Custozy a u Novary, což vedlo k rezignaci sardinského krále Karla Alberta. Na počest těchto jeho vítězství složil (roku 1848) rakouský skladatel Johann Strauss starší slavný \"Radeckého pochod\" a ruský car Mikuláš I. ho ocenil titulem ruského generála polního maršálka.\n\nV roce 1850 byl v souvislosti s napětím mezi Pruskem a Rakouskem poslán v čele dvou armádních sborů o síle asi 14 000 vojáků do Olomouce a tato manifestace síly nakonec významně přispěla k uzavření tzv. „Olomoucké punktace“. V letech 1849 – 1857 byl Radecký generálním guvernérem Lombardsko-benátského království (někdy uváděn jako 5. vicekrál) a velitelem II. armády. Aktivní vojenskou kariéru ukončil po 72 letech.\n\nRoku 1798 se oženil s Františkou, hraběnkou Strassoldo-Grafenberg, která zemřela roku 1854. Z tohoto manželství vzešlo pět synů a tři dcery, z nichž otce přežili pouze syn Theodor a dcera, provdaná hraběnka Wenkheimová.\n\nPo svém penzionování Radecký dožíval ještě dvě desetiletí; s manželkou stále vedli nákladný způsob života, takže se značně zadlužili. Radeckého dluhy platil mecenáš Joseph Gottfried Pargfrieder, který určil, že Radecký bude pohřben ve Wetzdorfu v památníku rakouské armády na vrchu Heldenberg v Dolním Rakousku, v samostatné kryptě, kryté obeliskem, po boku generála Wimpfena. Přáním císaře Františka Josefa I. bylo pohřbít Radeckého v Kapucínské kryptě ve Vídni.\n\nPřed pohřbem bylo tělo vystaveno se všemi vojenskými poctami ve vídeňském Arsenalu a ve Svatoštěpánském dómu, kde se konala smuteční slavnost.\n\n\n\nVojenské muzeum ve Vídni (Heeresgeschichtliches Museum, v budově Arsenalu) věnovalo Radeckého vojenské kariéře jednu pamětní síň, v níž jsou vystaveny jeho osobní předměty, jako slavnostní jezdecké sedlo, šavle, některé ukořistěné prapory, všechny vojenské řády a vyznamenání, posmrtná maska a dopis na rozloučenou císaři Františku Josefovi I. Expozici doprovázejí olejomalby vítězných bitev, bronzová portrétní busta a model sochy.\n\nNejstarší z pomníků Radeckého byl iniciován krátce po vítězství u Novary roku 1849. Nejprve byl naskicován na zeď Akademie malířem prof. Christianem Rubenem. Sochařskou podobu mu vtiskli sochaři bratři Josef Max (sochy vojáků) a Emanuel Max (socha maršálka). Z kovu ukořistěných děl italské armády na Sardinii jej odlili Jakob Daniel Burgschmiet a Christoph Lenz v Norimberku. Pomník byl odhalen až po maršálkově smrti v listopadu roku 1858. Stál v letech 1858–1919 na dolním Malostranském náměstí v Praze v místech dnešního tramvajového ostrůvku proti tehdejší kavárně Caffé Radetzky (Grömlingovský palác); po zboření brány v Karmelitské ulici a zavedení koňské dráhy se musel asi o pět metrů přesunout.\n\nPo osamostatnění Československa se v roce 1924 Italské velvyslanectví v Praze usídlilo v nedalekém Thunovském (Kolovratském) paláci v Nerudově ulici a protestovalo proti Radeckému jako nepříteli sjednocení Itálie. Proto byl pomník v letech 1919–1920 rozebrán. Kamenný podstavec z leštěné žuly se čtyřmi bronzovými tabulkami se jmény bitev (Verona, Vicenza, Custozza, Novara) byl zničen, bronzová sochařská část o výšce 676 centimetrů a váze přes 10 tun byla rozebrána a přenesena do Lapidária Národního muzea v Praze 7 na Pražském výstavišti, kde je vystavena dodnes společně s modelem ze dřeva a z papírmaše. Pomník představuje prostovlasého vojevůdce, rozkročeného jako vítěze na kruhovém vypuklém štítu, s maršálskou holí v pravici a s vítězným praporem z válek o Lombardii. Kruhový štít po způsobu vojáků antického Říma nese sedm představitelů vojsk rakouské monarchie: myslivec, dělostřelec (ztotožňovaný s Čechem), dobrovolník z Tyrol, husar, námořník, hulán a jihoslovanský serežan.\n\nV rámci předpokládané rekonstrukce Malostranského náměstí se uvažuje o zhotovení kopie pomníku a jeho umístění v blízkosti původního místa.\nShromáždění na podporu obnovy pomníku maršála Radeckého na Malostranském náměstí pořádá v posledních 10 letech každoročně politická strana Koruna Česká. Dále v roce 2011 vzniklo sdružení \"Spolek Radecký Praha\", jehož cílem je obnova pomníku. Podařilo se mu pro svůj záměr získat podporu mnoha významných osobností kulturní, církevní i akademické oblasti, jako např. kardinála Dominika Duky, malíře Adolfa Borna či historika Jiřího Raka.\n\nV Lapidáriu Národního muzea na pražském Výstavišti v Holešovicích se u Radeckého pomníku od roku 2005 pořádá každoročně ve výroční den odhalení Radeckého pomníku dne 13. listopadu pietní slavnost, která od roku 2009 začala probíhat ve spolupráci s Rakouským kulturním fórem jako společná česko-rakouská slavnost.. Od roku 2012 jejím pořadatelem je Spolek Radecký Praha.\n\nDalší Radeckého jezdecký pomník byl vztyčen ve Vídni roku 1892 před císařským dvorním kostelem na náměstí Am Hof, od rakouského dvorního sochaře Caspara von Zumbusch, od roku 1912 stojí na vídeňské Okružní třídě (Ringstrasse). Jeho model ve stříbře jako čestný dar provedla vídeňská firma J. C. Klinkosch a je rovněž ve sbírce vídeňského Arsenalu. Pomník stojící pěší figury z bílého mramoru se dochoval v galerii slavných vojevůdců ve vídeňském Arsenalu, týž v bronzovém odlitku stál do roku 1919 na hlavním náměstí v Lublani, tamtéž v sadech stávala Radeckého portrétní busta. Také v Miláně býval maršálův pomník.\n\nDalší české návrhy na jiné pomníky Radeckého se dochovaly v kresbách, litografiích, či v sériově vyráběných miniaturách v porcelánu nebo ve skle.\n\nV místech Radeckého pobytů se dochovaly pamětní desky, mj. na zámku v Třebnici, na domě v Duchcově v Husově ulici, na kasárnách v Olomouci, či v Miláně.\nV Národním muzeu v Praze se dochovaly na tři desítky památek, pamětní medaile vlastní také Moravské zemské muzeum v Brně. Památku svého rodáka připomíná v expozici regionální muzeum v Sedlčanech. Město Olomouc od roku 2002 pořádá na začátku září každoročně „Oslavy maršála Radeckého“.\nV památníku Walhalla u obce Donaustauf nad Dunajem, asi 10 km východně od Řezna je umístěna busta maršála Josefa Radeckého.\n\nNa jeho počest byly také pojmenovány rakousko-uherské lodě: šroubová fregata SMS \"Radetzky\" a predreadnought SMS \"Radetzky\".\n\n\n\n\n"}
{"id": "23122", "url": "https://cs.wikipedia.org/wiki?curid=23122", "title": "Johana", "text": "Johana\n\nJohana je vlastní dívčí jméno s mužskou formou \"Johan\". Pochází, stejně jako jméno Jan a Jana z hebrejského jména יוחנן (\"Jóchanan\"), zkrácené verze יהוחנן (\"Jhóchánan\"), což znamená „Bůh je milosrdný“. Toto jméno má mnoho variant; viz varianty a překlady jména Johana a jejich historie.\n\nV českém kalendáři slaví jmeniny 21. srpna.\n\nNásledující tabulka uvádí četnost jména v ČR a pořadí mezi ženskými jmény ve srovnání dvou roků, pro které jsou dostupné údaje MV ČR – lze z ní tedy vysledovat trend v užívání tohoto jména:\n\nZměna procentního zastoupení tohoto jména mezi žijícími ženami v ČR (tj. procentní změna se započítáním celkového úbytku žen v ČR za sledované tři roky 1999-2002) je +8,7%, což svědčí o poměrně strmém nárůstu obliby tohoto jména.\n\n\n\n\n"}
{"id": "23125", "url": "https://cs.wikipedia.org/wiki?curid=23125", "title": "Mariánská zjevení", "text": "Mariánská zjevení\n\nMariánská zjevení neboli zjevení Panny Marie je označení pro údajně nadpřirozené události, ve kterých se Panna Maria zjevuje některým lidem, nejčastěji křesťanům – ne však vždy, ale často lidem katolického vyznání – aby sdělila nějaké „nebeské poselství“. Zjevení se uskutečňují na různých místech celé planety (někdy se opakují i na místech, kde k nim došlo před několika lety). Výklad zjevení bývá různý. Některá jsou interpretována jako psychologický fenomén (výplod mozku, fantazie), jiná jako náboženský fenomén či teofanie (zjevení Boží).\n\nPanna Maria je často vizionáři popisována jako menší a velmi krásná Paní a vůči předešlým zjevením, s odlišnými znaky, zejména co se účesu a šatů týče.\n\nZřejmě nejznámějším zjevením je zjevení Panny Marie v Masabielleské jeskyni v Lurdech chudé dívce Bernadettě Soubirousové. Zjevení bylo katolickou církví dlouho verifikováno a podrobováno mnohým analýzám. Církev poté přijala postupy a skutečnosti tohoto zjevení k hledání společných znaků ve zjeveních jež následovala. Spisovatel Franz Werfel napsal jako poděkování Panně Marii o zjevení v Lurdech román \"Píseň o Bernadettě\".\n\nŘímskokatolická církev nenutí své věřící věřit zjevení, tato zjevení nejsou pro věřící žádným způsobem závazná. Církev pouze prohlašuje, že zjevení neodporuje žádnému z článku víry. Často je to nepřesně označováno jako \"uznání zjevení\", ačkoliv o nadpřirozené podstatě takového zjevení církev přímo nic neříká.\n\nVědecké interpretace a bádání v některých případech nenabízejí výklad, který by popíral mystiku zjevení. Jednotlivé církve obvykle přistupují ke zjevením značně skepticky a samotné se velmi snaží o co nejpřesnější vědeckou analýzu, i proto ověřování takových událostí zabírá nekrátkou časovou periodu.\n\n\nKritici (zejména ateističtí) popírají pravost zjevení s tím, že se jedná buďto o sugesci, nebo o podvod, a poukazují na to, že zjevení přicházejí někdy velice vhod, aby posílila pozici církve. Avšak i v případě nadpřirozeného původu zjevení by tato souvislost byla logická.\n\nNapříklad ve Francii 19. století bylo postavení katolické církve vážně oslabeno francouzskou revolucí, při níž se dostaly do konfliktu s církví nové mocenské struktury. Buržoazie se cítila ohrožena církví, protože mnoho jejího nově nabytého nemovitého majetku patřilo původně katolické církvi, která si na něj stále činila nárok. V této době došlo ke zjevení Marie dívce Bernadettě, což dle kritiků umožnilo katolické církvi uhájit alespoň částečně své pozice.\n\n"}
{"id": "23132", "url": "https://cs.wikipedia.org/wiki?curid=23132", "title": "Roráty", "text": "Roráty\n\nRoráty (z latinského \"rorate\" „rosu dejte“) představují specifickou podobu ranní mariánské mše v době adventní. Typické české liturgické zpěvy, které rorátní mši doprovázejí, nemají v evropské kultuře obdobu. Pro roráty je příznačné střídání chorálního zpěvu a menzurálních písní coby komentáře chorálního tématu.\n\nOznačení „roráty“ pochází z introitu adventní votivní mše svaté k Panně Marii. Začíná se slovy: „Rorate coeli desuper“ (\"rosu dejte, nebesa, shůry\"). Původ rorátních mší lze hledat v době vlády Karla IV. Panovník zavedl celoroční praxi votivních mší k Panně Marii. K těmto mším se připojila tradice liturgického zpěvu, a to zvláště v prostředí utrakvistickém. Dosáhla svého vrcholu v 16. století. Rorátní zpěv provozovala zvláště literátská bratrstva. Rušení bratrstev za josefínských reforem roku 1783 znamenalo také úpadek rorátů jako takových. Od 20. století až do současné doby probíhají snahy alespoň o částečnou obnovu tradice rorátů.\n\n\n\n"}
{"id": "23141", "url": "https://cs.wikipedia.org/wiki?curid=23141", "title": "Vivisekce", "text": "Vivisekce\n\nVivisekce je původně pojem odkazující na pitvu nebo chirurgický zákrok na živém zvířeti nebo člověku.\n\nHlavní rozdíl mezi chirurgickým a vivisekčním zákrokem je ten, že zatímco chirurgický zákrok je primárně zaměřen k zlepšení zdravotního stavu nemocného zvířete nebo člověka, primárním účelem vivisekčního zákroku je výzkum, prováděný za účelem získání informací.\n\nV některých případech se může jednat o zákrok bez narkózy, což může být považováno za získávání informací za cenu nadměrného utrpení. Etický problém je však v tom, že při ní vždy dochází k poškození zkoumaného organismu, které někdy může být i letální, tedy že je živý tvor obětován výzkumu.\n\n\n"}
{"id": "23144", "url": "https://cs.wikipedia.org/wiki?curid=23144", "title": "Red Hot Chili Peppers", "text": "Red Hot Chili Peppers\n\nRed Hot Chili Peppers (často zkráceně RHCP) je americká (kalifornská) funk-rocková kapela, s částečně rapovými prvky a prvky punku. Vznikla v roce 1983.\n\nZákladem vzniku Red Hot Chili Peppers bylo to, když se na střední škole Fairfax High School potkali dva pozdější dlouholetí kamarádi Anthony Kiedis (1. 11. 1962, narozen v Grand Rapids, Michigan) a Michael Balzary alias Flea (16. 10. 1962, narozen v Melbourne, Austrálie). Oba dva neměli jednoduché dětství, protože pocházeli z rozvrácených rodin. Anthony vyrůstal u svého otce, který ho velmi ovlivnil (ale k horšímu – Anthony si mohl dělat takřka všechno, co chtěl a otec vůbec nedbal na jeho výchovu). Otec (vystupoval pod jménem Blackie Dammet) se živil jako herec u béčkových filmů Hollywoodu. Stejně jako otec si i Anthony zahrál v pár filmech (pod jménem Cole Dammet). Relativně nejslavnější byl jako syn odborového předáka ve snímku F.I.S.T., kde si zahrál po boku Sylvestera Stallone. Když Anthony nastoupil na Fairfax, bylo mu 15 let. V té době chodila na Fairfax i nerozlučná dvojice přicházející ze židovské komunity v L.A. – Hillel Slovak (původem z Izraele) a Jack Irons (narozen v Los Angeles). Tato dvojice založila v roce 1977 s dalšími studenty kapelu Another School, později přejmenovanou na Anthem. Kiedis a Flea se s Anthem dobře znali a již před maturitou v roce 1980 s nimi občas zkoušeli. Z Anthem vznikly dvě kapely s téměř totožným složením – What Is This? a zárodek příštích RHCP často měnící názvy.\n\nV létě 1983 se Red Hot Chili Peppers zrodili definitivně. S názvem podle kvintetu Louise Armstronga přišel Kiedis. Smlouva s americkou pobočkou společnosti EMI zněla na jméno kapely, ale Slovak s Ironsem začali váhat, zda podepsat druhou smlouvu, když už jednu měli jako What is this?. Nakonec ji nepodepsali. Takže první album s eponymním názvem \"The Red Hot Chili Peppers\" (1984) se natáčelo bez nich. Jako kytarista byl přizván studiový hráč Jack Sherman a za bicí povolal Flea kamaráda Cliffa Martineze. Pak se kapela vydala na turné. Po návratu z turné byl vyhozen Sherman a začátkem roku 1985 nastoupil do kapely Hillel Slovak.\n\nUž se Slovakem vznikla další deska \"Freaky Styley\" (1985). Poté se kapela opět vydala na turné. Pro bubeníka Cliffa Martineze to byly poslední měsíce spolupráce, protože vzápětí byl nahrazen Jackem Ironsem. A tak parta kamarádů ze střední školy byla kompletní.\n\nTřetí album \"The Uplift Mofo Party Plan\" (1987) bylo první, které se dostalo do TOP 200. Některé další nahrávky (např. předělávka Hendrixova Fire) vyšly až další rok na \"The Abbey Road E.P.\" (1988). Následovalo první evropské turné. Vyčerpáni se vrátili do Los Angeles a individuálně odpočívali. V sobotu 27. 6. 1988 večer zemřel na předávkování heroinem a kokainem ve svém bytě Hillel Slovak. Následkem tragédie soubor na několik měsíců přestal existovat. Jack Irons se zhroutil, byl dán rodiči na krátké psychiatrické léčení a už nikdy se do skupiny nevrátil. Kapela se přece jenom znovu dala dohromady.\n\nDo definitivního obsazení byl přijat mladičký fanoušek kapely John Frusciante (narozen v roce 1970), který jim svými způsoby a hrou připomínal zemřelého Slovaka. Lákalo je také, že nikdy nevystoupil s žádnou kapelou. Na post bubeníka byl do kapely přijat Chad Smith (25. 10. 1962, St. Paul, Minnesota). V tomto složení vydala kapela desku s názvem \"Mother's Milk\" (1989). Brzy získala první zlatou desku a pozornost vzbudily i oba singly – památce Hillela Slovaka věnované a jím inspirované Knock Me Down a předělávka písně Stevieho Wondera Higher Ground. RHCP prorazili i komerčně, aniž by přišli o úctu kritiky. Až do dubna 1990 trvalo rozsáhlé světové turné. Po personální stabilizaci se kapela chystala natočit další album.\n\nV září roku 1991 vyšlo vrcholné album RHCP \"Blood Sugar Sex Magik\", jež podle mnohých zůstává dodnes nepřekonaným dílem této kapely. Deska se dostala až na třetí místo albového žebříčku. V dubnu 1992 byla platinová. Z tohoto alba pochází největší hity RHCP: Give It Away, Under the Bridge, Suck My Kiss. Další vzpomínkou na Hillela je My Lovely Man. Následovala různá ocenění. Cena MTV pro Nejlepší hardrockovou zpívanou skladbu, v únoru 1993 Grammy za Nejlepší zpívaný hardrockový výkon. Úspěchy podpořili dalším koncertováním, předkapelu jim dělala např. Nirvana (jejíž album Nevermind vyšlo v tentýž den jako Blood Sugar). 7. května 1992 oznámil své pevné, nezměnitelné rozhodnutí odejít ze skupiny John Frusciante. Jeho závislost na drogách se přestávala snášet s rostoucí popularitou. V následujících letech natočil dvě zajímavá, ale komerčně neúspěšná sólová alba.\n\nBěhem dalších 2 let se na postu kytaristy vystřídali málo známí Arik Marshall, Zander Schloss a Jesse Tobias. Třetí vydržel pouhý měsíc. RHCP zkoušeli jednat i se svým dřívějším kytaristou Jackem Shermanem, ale jeho požadavky odmítli akceptovat. Nakonec přemluvili Dava Navarra (7. 10. 1965, Santa Monica). Mnohokrát odkládané album \"One Hot Minute\" vyšlo v roce 1995. Flea za něj dostal ocenění Nejlepší baskytarista roku. Album znělo více metalově než funkově, dalšího výraznějšího úspěchu se však nedočkalo. Odřeknuté koncerty, stále větší drogová závislost, motocyklové nehody a nakonec odchod Navarra přivedly kapelu na samý pokraj definitivního konce. Zabojovat musel opět neúnavný Flea. Dohodl se s vyléčeným Frusciantem a přesvědčil Kiedise o nezbytnosti skutečného zbavení se závislosti.\n\nAlbum \"Californication\", vydané roku 1999, se jeví dobrým startem do další hudební kariéry této kalifornské kapely. Kiedis zpívá civilněji, jako by šetřil hlasivky, v doprovodu je více sborů. Z tohoto alba vzešlo hned několik hitů: pomalejší Scar Tissue či Otherside nebo svižnější Around The World. Návrat skupiny byl pečlivě zajištěn propagačními koncerty na různých místech světa a mnoha rozhovory pro tisk. Další skvělé album přišlo na svět v roce 2002 a bylo jím \"By the Way\" – návrat se tedy podařil.\n\nDalší deskou je \"Stadium Arcadium\" (2006). Na albu je slyšet obrovská vyzrálost kalifornské čtveřice. Svými hity (Dani California, Snow (Hey Oh), Hump De Bump) opět zaplnili rádia a vysílání hudebních televizí. V rámci propagační šňůry evropských koncertů zamířili 14. 6. 2006 i do České republiky, do pražské Sazka Arény. Bylo to teprve jejich druhé vystoupení v Praze (resp. celé České republice). Zavítali zde však poprvé i s Johnem Frusciantem.\n\nV říjnu 2009 Frusciante z RHCP podruhé odešel a vydal se na sólovou dráhu. Nahradil jej jeho kamarád a spolupracovník na jeho sólových albech Josh Klinghoffer (* 3. 10. 1979), který již dříve sloužil jako doprovodný kytarista na jejich turné Stadium Arcadium. Roku 2011 s ním skupina vydala album \"I'm with You\", jež bylo fanoušky přijato poněkud vlažně a nenavázalo tak na úspěchy předchozích několika alb. Navzdory tomu, že první studiová nahrávka s novým kytaristou nepatřila k nejlepším, uspořádala skupina světové turné, při němž mezi lety 2011 až 2014 odehrála téměř 160 koncertů, a jednalo se tak zároveň o nejdelší turné věnované propagaci některého z alb Red Hot Chili Peppers. 27. 8. 2012 poté navštivila tato čtveřice i Českou republiku.\n\nV témže roce byla skupina uvedena do Rock and Roll Hall of Fame, úvodní slovo ceremoniálu přednesl Chris Rock.\n\nNa konci roku 2014 začalo nahrávání nově napsaného alba, které však bylo na 6 měsíců pozastaveno poté, co si baskytarista Flea nešťastně zlomil ruku. V únoru 2016 skupina uveřejnila na internetu píseň „Circle of the Noose“, kterou nahrála v roce 1997 ještě s Davem Navarrem jako poctu hudebníkovi Nusrat Fateh Ali Khanovi. O tři měsíce později byl vydán singl Dark Necessities následovaný dvěma dalšími písněmi a 17. června 2016 pak vyšlo i samotné album s názvem The Gataway, které obsahuje celkem 13 skladeb a hostuje na něm mj. i Elton John. Při příležitosti The Getaway World Tour poté kapela opět zavítala 4. 9. 2016 i do Prahy, jednalo se o jejich čtvrté vystoupení v ČR. V recenzi na tuto desku hudební web iReport uvedl, že „je to album, kde temnost, drzost a melancholie občas rozevře náruč a dovolí nakouknout křehkosti“, a udělil melancholickému počinu tři a půl hvězdičky z pěti. Na konci roku 2019 kapela ohlásila opětovný návrat Johna Fruscianta, který tak znovu vystřídal Joshe na postu kytaristy.\n\n\n\n\n\n\n\n"}
{"id": "23145", "url": "https://cs.wikipedia.org/wiki?curid=23145", "title": "Seznam měst ve Francii", "text": "Seznam měst ve Francii\n\nToto je seznam francouzských měst nad 20 000 obyvatel \"(v roce 1999)\" v abecedním pořadí.\n"}
{"id": "23146", "url": "https://cs.wikipedia.org/wiki?curid=23146", "title": "Peanovy axiomy", "text": "Peanovy axiomy\n\nV matematice jsou Peanovy axiomy axiomy v predikátové logice druhého řádu, které vystihují vlastnosti přirozených čísel. Až na izomorfismus existuje jediný model v němž platí Peanovy axiomy, a to množina přirozených čísel s nulou formula_1. Peanovy axiomy lze zapsat i v logice prvního řádu - teorie určená těmito axiomy se nazývá Peanova aritmetika. Systém axiomů Peanovy aritmetiky je však podstatně slabší než systém Peanových axiomů, neboť například připouští existenci modelů neizomorfních s formula_1. Autorem Peanových axiomů je Giuseppe Peano.\n\nV logice druhého řádu lze axiomy formulovat takto (první a třetí axiom slovního zápisu je zde sloučen do jediného (prvního) formálního axiomu, který vyjadřuje jednak existenci nuly a jednak to, že není následníkem žádného čísla):\n\nInformativně vyjadřují Peanovy axiomy následující vlastnosti přirozených čísel:\n\nPoslední z Peanových axiomů, nazývaný axiom nebo metaaxiom indukce, umožňuje na množinách izomorfních s přirozenými čísly používat matematickou indukci pro libovolnou vlastnost formula_7.\nTento axiom lze zapsat následovně:\nPokud formula_8 je výrok závisející na formula_9, tak:\nPokud je možné najít formula_11 pro které platí výrok formula_8 a pokud pro výrok formula_8 platí pro formula_9 větší formula_11, tak platí pro formula_16, potom výrok formula_8 platí pro každé formula_18 větší formula_11.\n\nNa množině splňující Peanovy axiomy lze definovat operace sčítání a násobení a relaci uspořádání takto:\n\nTakto zapsanými axiomy je sestrojena množina přirozených čísel začínající nulou. Pokud tato množina nulu obsahovat nemá, lze v těchto axiomech nahradit symbol 0 symbolem 1, pro množinu samotnou se tím nic nezmění.\n\n"}
{"id": "23147", "url": "https://cs.wikipedia.org/wiki?curid=23147", "title": "Rusko-japonská válka", "text": "Rusko-japonská válka\n\nRusko-japonská válka byl válečný konflikt od února 1904 do září 1905 na Dálném východě mezi carským Ruskem a Japonským císařstvím o nadvládu nad Mandžuskem a Korejským poloostrovem. Bojovalo se převážně na území (a o území), které patřilo (ať přímo, či nepřímo) slábnoucí čínské říši dynastie Čching.\n\nNa moři se Japonci nejprve snažili oslabit a zablokovat jádro ruské tichooceánské eskadry v Port Arthuru a nedovolit jí narušit japonská vylodění a přesuny vojsk, či uprchnout do Vladivostoku. Zároveň na souši zahájili obléhání portarturské pevnosti, kterou bylo nutné vyřadit před připlutím posil z evropské části Ruska. Port Artur padl 2. ledna 1905. Japonský postup do Mandžuska vyvrcholil porážkou ruské armády v devatenáctidenní bitvě u Mukdenu. Ruské snahy o zvrácení situace definitivně ukončila porážka Rožestvenského námořní evropské eskadry v bitvě u Cušimy.\n\nRusko expandovalo na celém Dálném východě po celé 19. století. Rusové zde potřebovali opěrný bod pro své válečné loďstvo. Všechny ruské přístavy na východě ovšem přes zimu zamrzaly, a tak Rusové obrátili svoji pozornost k přístavům v Mandžusku. Jedním z těchto přístavů byl Port Arthur. Tento přístav si ruské tichooceánské loďstvo zvolilo jako svůj opěrný bod a ruská diplomacie dohodla jeho pronájem za ruskou pomoc se splácením čínských válečných reparací z první čínsko–japonské války. Poté mohla kontrolovat Žluté moře, Korejský záliv a čínské pobřeží. Japonsko, které se od reforem Meidži velmi rychle stalo asijskou mocností, se rozhodlo vytvořit vlastní koloniální panství v Asii. Záměry Ruska a Japonska se střetávaly v Mandžusku a Koreji. Velká Británie podporovala Japonsko (finančně, výcvikem japonských námořních důstojníků, stavbou válečných lodí v Japonsku atd.). Záměrem Velké Británie bylo, aby Japonsko vybojovalo válku s Ruskem za Británii. Japonsko se na válku s Ruskem připravovalo od uzavření míru mezi Čínou a Japonskem (program výstavby válečného námořnictva tzv. 6 + 6). Rusko bylo informováno o japonských přípravách a mělo vlastní program „výstavby lodí pro potřeby Dálného Východu“.\n\nVálka začala v únoru 1904 útokem Japonska na přístavy Port Arthur a Čemulpcho provedenými ještě před vyhlášením války. Na vnější rejdě Port Arturu se japonským torpédoborcům podařilo poškodit bitevní lodě \"Cesarevič\" a \"Retvizan\" a chráněný křižník \"Pallada\". V boji u Čempulcha byly obě přítomné ruské lodě (chráněný křižník \"Varjag\" a dělový člun \"Korejec\") nejprve poškozeny a poté zničeny vlastními posádkami.\n\nNásledovalo období, během kterého Japonci posilovali svou přítomnost v Koreji a občas se pokoušeli o námořní bombardování a zablokování Port Arturu. Ruská flota byla zpočátku pasivní, a to se změnilo až s příjezdem nového velitele – admirála Stěpana Osipoviče Makarova. Ten flotě pozvedl morálku a především aktivitu. Také zavedl pozorovatele, kteří naváděli palbu z lodí v portarturské rejdě. Stěpan Makarov ale již 13. dubna 1904 zahynul na palubě bitevní lodi \"Petropavlovsk\", která se potopila na japonských minách při výpadu na ochranu torpédoborce napadeného Japonci. Zkáza válečné lodě Petropavlovsk byla způsobena výbuchem vlastní munice, iniciovaných výbuchem japonské miny. Po Makarovovi byl velitelem jmenován admirál Vitgeft, který byl ale výrazně pasivní. Aktivitu nepřineslo ani potopení dvou japonských bitevních lodí na minách o něco později. Ruská flota disponovala 6 válečnými loďmi typu predreadnought, japonská flota měla 4 válečné lodě typu predreadnought a 8 pancéřových křižníků. Obě floty disponovaly větším množstvím chráněných křižníků, torpédoborců a dalších pomocných plavidel (avíza, minonosky atd.).\n\nJaponci se poté bez výraznější ruské aktivity vylodili na Liaotungském poloostrově a pozvolna se probíjeli k Port Arturu. Také bojovali proti ruské armádě v Mandžusku (bitva na řece Jalu a bitva na řece Ša-che).\n\nPoslední pokus portarturské eskadry o únik skončil bitvou ve Žlutém moři, který byl rozhodnut šťastným japonským výstřelem, který zabil ruského admirála Vitgefta na velitelském můstku lodě Cesarevič. Poté už jedinou aktivitu tichooceánské floty vyvíjely tři křižníky (\"Gromoboj\", \"Rjurik\" a \"Rossija\") dislokované ve Vladivostoku a to až do chvíle kdy byl při jednom z výpadů potopen \"Rjurik\". Při několika předchozích výpadech se jim podařilo potopit celkem 15 japonských lodí. Port Arthur kapituloval po 11 měsíčním obležení a těžkých japonských i ruských ztrátách. Přesto, že Japonci v bojích oficiálně ztratili 57 780 vojáků, se objevily názory, že se jednalo o předčasnou kapitulaci, protože v Port Arthuru byly značné zásoby munice a potravin.\n\nZ Baltu byla ještě před pádem Port Arturu poslána část baltské eskadry na pomoc tichomořské. Toto ruské válečné loďstvo nazývané 2. tichomořská eskadra, vedené admirálem Rožestvenským bylo poraženo v námořní bitvě u Cušimy v květnu 1905. Japonské loďstvo bylo výrazně silnější než ruské, avšak hlavní příčinou potopení nových ruských predreadnoughtů třídy Borodino bylo jejich přetížení naloženým uhlím. Hlavní pancéřový pás přetížených lodí se dostal pod hladinu moře a tak nemohl chránit tyto lodě před japonskými granáty. Ruská pozemní armáda byla ještě před Cušimou definitivně poražena v bitvě u Mukdenu. Prostřednictvím amerického prezidenta Theodora Roosevelta byl 5. září 1905 v Portsmouthu uzavřen mír mezi oběma stranami.\n\nVýsledky míru byly v Japonsku přijaty s velkou nevolí. Japonsko sice získalo území Port Arthuru, jižní části ostrova Sachalin a Koreu, avšak nezískalo žádné válečné reparace od Ruska. Velká Británie a USA si nepřály výrazné posílení Japonska a proto naléhaly na Japonsko, aby uzavřelo mír. Japonsko nemělo další finanční prostředky pro vedení války. Rusku finanční prostředky nechyběly, avšak na jeho území probíhaly nepokoje a bouře, které vedly k první ruské revoluci. Japonsko získalo rozhodující vliv v jižním Mandžusku a hlavní vliv v Koreji. Korea byla v roce 1910 Japonskem anektována.\n\nTato válka měla některá technická specifika. Hromadné používání kulometů a použití ostnatého drátu při obraně Port Arthuru předznamenávalo, jak budou vypadat o 10 let později boje první světové války. \n\nNámořní válka byla na rozdíl od předchozích větších námořních střetů ve španělsko-americké válce vyrovnanější.\n\nPlně se zde ukázala možnost minové války. Námořní miny dokázaly během války potopit tři bitevní lodě a napáchaly ještě mnoho dalších škod. Poměrně neúčinná se naopak ukázala torpéda, která kromě úvodního útoku Japonců na Port Arthur žádný úspěch nezaznamenala.\n\nJaponská flota sestávala z 14 moderních velkých válečných lodí (6 predreadnoughtů a 8 pancéřových křižníků). 10 lodí bylo postaveno v Velké Británii, 2 v Itálii, 1 v Německu a 1 ve Francii. Na straně Ruska pouze 3 velké válečné lodě byly postaveny v zahraničí, 1 v USA a 2 v Francii. Zbytek velkých válečných lodí byl postaven ruskými loděnicemi, jejichž technická úroveň zaostávala za západními velmocemi. Toto byla hlavní příčina Japonského vítězství ve válce. Po skončení Rusko-Japonské války byly započaty výrazné reformy ve vedení ruského námořnictva.\n\nVelitelská loď admirála Tógóa, predreadnought Mikasa, byla po válce rekonstruována a dnes slouží jako námořní muzeum. Jedná se o jediný zachovaný predreadnougth na světě.\n\n\n"}
{"id": "23149", "url": "https://cs.wikipedia.org/wiki?curid=23149", "title": "Dospělost", "text": "Dospělost\n\nDospělost označuje stav jakéhokoli zralého organismu, ale obvykle referuje na člověka, který už není dále dítě nebo nezletilec a stává se ženou nebo mužem. Dospělost též přeneseně značí status, kdy lidé myslí víc racionálně nebo více konzervativně. Věda, která se dospělostí zabývá, se nazývá akmeologie.\n\nDospělý () též znamená „nevhodný pro děti“, zvláště v souvislosti se sexuálním chováním, např. zábava pro dospělé, video pro dospělé, časopisy pro dospělé, literatura pro dospělé atd.\n\nNěkteré studie naznačují, že přechod do dospělosti zahrnuje emocionální strukturaci procesu odmítání. V tomto procesu je nutné vyrovnat se s vlastním chováním (zvláště v nepříjemných situacích) a též s chováním jiných.\n\nLegální věk pro určení dospělosti je od 16 do 21 let podle zákonů dané země. Některé kultury v Africe považují za dospělost věk 13 let, ale ve většině jiných civilizací je to věk mladistvý (dospívající - 13 až 18 let). Věkový limit dospělosti je ve většině zemí 18 let, výjimky tvoří:\n\n\nPojem dospělost typicky slouží jako obecné společenské kritérium pro umožnění určitého jednání dané osoby, ale toto je mezinárodně nekonzistentní, například v USA:\n\nLegálně (právně) dospělost znamená, že osoba může realizovat kontrakt (závaznou smlouvu). Stejný nebo jiný minimální věk může být aplikován např. k událostem (pravděpodobně různý věk pro různé události):\n\n\nPřístup mladé osoby na určité místo může být omezen pro nebezpečí pro tuto osobu nebo pro risk, že mladá osoba způsobí škodu (např. na výstavě křehkých předmětů). Nutno rozlišovat legalitu (zákonnost) úkonů mladé osoby a dovolení mladé osobě provádět daný úkon, např. prodejem, pronájmem, propagací, dovolením vstupu, účastí atd. Může existovat rozdíl mezi komerčním a sociálním dovolením. Někdy existuje požadavek kontroly zákonným opatrovníkem nebo jenom dospělým. Někdy neexistuje požadavek, jen doporučení.\n\nU konzumace alkoholu možno rozlišit:\n\n\nU prodeje filmů obsahujících erotiku, horor atd. možno rozlišit:\n\n"}
{"id": "23150", "url": "https://cs.wikipedia.org/wiki?curid=23150", "title": "Ultima Underworld", "text": "Ultima Underworld\n\nUltima Underworld je série dvou počítačových RPG her, vydaných společností Origin Systems na začátku devadesátých let. Hry vytvořila společnost Looking Glass Technologies(též \"Blue Sky Productions\" nebo \"Looking Glass Studios\") .\n\nVylepšený engine hry byl použit na další kultovní hru Looking Glass System Shock. Enginem první hry série se inspiroval John Carmack pro tvorbu hry Wolfenstein 3D.\n\n\n\n"}
{"id": "23151", "url": "https://cs.wikipedia.org/wiki?curid=23151", "title": "Lipsko", "text": "Lipsko\n\nLipsko (německy ) je město s postavením samostatného městského okresu (Kreisfreie Stadt) na severozápadě německé spolkové země Sasko. Žije zde obyvatel, díky čemuž je Lipsko největší město Saska a desáté největší město v Německu.\n\nLipsko se nalézá v nejjižnější části Severoněmecké nížiny, na soutoku tří řek (Weißer Elster, Pleiße a Parthe). Okolí města není příliš zalesněno. Vzhled krajiny byl ve 20. století utvářen těžbou hnědého uhlí v povrchových dolech, které jsou po svém uzavření již řadu let postupně zavodňovány, čímž vzniká zejména jižně od města turisticky atraktivní oblast.\n\nRozpětí města ve směru ze severu na jih dosahuje 23,4 kilometru a z východu na západ 21,3 kilometru. Hranice města je dlouhá 128,7 kilometru. Na severu hraničí Lipsko se zemským okresem Severní Sasko (Landkreis Nordsachsen) a na jihu pak se zemským okresem Lipsko (Landkreis Leipzig).\n\nNejbližší velké město je Halle, ležící 30 kilometrů severně. 100 kilometrů severně leží pak zemské hlavní město Saska-Anhaltska - Magdeburg. Hlavní město Saska Drážďany se nalézé na jihovýchodě, přibližně 100 kilometrů od Lipska. 70 kilometrů jižním směrem se nachází město Chemnitz. Hlavní město spolkové země Durynsko Erfurt se nalézá 100 kilometrů na jihozápadě.\n\nMěsto je převážně ploché, menší vyvýšeniny se nalézají na jihovýchodě. Nejvyššími přírodními body jsou Monarchenhügel (Monarchův vršek) se 159 metry a Galgenberg (Šibeniční hora) se 163 metry. O něco vyšší jsou pak skládky Seehausen (178 m) a Liebertwolkwitz (177 m).\n\nŘekou s největším průtokem je Weißer Elster. Známější je nicméně Pleiße, jejíž vedlejší rameno protéká nejblíže centru města.\nNázev Lipsko pochází z názvu \"lípa\". Osada byla založena slovanskými osadníky již v 10. století. První písemná zmínka pochází z roku 1015. Už v roce 1165 bylo Lipsko povýšeno na město a místní trhy se staly významnou nadregionální událostí. V roce 1409 byla německými mistry, kteří krátce předtím odešli z pražské Karlovy univerzity (Dekret kutnohorský), založena Lipská univerzita, díky níž se zvětšil význam města natolik, že se začala rychle rozvíjet řemesla a později i průmysl.\n\nU Lipska byla ve dnech 16. až 19. října 1813 svedena největší bitva napoleonských válek, tzv. Bitva národů, v níž protifrancouzská koalice dosáhla rozhodujícího vítězství. Mezi Lipskem a Drážďany byla také roku 1839 otevřena první německá dálková železniční trať, nedlouho potom se město stalo důležitým železničním uzlem.\n\nVe 20. letech 20. století narůstal rychle počet obyvatel, a to až nad 500 000. Lidé se sem sestěhovávali z venkova za vidinou lepšího života ve městě.\n\nZa nacistické vlády se ani Lipsku nevyhnula tzv. Křišťálová noc, kdy byly vypáleny synagogy a bylo ubito několik Židů. Křišťálová noc se tehdy stala velkou manifestací síly a antisemitismu NSDAP.\n\nV letech 1943–1945 během 2. světové války letecké bombardování zničilo až 60 % budov a zahynulo při něm okolo 6 000 obyvatel. Největší nálety byly provedeny 4. prosince 1943 (britská Royal Air Force) a 7. července 1944 (americká letadla). Americká armáda obsadila město 18. dubna 1945. Podle rozhodnutí z jaltské konference ho 2. července 1945 předala Rudé armádě a Lipsko se stalo součástí sovětské okupační zóny.\n\nPo vyhlášení NDR začala mohutná přestavba města podle socialistického stylu, byla vybudována velká sídliště i nové průmyslové podniky. Lipsko se mělo stát „perlou Německa“. Ke konci existence Východního Německa, v roce 1988 a 1989 se konaly ve městě velké demonstrace proti SED, německé komunistické straně. Po pádu Berlínské zdi a znovusjednocení Německa dostávalo město velkou finanční podporu ze západu, což přispělo k proměně z šedivého socialistického města v jedno z nejmodernějších měst na území bývalé Německé demokratické republiky.\n\nSpecifickou kapitolou dějin města je výroba knih. Lipsko se totiž stalo v průběhu 19. století centrem jejich produkce. Bylo zde usazeno na 1500 firem, zabývajících se výrobou a prodejem všemožných knih a publikací. Nechyběla ani nejvýznamnější německá nakladatelství, z nichž jsou mnohá aktivní i v současnosti - Baedeker, Brockhaus apod. Z přítomnosti mnoha tiskáren, knihvazačství či grafických ústavů profitovala ale i jiná průmyslová odvětví, např. strojírenské podniky. Odvětví výroby knih zažívalo na přelomu 19. a 20. století takový rozkvět, že v něm byl činný každý desátý obyvatel města. V zahraničí si město vysloužilo dokonce přezdívku „city of books“ - město knih. Za 2. světové války trpěla řada nakladatelství kvůli restrikcím. Tzv. Grafická čtvrť (Graphisches Viertel), kde byla koncentrována většina firem, byla zcela zničena nálety. Rozdělení Německa po válce vedlo i k rozdělení většiny podniků a nakladatelství, které pak působily na území obou německých států současně. V NDR zastávalo Lipsko nadále pozici \"města knih\". Po sjednocení Německa v roce 1990 však došlo i k navrácení lipských nakladatelství původním vlastníkům, sídlícím v západním Německu. Převzaté podniky byly dále provozovány pouze jako pobočky, z nichž byly mnohé později uzavřeny. Některá nakladatelství byla prodána a fungují v Lipsku dodnes (E. A. Seemann, St. Benno, Koehler & Amelang, Buchverlag für die Frau apod.). V Lipsku se koná každoročně knižní veletrh (Leipziger Buchmesse), který je po veletrhu ve Frankfurtu nad Mohanem druhým největším v Německu.\n\nVzhledem k zničení města během 2. světové války je v Lipsku, jako téměř ve všech velkých německých městech, poměrně málo historických budov. Centrum je ale poměrně kompaktní a zachovalé, dá se proto najít mnoho skvostných domů z doby německého císařství z let 1871-1918, jež svědčí o tehdejším rozmachu a významu města.\n\nV centru se nachází renesanční Stará radnice (Altes Rathaus), která patří k nejstarším dochovaným renesančním stavbám v celém Německu. Protože její kapacita později přestala dostačovat, byla v centru na počátku 20. století postavena historizující Nová radnice (Neues Rathaus).\n\nPoblíž historického jádra se nalézá i budova německého Nejvyššího správního soudu (Bundesverwaltungsgericht), vystavěná v letech 1888-1895, která architektonicky navazuje na italskou pozdní renesanci a francouzské baroko. Stavba se výrazně podobá budově Reichstagu v Berlíně, který byl stavěn v obdobném stylu ve stejné době.\n\nProtože Lipsko v minulosti proslulo hudbou – v 18. století zde působil skladatel J. S. Bach – má dnes několik operních domů - např. Gewandhaus nebo Oper Lepizig. V Kostele Sv. Tomáše (Thomaskirche), kde Bach působil v letech 1723–1750, se dodnes konají pravidelně koncerty. Už od roku 1212 zde působí zde i světoznámý pěvecký sbor \"Thomanerchor\", skládající se ze 100 chlapců ve věku 9-18 let. V 18. století jej vedl jistou dobu i Johann Sebastian Bach.\n\nVýznamnou stavbou v centru města je také Kostel Sv. Mikuláše (Nikolaikirche), vystavěný po roce 1165 v románském stylu. V pozdním středověku byl pak přestavěn na gotický halový kostel. Na konci existence NDR se stal místem mírových modliteb a výchozím bodem tzv. pondělních demonstrací, při nichž vyjadřovala široká veřejnost svou nespokojenost se stagnujícím komunistickým režimem.\n\nNa Bitvu národů v roce 1813 upomíná nejmonumentálnější pomník Německa - Památník Bitvy národů (Völkerschlachtdenkmal), dokončený v roce 1913. Pomník je jedním z typických znaků města. Na vrcholu pomníku se nalézá vyhlídková plošina, odkud lze dohlédnout až do centra města.\n\nPřímo v centru města se nalézá mrakodrap City-Hochhaus Leipzig, odkud je možné z výšky 142 metrů pozorovat centrum města s okolím.\n\nLipské hlavní nádraží, dokončené roku 1915, je se svou plochou 83 640 čtverečních metrů největší hlavovou stanicí v Evropě. Denně jím projde na 120 000 lidí a jeho čelní fasáda je široká skoro 300 metrů.\n\nLipsko má také pověst tradičního veletržního města. Městská a tržní práva dostalo Lipsko od markraběte Oty Míšeňského roku 1165. Říšské tržní privilegium mu poté udělil císař Maxmilián I. roku 1497. V roce 1897 se zde konal první vzorkový veletrh s oficiálním katalogem. Lipský veletržní úřad byl založen ale až v průběhu 1. světové války (1916), po jejímž ukončení se zde konal první Lipský jarní veletrh (1920). Roku 1990 se zde konaly první odborné veletrhy k tématům stavba a cestování. Státní Lipský veletržní úřad byl po znovusjednocení Německa transformován ve společnost Lipský veletrh (Leipziger Messe, založen 1991), v níž mají stát Sasko a město Lipsko podíl po 50%. Ročně se zde koná kolem 30 odborných i spotřebitelských veletrhů. Původní výstavní budovy byly z velké části zničeny za 2. světové války. Areál starého výstaviště, vybudovaný v dobách NDR, byl po pádu komunismu nevyhovující, proto bylo roku 1996 na severním okraji města zřízeno výstaviště nové. V Česku je známý například Lipský knižní veletrh (Leipziger Buchmesse). Oblíben je i automobilový veletrh.\n\nV Lipsku se nalézá též zoologická zahrada.\n\n\nUniverzita Lipsko (Universität Leipzig) byla založena roku 1409 a je po univerzitě v Heidelbergu (1386) druhou nejstarší fungující univerzitou v Německu. Univerzitu založili studenti a profesoři, kteří po vydání Dekretu Kutnohorského opustili Univerzitu Karlovu v Praze. V zimním semestru 2012/2013 na ní bylo zapsáno 26 772 studentů.\n\nNěmecká knihovna byla v Lipsku založena roku 1912 a jako jediná sloužila až do rozdělení Německa po 2. světové válce jako sběrné místo pro veškerou německy psanou literaturu vydanou od roku 1913. V roce 1990 byla knihovna včleněna do Německé knihovny, která je od roku 2006 součástí Německé národní knihovny (Deutsche Nationalbibliothek), ke které patří i roku 1947 založená Německá knihovna ve Frankfurtu nad Mohanem a roku 1970 založený Hudební archiv, sídlící rovněž v Lipsku.\n\nVe městě se nalézá na 38 000 firem a podniků, zaregistrovaných u místní živnostenské a hospodářské komory. Kromě toho je zde činných na 5000 řemeslnických firem (2011). Celková nezaměstnanost dosahovala v červnu 2014 9,9 %.\n\nPodobně jako v dalších regionech východního Německa došlo i v Lipsku se zánikem NDR ke zhroucení průmyslové produkce. Situace se od 90. let postupně lepší. Mezi nejvýznamnější zaměstnavatele patří např. Siemens (1700 zaměstnanců), Porsche (2500 zaměstnanců u Porsche Leipzig plus dalších 800 ve služebních odvětvích) či BMW (3700 zaměstnanců, spolu s partnery a dodavateli zaměstnává na 6500 lidí). Dopravní podnik Lipska (Leipziger Verkehrsbetriebe) vyrábí od roku 2005 i vlakové soupravy, díky čemuž se celkový počet zaměstnanců vyšplhal na 2500.\n\nDíky své poloze a letišti je region jedním z nejvýznamnějších logistických center v Německu. Roku 2006 zde zřídil Amazon své druhé a doposud největší logistické centrum v Německu. Roku 2008 zde bylo zřízeno logistické centrum DHL.\n\nV Lipsku má hlavní sídlo veřejnoprávní televizní a rozhlasová stanice MDR.\n\nOkolo Lipska probíhá několik dálnic - na severu dálnice A 14, na západě A 9 a na jihu A 38. Tyto dálnice tvoří současně obchvat Lipska a nedalekého města Halle. Směrem na jih, na Chemnitz, se momentálně staví nová dálnice A 72.\n\nV Lipsku se kříží trasy vlaků Intercity-Express (Hamburg–Berlin–Leipzig–Nürnberg–München, dále pak Dresden–Leipzig–Erfurt–Frankfurt am Main, příp. Wiesbaden/Saarbrücken). Město je dále výchozím bodem vlaku Intercity pro trasu Dresden–Leipzig–Magdeburg–Braunschweig–Hannover–Dortmund–Köln. Ve městě dále staví mezinárodní noční spoje do Prahy, Curychu, Basileje či Amsterdamu.\n\nRegionální železniční dopravou lze bez přestupu dojet do většiny velkých a středně velkých měst v Sasku a jižním Sasku-Anhaltsku. Se sousedním městem Halle je Lipsko spojeno S-Bahnem.\n\nLetiště Lipsko/Halle (\"Flughafen Leipzig/Halle\") je mezinárodním letištěm stejnojmenného regionu. Letiště se nalézá mezi oběma městy, na něž je napojeno linkami S-Bahn. Jedná se o druhé největší nákladové letiště v Německu po Frankfurtu nad Mohanem.\n\n\n\n\n\n\n"}
{"id": "23153", "url": "https://cs.wikipedia.org/wiki?curid=23153", "title": "Avignon", "text": "Avignon\n\nAvignon [\"aviňo\"] je starobylé město v Provence na jihu Francie, sídlo departementu Vaucluse v regionu Provence-Alpes-Côte d'Azur. Leží na levém břehu řeky Rhôny, na soutoku s řekou Durance, asi 80 km SZ od Marseille a asi 80 km SV od Montpellieru.\n\nV letech 1309–1377 zde sídlili papežové, kteří uprchli z Říma. V roce 1995 bylo historické centrum Avignonu (Avignonský most, papežský palác, biskupský dvůr, katedrála a hradby) zapsáno na Seznam světového dědictví UNESCO.\n\nSousední obce: Villeneuve-lès-Avignon, Les Angles, Barbentane, Rognonas, Châteaurenard a Noves.\n\nAvignon leží u soutoku řek Rhôny a Durance.\n\nNálezy ukazují na osídlení místa již od mladší doby kamenné, později zde kelto-ligurský kmen Kavarů založil opevněné sídlo \"Auenion\". Někdy kolem roku 500 př. n. l. zde postavili fokajští kolonisté z Marseille opevněný přístav a sklad zboží jménem \"Avenio\". Kolem roku 120 př. n. l. sem přišli římští legionáři a od roku 48 př. n. l. bylo město součástí provincie Gallia Narbonensis a mělo městská práva. Přístav byl dále rozšířen a kvetoucí město přejmenováno na \"Colonia iulia augusta avenionesium\". Ve 3. století vznikla za hradbami malá křesťanská osada a byl postaven první dřevěný most.\n\nRoku 500 město obléhal francký král Chlodvík I., městu však přišli na pomoc římští vojáci. Avignon pak připadl Ostrogótům a Merovejcům, v roce 736 je dobyli Saracéni a o rok později je za tuto zradu potrestal král Karel Martel. Stalo se částí Provensálského království, ale už ve 12. století se přechodně prohlásilo za samostatnou republiku. Roku 1303 zde papež založil univerzitu, která se proslavila hlavně studiem práva.\n\nOd roku 1309 se stal Avignon sídlem papežského dvora. Papežové město zvelebili a nově ohradili a roku 1348 je koupili od neapolské královny Joanny. Papežské kurii pak město patřilo až do Francouzské revoluce (1791). Kolem papežského dvora žila a působila řada umělců, hudebníků i učenců a papežská knihovna s 2 000 svazky byla tehdy největší v Evropě. Celkem v Avignonu sídlilo sedm papežů, a když se Řehoř XI. roku 1376 vrátil do Říma, sídlili zde ještě dva vzdoropapežové.\n\nV roce 1721 postihla Avignon morová rána, která zabila asi 18 000 lidí, tedy přibližně tři čtvrtiny populace. Do 14. září 1791 patřilo město papežům, poté bylo anektováno nově vzniklou Francouzskou republikou.\n\nU papežského dvora v Avignonu pobýval krátce Vojtěch Raňkův z Ježova, mnohem déle zde žil pražský biskup Jan z Dražic a je zde pochován Jan Milíč z Kroměříže, který zde v roce 1374 zemřel.\n\n\nAvignon je významným cílem turistů z celého světa. Historické jádro města je vcelku dobře zachováno, včetně téměř úplných městských hradeb s mnoha věžemi a branami.\nVe městě je řada dalších kostelů a množství historických domů\n\n\"Počet obyvatel\"\n\n\n\n\n"}
{"id": "23155", "url": "https://cs.wikipedia.org/wiki?curid=23155", "title": "Jednotné číslo", "text": "Jednotné číslo\n\nJednotné číslo (singulár, lat. \"[numerus] singularis\", zkráceně \"sg.\") je gramatická kategorie, která označuje skutečnost, že se jedná o jeden kus. Používá se jak u jmen (podstatné jméno, přídavné jméno, zájmeno), tak u sloves. Kromě jednotného čísla existuje množné číslo (tzv. plurál) a v některých jazycích i dvojné číslo (duál) pro označení dvou kusů (většinou u párů).\n\nExistují také podstatná jména, která lze užít pouze v jednotném čísle (ovoce, zelenina, voda, déšť). Jedná se většinou o podstatná jména, která nazýváme \"látková\" (např. mouka), \"hromadná\" (např. obyvatelstvo) a většina abstrakt (četba, moudrost). V angličtině se označují latinským názvem singularia tantum (tantum = pouze). Opakem jsou podstatná jména pomnožná (pluralia tantum), např. lyže, brýle, dveře.\n\nOznačují často nějakou látku, kterou není možné říci v množném čísle. Pro příklad lze uvést slovo voda. Mohu říci \"vidím vodu\", ale už nelze vyslovit \"vidím dvě vody\". Význam daného slovního spojení se najednou mění. Když vidím dvě vody, tak spatřuji dvě balení vody. Dvě balení vody však už znamenají něco jiného než voda sama o sobě. Množné číslo tudíž v tzv. čisté podobě neexistuje.\n\nOznačují množství určitých věcí stejného druhu. Jako příklad lze uvést slovo obyvatelstvo. Mohu říct sice obyvatelstva, ale v praktickém užití to užít nelze. Dvě obyvatelstva vedle sebe neexistují a ani je nelze takto pojmenovat. Ve výjimečných případech se s tím však setkat můžeme.\n\n"}
{"id": "23161", "url": "https://cs.wikipedia.org/wiki?curid=23161", "title": "Grand Prix Monaka 2004", "text": "Grand Prix Monaka 2004\n\nGrand Prix Monaka 62e Grand Prix de Monaco\n\n\n\n\n\n"}
{"id": "23167", "url": "https://cs.wikipedia.org/wiki?curid=23167", "title": "Maserati 4CL", "text": "Maserati 4CL\n\nMaserati 4CL bylo jednosedadlové závodní auto, navržené konstruktérem Ernestem Maseratim. Model Maserati 4CL byl vyráběn v Itálii v letech 1939-1947, poté přerostl ve velmi podobný vůz Maserati 4CLT.\n\nPodnět ke konstrukci vozu Maserati 4CL dal Ernesto Maserati a sám se ujal projektu. V roce 1937 byl připravený první vůz, který měl být konkurentem Alfy Romeo. Maserati 4CL dostal nový čtyřválcový motor se čtyřmi ventily na válec, který měl požadovaný výkon a potřebnou pružnost. Rám vozu vycházel z modelu Maserati 6CM, který byl velmi vydařený a nepotřeboval téměř žádnou změnu. Po válce začal Ernesto experimentovat s různými typy rámu až došel k verzi, kterou používal u modelu Maserati 4CLT/48.\n\nZávodní kariéru tento vůz zahájil v roce 1939 na Grand Prix Tripolis, kde sice Luigie Villoresi získal pole positions, ale v průběhu závodu musely vozy Maserati odstoupit pro poruchy motoru. První vítězství tak získal až o dva závody později Johnnie Wakefield , když zvítězil v Grand Prix Neapol. Poté vypukla druhá světová válka, která ukončila mezinárodní závody a tak tento model závodil pouze v domácí konkurenci. K pokračování mezinárodních závodů došlo až v roce 1946. V letech 1946 a 1947 mělo Maserati 4 CL velmi úspěšné sezóny.\n\n\n\n"}
{"id": "23168", "url": "https://cs.wikipedia.org/wiki?curid=23168", "title": "Lippe", "text": "Lippe\n\nLippe může být:\n"}
{"id": "23169", "url": "https://cs.wikipedia.org/wiki?curid=23169", "title": "Vladimír Neff", "text": "Vladimír Neff\n\nVladimír Neff (13. června 1909 Praha – 2. července 1983 Praha) byl český spisovatel, překladatel a scenárista, otec spisovatele Ondřeje Neffa.\n\nNarodil se v Praze, kde také absolvoval elitní obecnou školu. Pocházel z bohaté podnikatelské rodiny, otec Vladimír Neff (1881–??) byl významným obchodníkem s kuchyňským zbožím a majitelem velké prodejny v Praze na Příkopech a chtěl mít syna obchodníka. Mezi lety 1921 a 1925 navštěvoval reálné gymnázium v Truhlářské ulici, obchodní akademii v Resslově ulici a poté až do roku 1928 francouzskou obchodní akademii v Ženevě.\n\nPo studiu pracoval ve skladu porcelánu ve Vídni a v roce 1929 jako dobrovolník v obchodním domě v Brémách. Rok poté nastoupil do podniku svého otce. Od roku 1935 pracoval jako cizojazyčný lektor (oblast francouzské a anglické literatury) v pražském nakladatelství Melantrich, ale už od roku 1939 se živil jako spisovatel z povolání. \nV roce 1950 byl krátkodobě zaměstnán na Barrandově jako scenárista. V letech 1946–1953 bydlel na Slapech, později jen v Praze. Roku 1977 podepsal Antichartu.\n\n\nJeho první literární počiny se datují už do druhé poloviny 30. let, především jsou to detektivní parodie a částečně politická satira. Za okupace jej pak zaměstnávala především práce na popularizačně vědeckém slovníku dějin filosofie \"Filosofický slovník pro samouky neboli Antigorgias\", jenž pak vyšel těsně před komunistickým převratem roku 1948. První výrazný úspěch u veřejnosti zaznamenal psychologickým románem \"Třináctá komnata\" z r. 1944 a následně novelou \"Marie a zahradník\". \n\nJeho vrcholnými díly pak jsou historické romány, především pentalogie \"Sňatky z rozumu\", \"Císařské fialky\", \"Zlá krev\", \"Veselá vdova\", \"Královský vozataj\" a trilogie \"Královny nemají nohy\", \"Prsten Borgiů\" a \"Krásná čarodějka\". \n\nTaké překládal, a to z francouzštiny, němčiny a ruštiny. Psal rovněž filmové scénáře (např. \"Tajemství krve\" nebo \"Minulost Jany Kosinové\").\n\n\n\n\n\n\n"}
{"id": "23170", "url": "https://cs.wikipedia.org/wiki?curid=23170", "title": "Genetická daktyloskopie", "text": "Genetická daktyloskopie\n\nGenetická daktyloskopie (anglicky \"DNA fingerprinting\") je metoda forenzní chemie, která umožňuje díky unikátnosti sekvence DNA každého člověka spolehlivě určit, zdali daný úsek DNA patří hledanému člověku. Velké množství našeho genomu sdílíme nejen se všemi ostatními lidmi, ale do značné míry i se šimpanzi. V roce 1985 potvrdil unikátnost každého z nás tým kolem Aleca Jeffreyse na Leicesterské universitě. Objevili, že určitá místa na DNA podléhají polymorfismu. Na základě tohoto zjištění Jeffreys vymyslel metody na izolaci a analýzu těchto částí lidské DNA. Pro genetickou daktyloskopii se v současnosti nejčastěji využívá polymorfismus v repetitivní DNA, především krátké tandemové repetice, které se liší počtem svých opakování, a tedy svou délkou.\n\nAnalýzu DNA lze provést prakticky z každého typu lidské tkáně. I ze zdrojů, které jsou na DNA poměrně chudé - z kostí, nehtů, konečků vlasů, šupinek kůže atd. U vlasu lze identifikovat člověka na základě jeho složení z proteinů. Analytických metod, které se používají při porovnávání vzorků DNA, ať už v kriminalistice, nebo například v testech rodičovství, je celá řada a mnohdy se jejich použití prolíná a kombinuje.\nNejpoužívanější metody jsou:\n\nPolymerázová řetězová reakce (zkratka \"PCR\") slouží k vytvoření až mnoha milionů exaktních kopií vzorového fragmentu DNA o maximální délce 10 tisíc nukleotidů (v některých případech bylo dosaženo délky až 40 tisíc), což umožňuje provést analýzu DNA i z velmi malého vzorku.\n\nRandom-amplified polymorphic DNA (zkratka \"RAPD\") je méně přesná metoda, používaná občas jako předtest, pro svou nenáročnost a rychlost.\n\nShort Tandem Repeat Polymorphism (zkratka \"STRP\") a Variable Number Tandem Repeats (zkratka \"VNTR\" ) jsou moderní, dnes nejpoužívanější metody jsou podobné metody RFLP, která však pracují s jinak získanými fragmenty DNA. 99 % DNA mají všichni lidé společnou. V DNA se však vyskytují místa, která neslouží ke kódování genů, a která jsou tvořena opakováním krátkého motivu, jakéhosi „slova“, které tvoří mnohokrát opakovaný sled 2 - 4 nukleotidů, např. -CACG-CACG-CACG-. Říkáme jim tandemové repetice a v lidské DNA jich dnes známe více než 8 tisíc. Podoba těchto repetic a jejich délka je výrazně individuální. Je to způsobeno tím, že jejich mutace nemají pro člověka pravděpodobně žádný význam, jelikož nekódují žádnou genetickou informaci. Naproti tomu pokud by mutace postihla některý esenciální gen, pravděpodobně by tím zásadním způsobem poškodila správné fungování genu a možná i zabránila přežití takovéhoto jedince, což velmi efektivně odstraňuje podobné odchylky ze společnosti. Při testování se postupem podobným tomu, který je použit při RFLP (PCR, agarázový gel, Southern blot), určí, jak je vybraná tandemová repetice u daného člověka dlouhá, tedy kolika opakováními „slova“ je tvořena. Stejně se postupuje i u dalších repetic – celkem se jich obvykle zkoumá 15, pokud není potřeba vyšší počet. Přesnost výsledků této metody je, stejně jako u RFLP, blízká 100 %.\n\nRestriction Fragment Length Polymorphism (zkratka \"RFLP\") je klasická metoda zjišťování genetického profilu, která se již dnes nepoužívá tak často, jako dříve.\n\nMolekulu DNA je nejprve nutné izolovat z buňky a očistit od případných nečistot (nejčastěji bílkovin, fenol a agarosa). K extrakci a purifikaci DNA, které musí předcházet izolaci jader pomocí centrifugace, se používá například guanidinhydrochlorid, obvykle ve směsi s dalšími látkami. Kontrola čistoty vzorku se měří pomocí spektrofotometrického měření v UV světle, při menším vzorku, nebo větší míře výskytu nečistot se přesnější určení koncentrace nukleové kyseliny dá zjistit z intenzity fluorescence emitované ethidiumbromidem.\n\nPo vyextrahování vzorku DNA je dalším krokem rozštěpení molekuly na jednotlivé malé fragmenty. V současnosti je známo přibližně 1500 restrikčních endonukleáz, které dokáží rozeznat krátké sekvence nukleotidů (4, 6, 8) a podle rozeznané sekvence dokáží DNA v konkrétním místě rozštěpit. Jejich použití vede k fragmentaci DNA na díly, které jsou specifické pro každého člověka, jelikož přesné pořadí bází se u každého člověka vyjma jednovaječných dvojčat liší. Výsledkem je směs různě velikých úseků DNA. Pokud je DNA ve vzorku pro analýzu málo, tak je možné si dané úseky namnožit pomocí PCR.\n\nVe chvíli, kdy máme DNA řádně rozštípanou a v dostatečném množství, musíme jednotlivé úseky DNA od sebe oddělit. K tomuto účelu se používá nejčastěji gelová elektroforéza na agaróze. Směs se vlije k jednomu konci nádoby s tenkou vrstvou speciálního agarosního gelu – porézní, gelovité hmoty. Protože DNA má záporný náboj, postupuje v gelu k anodě (+). Ale protože různě velké kusy DNA postupují gelem různou rychlostí, dojde k rozdělení jednotlivých fragmentů DNA do tzv. DNA profilu.\n\nProtože se s agarosovým gelem špatně pracuje, přenáší se DNA na nylonovou membránu. Tomuto procesu se říká Southern blot. Předtím ale musíme DNA oddělit na jednotlivá vlákna, což učiníme pomocí hydroxidu sodného. Poté se přiloží na gel nylonová membrána a vysaje z gelu rozpouštědlo. S rozpouštědlem se pohybují i fragmenty DNA, které se uchytí na membráně. Na závěr je nylonová membrána ozářena paprsky UV, které způsobí trvalé umístění fragmetů na membránu.\n\nNa membránu se poté nalije roztok s hybridizačními sondami – buď radioaktivně nebo fluorescenčně značených krátkými kousky jednovláknové DNA, které se spojí s DNA na membráně. Pomocí detergentů, případně neionizovaného formamidu se zabrání nespecifické vazbě sondy na nylon.\n\nNa membránu je umístěn X-ray film. Sondy, které jsou nyní rozmístěny pouze v některých částech membrány, vyvolají expozici filmu v odpovídajících částech. Film je vyvolán a tím vzniká DNA fingerprint, složený z proužků různé tloušťky a různých rozestupů. Tato metoda (bod 5–7) se nazývá „Southern blot“ podle vynálezce Edwina Southerna.\n\n\n\n\n"}
{"id": "23171", "url": "https://cs.wikipedia.org/wiki?curid=23171", "title": "Dějiny objevu a výzkumu DNA", "text": "Dějiny objevu a výzkumu DNA\n\nDějiny objevu a výzkumu DNA, deoxyribonukleové kyseliny, začaly již v době, kdy nebylo nic známo o existenci této molekuly, ale objevovaly se vlastnosti živých organismů, které se dnes vysvětlují právě speciální povahou DNA. DNA jako taková byla objevena v roce 1869, její struktura však byla objasněna až v polovině 50. let 20. století. 20. a 21. století jsou ve znamení obrovského rozvoje poznatků o struktuře a vlastnostech deoxyribonukleové kyseliny.\n\nZa zakladatele dnešní genetiky je považován brněnský kněz a středoškolský profesor Johann Gregor Mendel, který se zabýval křížením různobarevných odrůd hrachu. Mendel po mnohaletém experimentování a poctivém zapisování statistik svých křížení dospěl k závěru, že barva květů, stejně jako další dědičné znaky, se nezískávají rostliny od mateřské rostliny přímo, ale prostřednictvím tzv. elementů. Tyto elementy významově vlastně odpovídají dnešnímu chápání pojmu gen. Mendel formuloval 2 pravidla, která byla později pojmenována jako Mendelovy zákony a jsou platné pro všechny pohlavně se rozmnožující organizmy. \n\nV své době, kdy se o genetice ještě nic nevědělo, předstihla jeho práce svou dobu a přestože byla poprvé zveřejněna již v roce 1866, veřejné proslulosti se dočkala až mnohem později. Až v roce 1900 ji nezávisle na sobě objevili tři vědci (Erich von Tschermak, Hugo de Vries a Karl Erich Correns) a potvrdili její platnost.\n\nMolekula DNA jako taková byla objevena v roce 1869, kdy se švýcarskému lékaři Miescherovi podařilo vyizolovat DNA z bílých krvinek, obsažených v hnisu. Nedařilo se však vytvořit dostatečně čistý vzorek na to, aby DNA mohla být dále zkoumána.\n\nO funkci DNA toho dlouho nebylo moc známo. Ve dvacátých letech pak Frederick Griffith dokázal, že je možné pneumokoky jednoho typu přeměnit v typ jiný, pokud jsou vystaveny působení zahřátého buněčného extraktu tohoto jiného typu a že tato změna je trvalá a dědičná. První důkaz o roli DNA v přenosu genetické informace přinesl v roce 1943 slavný Averyho-MacLeodův-McCartyho experiment, který provedli Oswald Avery společně s Colinem MacLeodem a Maclynem McCartym. Sérií pokusů rovněž s transformací pneumokoků zjistili, že DNA je genetickým materiálem buněk. Další důkaz přinesl v roce 1952 Hersheyho-Chaseové experiment, který prokázal, že u virů není podstatou dědičnosti protein (kapsida), nýbrž DNA.\n\nPrvní rentgenový difrakční obraz DNA byl vytvořen v laboratoři anglického biologa Williama Astburyho v roce 1937. Dlouho však vědci spíše tápali. Objevit charakteristickou strukturu DNA se podařilo až v roce 1953 dvěma mladým vědcům z Cambridge - Američanovi Jamesi Watsonovi a Britovi Francisi Crickovi, který studoval rentgenovou strukturní analýzu. Právě tato experimentální metoda se jevila, při zkoumání struktury DNA, jako nejslibnější. Problémem však bylo, že DNA nebylo možné izolovat čistou a že nekrystalizovala. Přesto Rosalind Franklinová dokázala změřit difrakční vzor DNA. Blízko k sestavení modelu DNA byl Linus Pauling, který sestrojil trojšroubovicový model, bez znalosti difraktogramů Franklinové. Naproti tomu Watson a Crick díky Maurici Wilkinsovi difraktogramy Franklinové spatřili a vyvodili z nich helicitu molekuly a opakující se motiv po 0,2 nm. Model DNA sestavili 28. března 1953. Je jím dvojitý helix s antiparalelní orientací obou řetězců, s bázemi uvnitř molekuly, kde se párují A-T a G-C pomocí vodíkových vazeb a s hlavním řetězcem orientovaným do okolí. Svůj objev prezentovali v časopise Nature článkem „A Structure for Deoxyribose Nucleic Acid“. V roce 1962 obdrželi společně Crick, Watson a Wilkins Nobelovu cenu za fyziologii a lékařství. Franklinová se pro tragické úmrtí této ceny nedočkala.\n\n\n"}
{"id": "23172", "url": "https://cs.wikipedia.org/wiki?curid=23172", "title": "Wish You Were Here", "text": "Wish You Were Here\n\nWish You Were Here je deváté studiové album anglické skupiny Pink Floyd. Vydáno bylo v září 1975 (viz 1975 v hudbě) a v britské i americké hitparádě se umístilo na prvním místě (první taková deska Pink Floyd), čímž navázalo na úspěch předchozího alba \"The Dark Side of the Moon\".\n\n\"Wish You Were Here\" je koncepční album, které se zaobírá dvěma tématy. Skladby „Shine On You Crazy Diamond“ a titulní „Wish You Were Here“ jsou věnovány Sydu Barrettovi, spoluzakladateli kapely a jejímu prvnímu lídrovi, který skupinu musel ze zdravotních důvodů opustit v roce 1968. Druhým tématem, kterého se album dotýká, je hudební průmysl, kritika jeho komerčního zaměření a nedostatku pochopení a zájmu o hudebníky. Jedná se o písně „Welcome to the Machine“ a „Have a Cigar“.\n\nPo úspěchu alba \"The Dark Side of the Moon\" stáli Pink Floyd před dilematem, jaký originální nápad by mohli využít na novém albu. Jedna myšlenka byla nahrát celé album s použitím věcí, které se běžně nacházejí v domácnosti. Tento projekt měl pracovní název \"Household Objects\". Koncem roku 1973 začali sbírat nahrávky nekonvenčních hudebních nástrojů, například lahví od vína, aerosolových sprejů, plechovek, gumiček, valch a jiných předmětů. Brzy ale zjistili, že to je „trochu hloupý nápad“ a projekt \"Household Objects\" byl ukončen. Například ale zvuk skleničky s vínem, po jejíž hraně přejíždí člověk navlhčeným prstem, byl využit na albu \"Wish You Were Here\", které \"Household Objects\" nahradilo.\n\n\"Wish You Were Here\" je další z koncepčních alb Pink Floyd. Z části je poctou zakladatelovi Sydu Barrettovi a z části kritikou a karikaturou komerčnosti a nezájmu o uměleckou stránku hudebních děl ze strany hudebního průmyslu. Dalo by se tedy říci, že tématem skladeb celého alba je neúčast. Baskytarista Roger Waters řekl, že název by klidně mohl být \"Wish We Were Here\" (česky \"Kéž bychom tu byli\"), protože hlavně na začátku nahrávání byl u členů skupiny slábnoucí entuziasmus k tvorbě tohoto projektu.\n\nJedná se o poslední album až do desky \"The Division Bell\", na němž se autorsky podílel klávesista Rick Wright. Všechny texty napsal Roger Waters. Nahrávání alba proběhlo od 6. ledna do 19. července 1975, album bylo vydáno 15. září téhož roku.\n\nÚvodní skladba „Shine On You Crazy Diamond“ je věnovaná vzpomínce na původního frontmana skupiny Syda Barretta, jenž kapelu musel opustit kvůli psychickým problémům v roce 1968. Jedná se o rozsáhlý hudební opus o délce 26 minut s dlouhými instrumentálními plochami. Tuto skladbu Pink Floyd hráli již na koncertech v roce 1974, kvůli své délce se ale nemohla vejít na jednu stranu gramofonové desky, proto byla rozdělena do dvou částí, jež tvoří úvodní a poslední skladbu alba \"Wish You Were Here\". „Shine On You Crazy Diamond“ je zároveň rozdělena do devíti odlišných částí („Part I–IX“), které mají vlastní autory.\n\nPo první části „Shine On You Crazy Diamond“ (respektive po prvních pěti částech) následují dvě Watersovy skladby, které kritizují komerci v hudebním průmyslu. První z nich je „Welcome to the Machine“ s výraznými syntezátory, druhou potom „Have a Cigar“. Ta je zajímavá faktem, že text nezpívá žádný z členů Pink Floyd, ale zpěvák Roy Harper, který se náhodou vyskytoval ve studiích v Abbey Road. Rogeru Watersovi se totiž v této písni nelíbil vlastní hlas, a proto Harpera oslovil.\n\nNa „Have a Cigar“ navazuje titulní píseň, balada „Wish You Were Here“, jež je rovněž věnována Barrettovi. Píseň začíná (jak je u Pink Floyd poměrně obvyklé) nehudebními zvuky, tentokrát je to přelaďování rádia, ze kterého se ozve začátek písně vybrnkávaný na dvanáctistrunnou kytaru. Poslední skladbou na albu \"Wish You Were Here\" je druhá část „Shine On You Crazy Diamond“.\n\n5. června 1975, při nahrávání alba \"Wish You Were Here\", navštívil nečekaně a bez ohlášení Abbey Road Studios Syd Barrett. Členové Pink Floyd jej zprvu nemohli poznat, neboť měl vyholené vlasy i obočí a byl poměrně tlustý. Jednalo se o úplně jiného člověka, než jakého jej znali ve druhé polovině 60. let, kdy byl hlavním představitelem kapely. Členové skupiny s ním nebyli v žádném kontaktu, naposledy jej viděli pět let před touto příhodou.\n\nAlbum \"Wish You Were Here\" vyšlo 15. září 1975 u Harvest Records ve Spojeném království a u Columbia Records v USA. V žebříčcích prodejnosti v USA se album objevilo 27. září toho roku na 12. příčce a 4. října 1975 dosáhlo první pozice, čímž se stalo druhým albem skupiny na prvním místě v USA (po \"The Dark Side of the Moon\").\nV Británii se album dostalo na první místo ihned a dosáhlo prodeje 1/4 miliónu kusů. Stalo se tak prvním albem Pink Floyd, které se umístilo na první příčce ve Spojeném království i v USA, což se nepovedlo ani komerčně nejúspěšnějšímu albu skupiny, \"The Dark Side of the Moon\", které se v britském žebříčku nejlépe umístilo na druhém místě.\n\nV roce 1986 švédský poprockový časopis \"Slitz\" vyzval své čtenáře, aby zvolili nejlepší rockové album všech dob. \"Wish You Were Here\" skončilo na 1. místě, \"The Dark Side of the Moon\" bylo druhé.\n\nNa CD vyšlo \"Wish You Were Here\" poprvé v roce 1983, v digitálně remasterované podobě v roce 1994.\n\n\n\n"}
{"id": "23183", "url": "https://cs.wikipedia.org/wiki?curid=23183", "title": "Holly Marie Combsová", "text": "Holly Marie Combsová\n\nHolly Marie Combs (* 3. prosince 1973 San Diego, Kalifornie) je americká herečka. Od roku 1998 hrála Piper Halliwellovou, jednu z hlavních rolí v seriálu \"Čarodějky\". V roce 2002 se stala i jeho producentkou.\n\nV sedmi letech se s rodinou odstěhovala do New Yorku, kde začala pracovat jako modelka. Odtud už byl jen krůček k herectví, do kterého ji tlačila především maminka Laurelai. Po několika malých rolích se v roce 1992 objevila v \"Picket Fences\". U seriálu vydržela čtyři roky a obdržela za něj několik cen. Její nejlepší kamarádka je Shannen Doherty.\n\nV roce 1993 si vzala herce Bryana Travise Smitha, rozvedli se v roce 1997.\n\n14. února 2004 se provdala za Davida W. Donoho, s kterým už předtím čtyři roky žila. 26. dubna 2004 se jim narodil syn Finley Arthur Donoho a 26. října 2006 druhý syn Riley Edward Donoho. Po narození Rileyho se na veřejnosti neukazovala. 26. května 2009 se jí narodil již třetí syn Kelley James Donoho. V listopadu roku 2011 zažádala o rozvod.\n\nDne 3. září 2017 oznámila zasnoubení se svým přítelem Mikem Ryanem\nprostřednictvím svého instagramového účtu. 7. září 2019 se vzali. \n\n"}
{"id": "23184", "url": "https://cs.wikipedia.org/wiki?curid=23184", "title": "Vulkánci", "text": "Vulkánci\n\nVulkánci jsou fiktivní, humanoidní, vysoce inteligentní mimozemský druh ze seriálu Star Trek. Latinské označení této rasy ze seriálu zní \"Homo Eridani\"\n\nVulkánská historie je do značné míry shodná s Romulanskou a to hlavně proto, že obě rasy mají společné předky a z nich se vyvinuly dva rozdílné druhy. Mezi těmito společnými předky byl velký spor. Na Vulkánu zůstali příznivci Suraka a jeho filozofie (jedinec má jednat pouze a jedině podle logiky a nikdy ne podle svých emocí) a zbytek odletěl z Vulkánu pryč a založil Romulanské impérium.\n\nV minulosti byli Vulkánci velmi agresivní druh. Lze tak usuzovat hlavně z jejich mytologie a jejich vnímání minulosti. Oproti lidem jsou Vulkánci relativně kulturně vyspělejší. Objevili dříve i atomovou energii a také i mezihvězdné lety. V dobách svého starověku byli podobní lidem, potom ale jejich vůdce Surak zavedl na Vulkánu filozofii sebeovládání a potlačování emocí. Ti, kteří s ním nesouhlasili, odletěli na planety Romulus a Remus a založili Romulanské impérium.\n\nPrávě oni byli první mimozemšťané, kteří navázali oficiální kontakt s obyvateli planety Země, roku 2063. Předtím se jen jednou objevili na Zemi (přímo osobně). Jako společnost ji ale považovali až do Prvního kontaktu za nerozvinutou, a proto nechtěli narušovat její vývoj. Tento postup byl později zaveden i v Hvězdné flotile jako Základní směrnice. Spolu s Andoriany, lidmi a Tellarity v roce 2161 založili Spojenou federaci planet.\n\nObývají planetu Vulkán. Jejich základním rysem je postava podobná člověku, ale silnější a vyšší, nejnápadnější jsou pak špičaté uši a obočí tvarované obráceně než u lidí. Mají vyšší tělesnou teplotu než lidé. V jejich žilách koluje zelená krev, která má v krevním barvivu místo železa měď; proto má i jejich kůže zelený nádech. Tělesné orgány jsou rozmístěny také odlišně, například srdce se nachází zhruba v místech, kde u člověka játra.\n\nVulkánci se dožívají kolem 150 let.\n\nJsou schopni telepatie na jednoduché (u některých málo jedinců i na pokročilejší) úrovni (tzv. Splynutí myslí), a to s pomocí přímého fyzického kontaktu. Také dokážou přesunout svou duši do jiného těla (zde je přímý fyzický kontakt nutný), čímž mohou zajistit, aby jejich duše nezanikla.\n\nVulkánci mají rozmnožovací cyklus nazývaný Pon Farr jednou za sedm let. Při prvním Pon Farru dochází k chemické nerovnováze v mozku a je třeba jej završit pohlavním stykem, bez něj by vulkánec zemřel. Vulkánci se mohou křížit s Romulany i lidmi.\n\nVulkánci mají emoce stejně jako lidé, ale mají velmi disciplinovanou mysl a tak je mají pod kontrolou – emoce na nich tudíž nejsou vůbec patrné. Všechno se snaží řešit pomocí čisté logiky. Logika je základním pilířem jejich společnosti.\n\nVulkánci mají také vlastní tři jazyky; dva z nich mohou být užity zvlášť a třetí vždy v kombinaci s některým z prvních dvou. Písmo se píše seshora dolů; znaky tedy nejsou v řádcích ale sloupcích.\n\nVulkánský rituál, při němž nesmrtelná duše vulkánce, která opustila tělo, muže být navrácena zpět do živého těla, se nazývá Fal-tor-pan.\n\n\n"}
{"id": "23186", "url": "https://cs.wikipedia.org/wiki?curid=23186", "title": "Makotřasy", "text": "Makotřasy\n\nMakotřasy jsou obec ve Středočeském kraji, devět kilometrů východně od Kladna. Obec zaujímá rozlohu 4,33 km² a žije zde obyvatel. Makotřasy spadají do obvodu pošty v sousedních Lidicích, PSČ 273 54.\n\nVes se rozkládá v nadmořské výšce 298 až 325 metrů (střed 303 m) v otevřeném mělkém údolí po obou stranách Lidického potoka. Ze severovýchodní strany ji míjí dálnice D7 (Praha–Slaný), na západě sousedí s pietním územím vyhlazené vsi Lidice.\n\nMakotřasy jsou významnou archeologickou lokalitou. Při záchranném výzkumu v průběhu výstavby rychlostní silnice Praha–Slaný v roce 1961 byla východně od vsi na malé vyvýšenině nad soutokem Dolanského a Lidického potoka objevena eneolitická osada lidu nálevkovitých pohárů z období kolem roku 3 500 př. n. l. Pocházejí odtud nejstarší doklady zpracování kovů na českém území (čtyři do země zapuštěné okrouhlé pece, kusy mědi, měděné strusky a zlomek hliněného tavicího tyglíku). Bylo zjištěno ohrazení čtvercové plochy příkopem 1,4 metru hlubokým a až čtyři metry širokým. Objekt se stranou dlouhou 300 metrů měl nejasný účel, ale podle orientace některých stavebních detailů ve směru západ–východ se uvažuje o kultovně astronomické funkci.\n\nNejstarší písemná zmínka o Makotřasích v zemských deskách se vztahuje k roku 1318 (\"in Makotrzas\"). Počátkem 15. století náležela ves s tvrzí pražskému měšťanu Petrovi Meziříčskému, přednímu odpůrci husitů. Když na jaře 1420 táhli ozbrojení husitští měšťané ze Žatce, Loun a Slaného na pomoc Pražanům, zmocnili se Makotřas a upálili zde dva kněze. Při vyhlazení Lidic 10. června 1942 padlo za oběť i několik mužů bydlících v Makotřasech.\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce v roce, kdy ke změně došlo:\n\nV obci Makotřasy \"(414 obyvatel)\" byly v roce 1932 evidovány tyto živnosti a obchody: cihelna, 3 hostince, kolář, kovář, mlýn, 2 obuvníci, 11 rolníků, 3 řezníci, 3 obchody se smíšeným zbožím, trafika.\n\nVýchodním okrajem katastrálního území protéká Zákolanský potok, jehož koryto a břehy jsou chráněné jako přírodní památka Zákolanský potok.\n\n\n\n"}
{"id": "23187", "url": "https://cs.wikipedia.org/wiki?curid=23187", "title": "Kačice", "text": "Kačice\n\nKačice (j. č., tedy: \"ta Kačice, do Kačice, v Kačici\") je obec ve Středočeském kraji, 9 km západně od Kladna. Obec zaujímá rozlohu 6,41 km² a žije zde obyvatel. PSČ zdejší pošty je 273 04.\n\nVes se rozkládá v nadmořské výšce 385 až 430 metrů (střed 388 m) na levém břehu potoka Loděnice (Kačáku) podél silnice Lány-Smečno.\n\nNa jihozápadním okraji Kačice byly zjištěny zbytky slovanského pohřebiště z 9. až 10. století, obsahující mj. stříbrný pozlacený gombík velkomoravského typu s motivem ptáka.\n\nPrvní písemná zmínka o vsi pochází z roku 1318, kdy se v zemských deskách zmiňuje vladyka Zdeněk z Kačice (\"Sdenco de Kacziczie\"). K roku 1437 se v Kačici připomíná tvrz, zaniklá pravděpodobně po připojení vsi ke smečenskému panství Martiniců roku 1551.\n\nV 17. století byla obec nazývána \"Nemravná ves\".\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce v roce, kdy ke změně došlo:\n\nV obci Kačice \"(1345 obyvatel, četnická stanice)\" byly v roce 1932 evidovány tyto živnosti a obchody: autodoprava, biograf Sokol, výroba cementového zboží, obchod s cukrovinkami, dlaždič, obchod s dobytkem, družstvo pro rozvod elektrické energie v Kačici, 3 holiči, 5 hostinců, jednatelství, kolář, konsum Včela, 2 kováři, 3 krejčí, obchod s mlékem, 2 mlýny, 3 obuvníci, 2 obchody s ovocem a zeleninou, 2 pekaři, obchod s peřím, obchod s lahvovým pivem, 2 stáčírny lahvového piva, 2 pojišťovací jednatelství, pokrývač, 2 porodní asistentky, 2 rolníci, 2 řezníci, sedlář, 9 obchodů se smíšeným zbožím, spořitelní a záložní spolek Kampelička, obchod se střižním zbožím, švadlena, 2 trafiky, trhovec, 2 truhláři.\n\n\n\n\n\n"}
{"id": "23189", "url": "https://cs.wikipedia.org/wiki?curid=23189", "title": "Jiří Baum", "text": "Jiří Baum\n\nRNDr. Jiří Baum (20. září 1900 Praha-Královské Vinohrady – 1944 koncentrační tábor ve Varšavě) byl český zoolog, cestovatel a spisovatel.\n\nNarodil se v Praze. Vyrůstal v době, kdy velké technické, sociální a ekonomické proměny dvacátého století přetvářely svět jako nikdy předtím. Tato výjimečná doba již umožňovala využívat řadu technologických prostředků a přitom stále cestovat krajinami málo dotčenými lidskou civilizací.\n\nJ. Baum se již od dětství velmi zajímal o přírodu a cestování. Na přání rodičů vystudoval obchodní akademii, ale jediné, co ve skutečnosti ze získaných znalostí využil, bylo psaní na stroji a stenografie. Pokračoval ve studiu na přírodovědecké fakultě Univerzity Karlovy, kde také získal v roce 1928 doktorát.\n\nJeště před koncem studia již ale J. Baum začal cestovat. Po prvních nesmělých výpravách do Německa a jinam vyrazil v roce 1921 na svoji první velkou cestu do USA. Jel s přítelem Viktorem Mayerem. Cestovali společně na jedno stipendium – žádali o něj oba, ale byli dohodnutí, že když ho dostane jen jeden, rozdělí se. Nejdříve zkusili jet na kole, ale ukázalo se, že jít pěšky a stopovat bylo účelnější. Ke konci si dokonce vydělali na starou Fordku, ale bylo s ní spíš trápení. Přesto je charakteristické, že již na této první velké cestě J. Baum použil auto, alespoň jako nesmělý první pokus. A samozřejmě přivezl řadu zajímavých fotografií.\n\nV. Mayer odjel z USA do Jižní Ameriky a J. Baum se vrátil domů. O rok později odjel J. Baum (se svou sestrou Anny) za Viktorem do Brazílie, tam nějakou dobu cestovali a pokoušeli se farmařit. Podnik neskončil úspěchem, možná proto, že v uvedené oblasti právě propukla jedna z místních revolucí, kterými byla Brazílie v té době proslulá. J. Baum a Anny se vrátili do Prahy a J. Baum pokračoval ve studiích. Specializoval se na arachnologii.\n\nV té době podnikl svoji první cestu do Afriky, společně s botanikem A. Pilátem navštívili západní Afriku. Podnikli řadu sběratelských výprav do vnitrozemí, ale cesta pro J. Bauma nedopadla dobře – dostal malárii a nějakou dobu se musel léčit.\n\nV roce 1928 podnikl J. Baum cestu do Malajsie a dalších okolních zemí. Zúčastnil se při tom ornitologického kongresu na Jávě. Je pro něj charakteristické, že se při přípravách na cestu naučil malajsky. Později z malajštiny i překládal.\n\nV následujícím období se J. Baum opět zaměřil na Afriku. Nejdříve v roce 1930 navštívil společně se zoology Národního muzea J. Mařanem, J. Obenbergerem, K. Táborským a J. Staňkem Tunis a Alžírsko. Spolupráce J. Bauma s Národním muzeem tím nabývala formu, která určovala vědeckou část všech dalších cest. J. Baum sice nebyl placeným zaměstnancem Muzea, ale trvale s ním spolupracoval a sbíral pro něj na svých cestách materiál. Velmi často se přímo zaměřoval na skupiny, o které měli zoologové Národního muzea zájem.\n\nV roce 1931 vyrazil J. Baum opět do Afriky, na jednu ze svých nejnáročnějších cest. Spojil se se sochařem F. V. Foitem a vydali se Tatrou napříč Afrikou ze severu na jih. Jeli z Alexandrie, přes Káhiru a podél Nilu přes Egypt, Súdán, Chartúm, Stanleyville (dnes Kisangani) v tehdejším Belgickém Kongu a dále přes Albertovo jezero do Ugandy a Nairobi v Keni. Zde se J. Baum a F. V. Foit pokusili o výstup na Kilimandžáro, přičemž se dostali až do výšky 5500 m n. m. Tanganikou pak pokračovali do bývalé Severní Rhodesie k Viktoriiným vodopádům a nakonec dojeli do Kapského města v tehdejší Jihoafrické Unii.\n\nNa této cestě měl J. Baum poprvé možnost poznat vynikající kvality malých tatřiček. Jeli vozem Tatra 12, jen mírně upraveným (zesílené odpružení); další úpravy byly provedeny na karosérii a interiéru s ohledem na účel cesty. Většina cesty byla po nezpevněných chatrných silnicích, někde po skoro nesjízdných stezkách. Vůz byl přitom velmi přetížen – krom cestovní výbavy vezl velmi často i početné sochařské studie mistra Foita. Stávalo se, že museli při přejezdu hor dlouhé kilometry couvat, protože vůz kopec nevyjel ani na jedničku, kdežto zpátečka měla ještě větší převod. Za celou cestu ale auto nemělo ani jednu poruchu. Jednalo se o první přejezd Afriky autem s motorem chlazeným vzduchem.\n\nNa J. Bauma udělal spolehlivý vzduchem chlazený vůz dojem, bylo to přesně to, co cestovatel do odlehlých krajin potřeboval. Na všechny další cesty už vyjížděl jen s tatrou.\n\nOd roku 1933 cestoval J. Baum s manželkou Růženou Fikejzlovou–Baumovou (1900–1975). Seznámili se ve španělském klubu a asi nebyla náhoda, že na první společnou cestu jeli do Španělska. Následovaly pobaltské státy a Skandinávie – na obě cesty jeli vozem Tatra 54.\n\nMezitím se ale už rýsovaly plány na cestu kolem světa, tentokrát s vozem, který by si měl poradit i s velmi obtížným terénem. Továrna vyvinula pro armádu šestikolový vůz Tatra 72, který měl obě zadní nápravy hnané. Karosárna Uhlík na podvozku vybudovala úhledné obytné auto, dokonce s malou kuchyňkou vzadu. Ta se dala zcela zatemnit, aby šla používat jako temná komora. Vzniklo ideální auto pro cestovatele-zoologa.\n\nNěkdy v tu dobu také doplnil J. Baum svoji fotografickou výbavu dvouokou zrcadlovkou Rolleiflex. Konečně měl v ruce fotoaparát, který byl spolehlivě schopen dělat naprosto perfektní snímky.\n\nCesta okolo zeměkoule v roce 1935 vedla nejprve Austrálií, z Perthu na západním pobřeží přes pustiny Nullarboru do Adelaide, Melbourne, Canberry, Sydney a Brisbane. Navíc se ještě udělaly nějaké menší cesty, jak v západní Austrálii vozem, tak v Queenslandu vlakem.\n\nDnes je cesta z Perthu do Adelaide spíš monotónní a únavná než obtížná. V třicátých letech existovala ve většině střední části jen neudržovaná stezka a jízda byla i mezi Australany pokládána za dost velké dobrodružství. Tam, kde stezka sjížděla Madurským průsmykem z náhorní planiny do nížiny, chyběla vůbec a jelo se vyschlým korytem potoka. Tatra se ale opět osvědčila a cestovatelé projeli skoro bez obtíží.\n\nBaumovi se rovněž snažili propagovat Československo. J. Baum měl přednášky o Československu v rozhlase, ale i na řadě dalších míst. Kvůli těmto přednáškám s sebou vezl dvě krabice těžkých skleněných diapozitivů 85x85 mm, na kterých byly záběry z Československa.\n\nZ Austrálie pokračovali Baumovi přes Filipíny do Japonska a pak do USA. I tyto úseky byly zajímavé a opět přinesly pro Národní muzeum další cenné materiály.\n\nNa poslední cestu do zahraničí odjížděli v roce 1938, už ve stínu hrozivé politické situace. Když projížděli Rakouskem, vítaly je všude nacistické vlajky. Šťastná doba, příznivá cestování, končila. Přesto ještě stačili navštívit s nákladní lodí, na které se plavili, řadu míst ve východní Africe a pak navštívili se svou obytnou Tatrou národní parky a další zajímavá místa v jižní a jihovýchodní Africe.\n\nV Africe Baumovy zastihla zpráva o zabrání českého pohraničí. Jistě chápali, že je to jen začátek, a museli se rozhodnout, jak pokračovat. Nedalo se pochybovat, že bude válka. Baum mohl zůstat v Africe, nebo odjet do Austrálie nebo do USA, kde měl mnoho přátel. Pro něj ale existovala jen jedna možnost – bojovat za svobodu. Uvažoval, jestli se orientovat na vstup do zahraniční armády, nebo se zapojit do domácího odboje. Baumovi se rozhodli pro druhou možnost, aby mohli být spolu.\n\nPo návratu se velmi brzo zapojili do činnosti v odbojové skupině RU-DA a PVVZ, kde pracovala i Baumova sestra Anna Pollertová. Opisovali letáky na psacím stroji, ukrývali pronásledované u sebe i v dalších bytech, Jiří Baum dělal pro ilegální skupinu nejrůznější fotografické práce. Když byla jejich odbojová skupina rozbita, nikdo Jiřího Bauma neprozradil. Přesto byl o něco později pro svůj židovský původ v r. 1943 zatčen a asi o rok později v koncentračním táboře ve Varšavě zemřel.\n\nTakzvaný Stolperstein (kámen zmizelých) připomíná na pražském Žižkově, před domem v Přemyslovské ulici 1939/28, osud Jiřího Bauma.\n\nSbírky, které J.Baum přivezl, jsou nyní v Národním muzeu a na Karlově univerzitě. Řada knih, které napsal, vyšla jak ve třicátých letech tak po válce, některé v několika vydáních. Rozsáhlý archiv fotografií je v současné době v Archivu Národního muzea a jeho digitální kopie je částečně k dispozici na internetu .\n\n\n\n\n\nJ. Baum rovněž napsal velké množství zeměpisných a zoologických článků, které vycházely v časopisech Naší přírodou, Vesmír a jinde.\n\n"}
{"id": "23191", "url": "https://cs.wikipedia.org/wiki?curid=23191", "title": "Self", "text": "Self\n\nSelf má více významů:\n\n"}
{"id": "23193", "url": "https://cs.wikipedia.org/wiki?curid=23193", "title": "Talbot T26C", "text": "Talbot T26C\n\nTalbot T 26 C je závodní automobil automobilky Talbot. Byl vyroben roku 1950 ve Francii. Konstruktéři byli Antonio Lago a Carlo Marchetti. Automobil debutoval v závodech F1 na Grand Prix Velké Británie 1950.\n\nCesta k tomuto vozu začala již v roce 1935, kdy firma Sunbeam Talbot Darracq prožívala krizi, kterou se Antonio Lago rozhodl řešit záchranou závodního oddělení, kterému zvýšil dotace. Pod jeho vedením se přeměnila celá koncepce závodních vozů, které získaly čtyř litrový šesti válcový motor. S takto změněným vozem slavil v roce 1937 jeho tým úspěchy ne velkých cenách Francie, Marsailles, Tunisu a Donningtonu. Tyto úspěchy přinesly státní dotace, které umožnily vývoj nového třílitrového motoru.\nPo druhé světové válce se ve společnosti objevil ing Marchetti a vyvinul vůz T26C, s šesti válcovým motorem o objemu čtyři litry. Vůz se účastnil mistrovství světa vozů Formule 1 v letech 1950-1951 bez výraznějších úspěchů.\nV lednu 1951 začal Jean Achard tyto vozy dovážet do Brazílie, kde byly závodně činné až do roku 1954. Vůz se účastnil i 500 mil Indianapolis.\n\n\n"}
{"id": "23194", "url": "https://cs.wikipedia.org/wiki?curid=23194", "title": "Záluží", "text": "Záluží\n\nNázev Záluží nese více obcí:\n\n\nnebo také části obcí:\n\nhistorické názvy obcí:\n\n\n"}
{"id": "23195", "url": "https://cs.wikipedia.org/wiki?curid=23195", "title": "Primární klíč", "text": "Primární klíč\n\nPrimární klíč je nezávislou entitou, která jednoznačně identifikuje určitou instanci relace z databázové tabulky. Žádný primární klíč nesmí obsahovat hodnotu NULL a každá tabulka by měla mít definován právě jeden primární klíč, aby byla dodržena entitní integrita pro danou tabulku.\n\nPrimární klíč by měl mít dvě základní vlastnosti:\n\nDatabázový systém by měl být navržen a udržován tak, aby se primární klíč záznamu nemusel nikdy měnit.\n\nTypickým příkladem primárního klíče je například katalogové číslo u výrobků, identifikační číslo v seznamu podniků apod.\n\nV případě, že záznam neobsahuje žádný přirozený primární klíč, se obvykle za primární klíč vytvoří číslo, které záznamu přidělí automaticky sama databáze. Takové číslo může být pořadové nebo pseudonáhodné. Většinou se pak nazývá ID.\n\n"}
{"id": "23196", "url": "https://cs.wikipedia.org/wiki?curid=23196", "title": "Cizí klíč", "text": "Cizí klíč\n\nCizí klíč (FOREIGN KEY) definuje v prostředí relačních databází vztah mezi dvěma tabulkami, a to tak, že hodnota v určeném sloupci jedné tabulky musí existovat v jiném (primárním) klíči. Tím je definováno integritní omezení, které do položky v tabulce umožní vložit jen povolené hodnoty. Je tím vlastně vytvořeno spojení jednoho nebo více sloupců se sloupcem nebo více sloupci jiné („cizí“) tabulky. Tomu se též říká reference nebo odkaz.\n\nCizí klíč umožňuje definovat akce, které mají nastat při pokusu o změnu nebo mazání záznamů v cizí tabulce. Například po smazání záznamu z cizí tabulky budou ve zdrojové tabulce řádky s odpovídající hodnotou cizího klíče taktéž smazány nebo budou jejich odkazy nastaveny na určitou (neutrální) hodnotu nebo se smazání řádků v cizí tabulce zabrání. Omezení cizích klíčů tak představuje mechanismus pro udržení referenční integrity databáze.\n\nDefinice cizího klíče platí jen v jednom směru – často se pro účely lepší představy „cizí“ tabulce říká \"rodičovská tabulka\" a tabulce, v níž se aplikují změny v závislosti na nastavení cizího klíče, \"dceřiná tabulka\".\n\nJako akce může být:\n\nV databázi spolku přátel psů máme následující tabulky:\n\nAby byla data v databázi korektní, je třeba, aby každý záznam psa měl uvedeného platného majitele. Proto označíme v tabulce codice_4 sloupec codice_6 jako cizí klíč, vztažený k sloupci codice_2 v tabulce codice_1. Když je poté přidán záznam pro psa, databázový engine bude vyžadovat, aby hodnota v poli codice_6 nabývala některé z existujících hodnot codice_2 tabulky codice_1. Zároveň můžeme určit, zda se při smazání osoby smažou i záznamy všech psů, kterých je majitelem, nebo zda má pokus o smazání osoby vlastnící alespoň jednoho psa selhat.\n\n\n"}
{"id": "23197", "url": "https://cs.wikipedia.org/wiki?curid=23197", "title": "Alena Vrbová", "text": "Alena Vrbová\n\nAlena Vrbová (3. října 1919 Starý Plzenec – 17. března 2004) byla česká lékařka a spisovatelka.\n\nPo maturitě (1938) začala studovat filozofickou fakultu na Karlově univerzitě v Praze, kterou ukončila až po druhé světové válce. Poté vystudovala medicínu (1951), po roce 1951 pracovala v Mariánských Lázních jako lékařka.\n\nLiteraturu začala psát za období války, zpočátku píše poezii, která vychází v podobě básnických sbírek. Od 60. let 20. století se soustavně věnuje i próze.\n\nJejí román \"V erbu lvice\" o Zdislavě z Lemberka se stal předlohou pro stejnojmenný film (1994) režiséra Ludvíka Ráži.\n\n\n\n\n\n\n\n"}
{"id": "23199", "url": "https://cs.wikipedia.org/wiki?curid=23199", "title": "Lípa u Gigantu", "text": "Lípa u Gigantu\n\nLípa u Gigantu byl památný strom u vsi Záluží nedaleko Přehýšova. Mohutná lípa velkolistá (\"Tilia platyphyllos\") rostla na okraji louky před čp. 35 u hospodářského dvora Gigant v nadmořské výšce 330 m. Polovina stromu byla odlomena včetně kmenu a dutina po odpadlé části kmene byla vyplněna adventivními kořeny. 12 m široká koruna byla nasazena velmi vysoko na jižní stranu a byla vykloněná. Obvod kmene přibližně třistaletého stromu byl 714 cm, koruna dosahovala výšky 38 m (měření 2009). Strom byl od roku 1997 chráněn pro svůj vzrůst. V srpnu 2001 zasáhl lípu blesk a kmen s kosterními větvemi vyhořel. V následujícím roce proběhlo celkové ošetření.\n\nV roce 2011 byla zcela odstraněna koruna lípy a ze stromu byl ponechán pouze pahýl kmene do výše přibližně 7 m.\n\n"}
{"id": "23200", "url": "https://cs.wikipedia.org/wiki?curid=23200", "title": "Chocenice", "text": "Chocenice\n\nChocenice (německy \"Kotzenitz\") jsou obec v okrese Plzeň-jih, která leží na silnici I/20 spojující Plzeň a Nepomuk. Žije zde obyvatel a katastrální území obce má rozlohu 1320 ha. Součástí Chocenic jsou osady Kotousov, Chocenická Lhota a Zhůř. Obcí protéká Chocenický potok, přítok Úslavy, na kterém jsou rybníky Mlýnský a Vejsovský.\n\nObec Chocenice rokem 2015 oslavila výročí 900. let obce (Chocenice 1115–2015). Obec patří k vůbec nejstarším obcím v regionu jižního Plzeňska.\n\nPrvní písemná zmínka o Chocenicích se nachází na zakládací listině kladrubského kláštera z roku 1115, ale lidové dohady říkají, že jistý „Chocan“ s rodinou přišel do zdejší krajiny už někdy na počátku 11. století, usadil se zde, vymýtil les a vzdělal pole.\n\nV roce 1560 byly prodány Jiříkovi Kokořovcovi z Kokořova, mezi lety 1605–1615 do obce přesídlil jeho vnuk Kryštof a vystavěl si zde nové sídlo (tvrz) s vrchnostenským vorem, ovčín a pivovar (později lihovar). Roku 1650 bylo panství prodáno Janu Václavu Kocovi z Dobrše a jeho manželce, která panství později zdědila. Poté Chocenice často střídaly majitele.\n\nV polovině 18. století byly Chocenice zkrášleny pískovcovými barokními sochami světců, z nichž se dochovaly dvě – sv. Vojtěcha a sv. Jana Nepomuckého. Ty stály až do 90. let 20. století na mostě u kapličky, poté byly přesunuty na dvůr před zámek a v srpnu 2013 byly přesunuty před obecní úřad Chocenice. V roce 1729 dokončili Sinzendorfové přestavbu tvrze na barokní zámek a v roce 1790 byla na skalnatém ostrohu u hráze Vejsovského rybníka postavena barokní (tzv. kontribuční) sýpka, která sloužila lidem v dobách nedostatku. Roku 1868 byla postavena obecná škola, která dnes slouží jako obecní úřad, a roku 1895 byla v jádru obce postavena pseudorománská kaple Panny Marie.\nMístní zámek byl mezi roky 1903–1927 využíván z části jako obecná škola, poté byl prodán feriálním osadám v Plzni, které zde organizovaly letní pobyty pro děti, a byl opraven. Poté byl pojmenován jako Skupova ozdravovna pro plzeňské děti. Během druhé světové války zde sídlila četnická stanice, přes Chocenice vždy vedla frekventovaná trasa na Nepomuk a České Budějovice, a proto tuto cestu využívala válčící vojska, převážně německá. Postupně ji pak osvobozovaly jednotky americké armády. Po válce byl zámek v Chocenicích až do roku 1979 využíván jako škola. Roku 2006 byl vystavěn nový most na silnici I/20.\n\nV obci se nachází barokní tvrz a jednoduchý barokní zámek ze 17. století, který byl přestavěn a sloužil jako Skupova ozdravovna feriálních osad Plzeňských, později jako základní škola. Dnes je zámek v soukromém vlastnictví a prochází rozsáhlou rekonstrukcí, po letech chátrání. Ve vsi se též nachází muzeum sboru dobrovolných hasičů, špýchar, kaple a domy z 18.–19. století.\n\nNa vrchu Velký chlumek stojí památný strom Chocenický drnák a u nedaleké Zhůře Zhůřský křemelák. Chocenice leží na západním okraji přírodního parku Buková hora - Chýlava.\nV roce 1561 byly Chocenice prodány Jiříkovi z Kokořova a v 17. století, v letech 1605–1615 přesídlil do Chocenic jeho vnuk Kryštof (Kryštof Kokořovec z Kokořova), který si zde vystavěl renesanční tvrz. V roce 1650 byla obec prodána Janu Václavu Kocovi z Dobrše a jeho ženě, která později panství zdědila. Poté Chocenice často střídaly majitele. Když se v obci v 18. století usídlil rod Sinzendorfů, byla v roce 1729 dokončena výstavba nového barokního zámku. Barokní prvky ztratil zámek při klasicistní přestavbě po roce 1816 (např. barokní štít s hodinami byl přestavěn do trojúhelníkové – „antické“ podoby, jak je u klasicistního stylu typické). V přestavbách a rekonstrukcích v 19. a 20. století ztratil zámek výrazné architektonické prvky a byl zjednodušen. V letech 1903–1927 byl zámek zčásti využíván jako obecná škola, poté byl prodán feriálním osadám v Plzni. Ty v Chocenicích organizovaly letní pobyty pro děti, zámek byl opraven a nesl název „Skupova ozdravovna pro plzeňské děti“. Od roku 1946 až do roku 1979, kdy byla mezi budovou dnešního obecního úřadu a Starého zámku vybudovaná nová škola, byl zámek využíván jako základní škola pro obec a okolní přilehlé vesnice. V současnosti je zámek v soukromých rukách a prochází rozsáhlou rekonstrukcí.\n\nBudova č. 92 byla dlouhodobě ve velice špatném a chátrajícím stavu, od 70. let 20. století přestala být budova obývána (do té doby zde byly byty pro občany obce) a budova začala chátrat. Budova sama je stavebním unikátem, dochovaný typ konstrukcí je dnes zcela ojedinělý, památkovou hodnotu zvyšují dochované klenby a černá kuchyně. Stav celého objektu byl velmi špatný, dřevěné obvodové konstrukce byly napadeny dřevokaznou houbou, komíny byly zbourány do úrovně střechy, část jižní stěny chyběla, nedochovalo se schodiště ani ostatní interiérové prvky. Rekonstrukce se ujalo občanské sdružení Starý zámek Chocenice. Budova prochází rozsáhlou rekonstrukcí, je zachraňována a pomalu, ale jistě se dostává do původního stavu se záměrem otevření galerie, zpřístupnění černé kuchyně, centra nově vznikající naučné stezky a také k soukromím účelům.\n\n\n\n"}
{"id": "23201", "url": "https://cs.wikipedia.org/wiki?curid=23201", "title": "Seznam měst ve Španělsku", "text": "Seznam měst ve Španělsku\n\nSeznam měst ve Španělsku podává výčet španělských obcí, které měly k roku 2007 více než 50 000 obyvatel, a ukazuje vývoj počtu obyvatel těchto obcí od roku 1991.\n\nŠpanělsko má celkem 8112 obcí, které nejsou oficiálně děleny na města či vesnice. Následující tabulka zahrnuje obce s více než 50 000 obyvateli, podle údajů sčítání lidu z 1. března 1991 a 1. listopadu 2001 a podle odhadu Národního statistického institutu (INE) pro 1. leden 2007. Vpravo jsou uvedena autonomní společenství a provincie, pod něž město spadá; hlavní města těchto celků jsou označena hvězdičkou*. Kanárské ostrovy mají dvě střídající se hlavní města.\n\nMěsta ve vícejazyčných oblastech jsou uvedena v používanějším jazyce (popř. v oboujazyčném úřední podobě), název v druhém jazyce je uveden v poznámce. Počet obyvatel je udáván bez aglomerací dle politických hranic jednotlivých obcí (které jsou co do rozlohy v průměru mnohem větší než české obce).\n\nPramen: \"Instituto Nacional de Estadística\", España (INE)\n\nTři hlavní města provincií mají méně než 50 000 obyvatel::\n\n\n"}
{"id": "23203", "url": "https://cs.wikipedia.org/wiki?curid=23203", "title": "Shannen Doherty", "text": "Shannen Doherty\n\nShannen Maria Doherty (* 12. dubna, 1971, Memphis, Tennessee, USA) je americká televizní herečka, nejznámější svou rolí Brendy Walsh v \"Beverly Hills 90210\" (19990–1999) a \"BH90210\" (2019) a rolí Prue Halliwell v seriálu \"Čarodějky\" (1998–2001).\n\nZřejmě již jako malá chtěla být herečkou, protože již v deseti letech debutovala v seriálu \"Father Murphy\" postavou Drussily Shannonové. Ve škole byla velmi pilná žačka, vždycky nosila dobré známky, ale byla velmi samotářská, jak sama řekla, vždy si raději hrávala sama, protože se více bavila, nikdy nevyhledávala větší skupinky. V skupinkách byla jen v kostele, když zpívala náboženské písně a prozradila, že byla v kostele velmi aktivní. Jinak všechen volný čas strávila s rodiči, zejména s otcem.\n\nV jedenácti letech zatoužila podobně jako jiné dívky v jejím věku hrát v seriálu \"Little House on the Prairie\" s Michaelem Landonem. Nakonec si ji Michael Landon všiml a zahrála si v pokračování seriálu: postavu Jenny Wilderové. Proslavila ji až role v seriálu \"Our House\", kde hrála s Deidre Hallovou a Wilford Brimleyem. Stalo se tak v roce 1986. Rok předtím se objevila ve filmu \"Girls Just Want To Have Fun\" s Helen Hunt a Sarah Jessicou Parker. V roce 1989 si zahrála ve filmu \"Heathers\" s Winonou Ryder.\n\nPrvní velký úspěch přišel v roce 1990, kdy začala hrát jako 19letá v teenegerském seriálu \"Beverly Hills 90210\" postavu Brendy Walshové. Zahrála si po boku Jasona Priestlyho, Luka Perryho a Tori Spelling. Díky bulváru se brzy stala mediálně známou a populární herečkou. V seriálu hrála čtyři roky, v roce 1994 jej chtěla z neznámých důvodů opustit. Některé zdroje tvrdí, že Shannen to už nebavilo, a aby přestala hrát, přicházela na natáčení se zpožděním, hádala se se štábem, ba dokonce prý před líbacími scénami snědla cibuli. Štáb to nevydržel a prostě ji vyhodili. \n\nDalší úspěšná role přišla v roce 1998, kdy se opět setkala s Aaron Spellingem, který jí nabídl postavu v mysteriózním seriálu \"Čarodějky\".\n\nŽe příběh měl být o třech sestrách čarodějnicích, které bojují proti démonům a ochraňují lidi bez magických sil, Shannen řekla o konkurzu na tento seriály i své nejlepší kamarádce Holly Marie Combs, která nakonec dostala roli Piper. Shannen hrála v seriálu tři roky, pak jej zřejmě ze stejných důvodů, jako v Beverly Hills opustila. Alyssa Milano o tomto říká: „Pohádala se s každým, s kým mohla.“ Shannen v seriálu režírovala také tři díly. Seriál po jejím odchodu pokračoval dalšími pěti řadami, až do roku 2006.\n\nPo této události se Shannen opět začala věnovat filmu. Hrála ve filmech \"Jay a mlčenlivý Bob vrací úder\", \"Another Day\", \"The Battle of Mary Kay\" a .\n\nV roce 2003 se zúčastnila televizní show \"Beverly Hills 90210. The Reunion\". Toto setkání bylo zaměřeno především na vzpomínky na seriál \"Beverly Hills 90210\".\n\nHostovala v televizní relací \"Scare Tactics\", konkrétně v první řadě a v druhé moderovala osm dílů, ale pak tuto show opustila.\n\nV roce 2006 přijala nabídku televize Oxygen moderovat program \"Breaking Up With Shannen Doherty\". V této relací Shannen pomáhá mladým lidem vzpamatovat se z rozchodu a dát se do kupy. Tuto relaci uvádí dodnes.\n\nV roce 2009 si zahrála ve třech dílech spin-offu \"Beverly Hills 90210, .\" V roce 2010 se zúčastnila reality-show \"Dancing with the Stars\". Jejím profesionálním tanečním partnerem byl Mark Ballas. Dvojice skončila na posledním místě a byla vyřazena v prvním kole. \n\nV listopadu 2016 se připojila k obsazení seriálu \"Heathers\".\n\nV roce 2019 si znovu zopakovala roli Brendy Walsh v sequelu \"BH 90210,\" který měl premiéru dne 7. srpna 2019 na stanici Fox.\n\nV říjnu roku 1993 se provdala za Ashley Hamiltona, syna herce George Hamiltona. O rozvod zažádali v dubnu roku 1994. V roce 2002 se provdala za Ricka Salomona. Manželství bylo anulováno po devíti měsísích.\n\nDne 15. října 2011 se v Malibu provdala za fotografa Kurta Isarienka. \n\nV roce 2015 jí byla diagnostikována rakovina prsu. V roce 2020 oznámila, že se jí po letech rakovina vrátila a je ve čtvrtém stádiu. \n\n"}
{"id": "23205", "url": "https://cs.wikipedia.org/wiki?curid=23205", "title": "Chocenický drnák", "text": "Chocenický drnák\n\nChocenický drnák je památný strom u obce Chocenice. Dub zimní (\"Quercus petraea\") roste severovýchodně od vrchu velký Chlumek v nadmořské výšce 475 m. Obvod jeho kmene ve výšce 1,3 m je 470 cm a výška dosahuje 20 m (měření 1997). Věk je odhadován kolem 300 let. Strom je chráněn od roku 1997 pro svůj vzrůst, estetickou hodnotu a jako krajinná dominanta.Koncem roku 2014 a během roku 2015, spadly, kvůli již své těžké váze tři několikametrové větve. Proběhlo vyšetření dendrologem a strom je ve výborném stavu a místa spadaných větví budou ošetřena.\n\n"}
{"id": "23208", "url": "https://cs.wikipedia.org/wiki?curid=23208", "title": "Melvin Schwartz", "text": "Melvin Schwartz\n\nMelvin Schwartz (2. listopadu 1932 v New Yorku – 28. srpna 2006) byl americký fyzik.\n\nSchwartz obdržel v roce 1988 Nobelovu cenu za fyziku spolu s Leon Max Ledermanem a s Jack Steinbergerem za jejich základní experimenty o neutrinech. Kromě toho je objevitel několika komet.\n\n\n"}
{"id": "23209", "url": "https://cs.wikipedia.org/wiki?curid=23209", "title": "Bilbao", "text": "Bilbao\n\nBilbao ( ) je největší město v Baskicku, autonomním společenství v severním Španělsku. Leží v Biskajském zálivu na řece Nervión. Má 380 000 obyvatel, s předměstími 950 000. Město je administrativním centrem provincie Bizkaia.\n\nBilbao je rovněž průmyslové centrum – vyrábí se zde stroje, především lodě a jejich součásti, dále je zde zastoupen chemický a stavebnický průmysl.\n\nSvětoznámou stavbou, která proslavila celé město, je postmoderní Guggenheimovo muzeum od Franka Gehryho z roku 1997. V Bilbau se také nachází gotická katedrála ze 14. století a řada dalších sakrálních staveb a památek.\n\nV okolních vršcích byly nalezeny stopy po osídlení z 3. a 2. st. před K. Město však bylo založeno až o mnoho stovek let později, zakládací listinou z 15. června 1300, potvrzenou králem Ferdinandem IV. Kastilským na počátku roku 1301 v Burgosu. Poté se začalo na pravém břehu řeky Nerviónu s výstavbou města.\n\nCentrum původního historického osídlení je na pravém břehu řeky Nervión čtvrť \"Casco Viejo\" (Staré Město, baskicky Zazpikaleak). Ve čtvrti stojí několik staveb středověkého původu:\nInteriér: v chóru se dochovaly poutní oltáře, dvě gotické sochy Panny Marie s dítětem a socha sv. Jakuba Většího jako poutníka.\nOd katedrály vedou úzké uličky s měšťanskými domy z 15.-19.století, plné barů a restaurací, a schodiště, při němž je situováno Archeologické muzeum. Výtahem ze stanice metra lze vyjet vzhůru na vyhlídku, ke hřbitovu a dalšímu poutnímu chrámu:\n\nNa druhém břehu řeky:\n\n\n\nZ Bilbaa pochází mj. spisovatel a filosof Miguel de Unamuno či 28. jezuitský generál Pedro Arrupe.\n\n\n\n"}
{"id": "23210", "url": "https://cs.wikipedia.org/wiki?curid=23210", "title": "Zhůřský křemelák", "text": "Zhůřský křemelák\n\nZhůřský křemelák je památný strom v osadě Zhůř u vsi Chocenice. Přibližně čtyřistaletý dub letní (\"Quercus robur\") roste nedaleko bývalého statku za čp. 132 v nadmořské výšce 480 m. Strom má obvod kmene 509 cm a roste do výšky 23 m (měření 1975). Dub je chráněn od roku 1997 pro svůj vzrůst, věk a také pro estetickou hodnotu.\n\n"}
{"id": "23211", "url": "https://cs.wikipedia.org/wiki?curid=23211", "title": "Jack Steinberger", "text": "Jack Steinberger\n\nJack Steinberger (* 25. května 1921 v Bad Kissingenu) je americký fyzik.\nSteinberger obdržel v roce 1988 Nobelovu cenu za fyziku. Společně s ním ji dostaliLeon Max Lederman a Melvin Schwartz za základním experimenty o neutrinech.\n\nJack Steinberger se narodil v roce 1921 ve městě Bad Kissingen v Bavorsku. Jeho rodiče Ludwig a Berta ho však již ve věku 13 let, spolu s bratrem Herbertem odeslali do USA, kvůli antisemitským zákonům v Německu. V Americe se dostal do pěstounské rodiny v Illinois, kde vystudoval New Trier High School.\n\nPosléze začal studovat chemické inženýrství na Illinois Institute of Technology, avšak po skončení stipendia odešel ze školy a pomáhal rodině. Bakalářský titul v oboru chemie získal až v roce 1942 na Chicagské univerzitě. Posléze vstoupil do armádní jednotky Signal Corps a krátce pracoval na Massachusettském technologickém institutu, kde se začal zajímat o fyziku. Brzy se vrátil na Chicagskou univerzitu. Jako doktorského studenta ho zde vedli Enrico Fermi a Edward Teller. Titul doktora získal roku 1948 za práci týkající se energetického spektra rozpadu elektronů vyzařovaných při rozpadu mionu. Ukázal, že při tomto rozpadu vznikají tři částice, z toho dvě neutrální.\n\nPo dokončení doktorátu pokračoval ve vzdělávání na Institute pro pokročilá studia v Princetonu, kam jeden rok docházel. V tomto roce také publikoval výpočet poločasu přeměny neutrální částice pionu. Krátce nato odešel na Kalifornskou univerzitu v Berkeley, kde provedl experiment při němž pozoroval rozpad pionů na fotonové páry. Z Berkeley však musel odejít kvůli odmítnutí podepsat nekomunistickou přísahu. Byl zaměstnán na Kolumbijské univerzitě přesněji v Nevisově laboratoři.\nZde pokračoval ve výzkumu, prokázal mimo jiné, že piony mají spin nula a prokázal také existenci rozpadu pionů na foton, elektron a pozitron. Mezi jeho další úspěchy z této doby patří určení rozdílů hmotností mezi neutrálními a nabitými piony a pozorování vzácného rozpadu nabitého pionu na elektron a neutrino.\n\nV polovině 50. let se podílel na výstavbě velké bublinkové komory pro urychlovač částic Cosmotron v Brookhavenské národní laboratoři. Na tomto urychlovači se následně prováděly experimenty s produkcí a rozpadem hadronů s podivnými s kvarky a také experimenty na výzkum symetrie silné interakce SU (3), která souvisí s výskytem s kvarku.\n\nDalším významným úspěchem Steinbergera bylo měření spinu a parity (zrcadlová souměrnost) částic zvaných hyperony pomocí bublinkové komory v Brookhavenu. Například měřil neměnné rozložení hmotnosti elektron-pozitronových párů při rozpadu sigma hyperonů na lambda hyperony. Tím přispěl k prokázání narušení P symetrie ve slabé interakci.\n\nPočátkem 60. let se zájem Steinbergera a jeho spolupracovníků z univerzity, mezi nimiž byli nejdůležitější Leon Max Lederman a Melvin Schwartz, přesunul k neutrálním částicím zvaným neutrina. Steinberger a kolegové postavili detektor v Nevis Labs a měřili jím neutrina vzniklá při rozpadech nabitých pionů a kaonů na miony. Získali řadu dat, podle nichž bylo produkováno mnoho mionů, ale žádné elektrony. Při tomto experimentu byla prokázána existence dalšího typu neutrina, spojeného s miony a nazvané mionové neutrino. Práce byla publikováno roku 1962 ve Physical Review Letters. Za tento výsledek získali Steinberger, Lederman a Schwartz Nobelovu cena za fyziku pro rok 1988. Steinberger svůj podíl věnoval New Trier High School na níž v mládí studoval.\n\nV polovině 60. let Steinberger pobýval v CERNu, kde společně s Carlo Rubbiem uskutečnili experiment v němž naměřili interferenční jev, jímž lze vyjádřit stupeň narušení CP symetrie, ale i rozdíly hmotností mezi krátkodobým a dlouhodobým poločasem přeměny neutrálních kaonů. Po návratu do USA zopakoval Steinberger úspěšně pokus v Brookhavenu. Tím definitivně potvrdil platnost CPT symetrie jako symetrie přírody.\n\nV roce 1968 Steinberger opustil Kolumbijskou univerzitu a vrátil se do CERN, kde přijal pozici ředitele oddělení. Nechal zde postavit experimentální zařízení využívající drátěnou komoru, kterou vynalezl Georges Charpak. Pomocí této komory bylo možné získávat mnohem větší množství dat, což přispělo k velkému rozvoji částicové fyziky. V 70. letech byly pozorovány další vzácné rozpady kaonů a bylo uskutečněno přesnější měření rozdílů hmotností kaonů. Na konci 80. let pak bylo na urychlovači Super Proton Synchrotron přímo pozorováno narušení CP symetrie.\n\nJack Steinberger je ateistou, byl oceněn The Council for Secular Humanism. Kromě Nobelovy ceny získal například i Národní vyznamenání za vědu. Je ženatý, jeho syn Ned Steinberger je designérem a zakladatelem firmy na výrobu hudebních nástrojů.\n\n"}
{"id": "23213", "url": "https://cs.wikipedia.org/wiki?curid=23213", "title": "Kostelec", "text": "Kostelec\n\nKostelec je ohrazený kostel, budovaný s ohledem na obranné potřeby. \n\nNázev Kostelec má několik obcí:\n\n\nněkolik částí obcí:\n\n\nmístní část obce:\n\nzákladní sídelní jednotka obce:\n\na zaniklá ves:\n\na kopec:\n"}
{"id": "23215", "url": "https://cs.wikipedia.org/wiki?curid=23215", "title": "Malá Asie", "text": "Malá Asie\n\nMalá Asie ( , \"Mikra Asia,\" ) je poloostrov mezi Středozemním, Egejským, Marmarským a Černým mořem. Synonymem názvu Malá Asie je Anatolie ( , , , \"Anatolia\"). Tento název pochází z dob Římské říše a je odvozen ze starořeckého , \"anatolē\", „východ“.\n\nJako poloostrov je Malá Asie z východu ohraničena spojnicí Iskenderunského zálivu a Černého moře, tedy přibližně 36. poledníkem. Odpovídá tak zhruba dvěma třetinám asijské části Turecka. Jako zeměpisná oblast bývá často ztotožňována s celou asijskou částí Turecka, pak by její hranice byly vnější hranice Turecka s Gruzií, Arménií, Ázerbájdžánem, Íránem, Irákem a Sýrií. Některé organizačně-statistické oblasti, do kterých se seskupují turecké provincie, včetně těch, které sahají až k východním hranicím Turecka, mají také Anatolii v názvu: Střední Anatolie (), Jihovýchodní Anatolie () a Východní Anatolie ().\n\nJde o převážně hornatou oblast, na severu lemovanou Pontskými horami (turecky , tedy \"Severoanatolské pohoří),\" na jihu pohořím Taurus. Nejvyšší horou Turecka je Ararat (5137 m), který však leží až u arménských hranic v Arménské vysočině. Nejvyšší horou Pontských hor je Kaçkar Dağı (3937 m), který rovněž leží daleko na východě. Nejvyšším bodem poloostrovní Anatolie (na západ od 36. poledníku) je sopka Erciyas Dağı (3916 m).\n\nOblastí Malé Asie probíhají dva významné zlomy; Severoanatolský zlom a Východoanatolský zlom.\n\nOd poloviny 2. tisíciletí př. n. l. do konce 8. století př. n. l. vytvořili v Malé Asii mocnou říši Chetité, později vznikaly na pobřeží fénické a na západě řecké kolonie (Iónové). Tyto osady hrály významnou roli zejména v počátcích řecké kultury (například města Trója, Trabzon a Milétos). V 5. stol. př. n. l. velkou část dobyli Peršané, řecký vliv znovu převládl v době Alexandra Velikého (356-323 př. n. l.) Po rozmachu Římské říše a jejího rozšíření až sem byla Malá Asie rozdělena na několik provincií - Bithýnie, Kappadokie, Kilíkie, Lýdie, Frýgie a další. Zde také od 1. stol. n. l. začalo šíření křesťanství mimo Palestinu. Po roce 395, kdy došlo k rozdělení impéria, připadl celý poloostrov pod správu Konstantinopole.\n\nByzantská říše jej spravovala až do 13. století, kdy většinu území obsadila nově vznikající říše Osmanská. Osmani se rozšiřovali tak rychle, že zatlačili Byzanc až ke Konstantinopoli a v polovině 15. století (r. 1453) ho dobyli. Díky výbojům Osmanů křesťanství, které zde bylo rozšířené už od svého počátku, poměrně rychle vymizelo a bylo nahrazeno islámem, kostely byly zbořeny nebo přebudovány na mešity. Ke konci 19. století však i Osmanské impérium začalo ztrácet dech a v první světové válce, které se také zúčastnilo, prohrálo. To umožnilo Řekům, aby získali zpět svá ztracená území v Evropě, ale Anatolie celá zůstala nově vzniklé Turecké republice. Protože dělení bylo provedeno podle náboženského a nikoliv národnostního klíče, z poislámštěných Řeků se stali Turci a z křesťanských Turků Řekové. Ještě dlouho po tomto dělení si Řecko kladlo nároky na západní část poloostrova.\n\n"}
{"id": "23216", "url": "https://cs.wikipedia.org/wiki?curid=23216", "title": "Jiří Šotola", "text": "Jiří Šotola\n\nJiří Šotola (28. května 1924 Smidary – 8. května 1989 Praha) byl český básník, prozaik, dramatik, herec a divadelní režisér, kterého proslavily především jeho historické romány \"Kuře na rožni\" a \"Tovaryšstvo Ježíšovo\".\n\nPo maturitě (1942) byl nuceně nasazen jako pomocný dělník ve slévárně v Plotišti nad Labem a začal studovat dramatické oddělení Státní konzervatoře, studia mohl dokončit – vzhledem k uzavření škol, jež se týkalo i konzervatoře – až v roce 1947. Po válce vystudoval herectví na DAMU (1951); souběžně byl zapsán na FF UK (zde po šest semestrů studoval filosofii a estetiku; studia ale nedokončil).\n\nSpolu s mj. Miroslavem Florianem a Karlem Šiktancem patřil mezi tzv. \"básníky všedního dne\" kolem časopisu \"Květen\", kteří se snažili změnit tehdejší patosu plnou poezii a vrátit do ní realitu jako hlavní téma. Byl i šéfredaktorem \"Května\", a to od roku 1958 do jeho zrušení, po němž pracoval v časopise \"Kultura\" a v \"Literárních novinách\". V letech 1964 až 1967 byl také tajemníkem Svazu českých spisovatelů.\n\nOd roku 1970 měl zakázáno publikovat; v r. 1975 provedl „sebekritiku“ a jeho díla mohla opět vycházet.\n\nJako herec a režisér působil v divadle v Hradci Králové.\n\nŠotolovu báseň \"Dezertér\" ze sbírky \"Za život\" zhudebnil v roce 1982 Jaromír Nohavica.\n\n\n\nPřeložil několik básní B. Pasternaka, B. Sluckého.\n\n\n"}
{"id": "23217", "url": "https://cs.wikipedia.org/wiki?curid=23217", "title": "Neděle", "text": "Neděle\n\nNeděle je jeden ze sedmi dnů v týdnu. V českém občanském kalendáři se počítá za sedmý (tj. poslední) den týdne, ale v tradičním křesťanském a židovském kalendáři se považuje za den první.\n\nNázev dne neděle pochází od \"nedělati\", neboť neděle je tradičně svátkem, kdy se nepracuje.\nV kulturách vzešlých z křesťanství je neděle svátečním dnem, neboť většina křesťanů si tento den, „den po sobotě“, připomíná vzkříšení Ježíše Krista a aplikuje na něj rovněž přikázání z desatera o svěcení dne odpočinku (které ve Starém zákoně bylo aplikováno na sobotu). Tento křesťanský význam neděle se odráží např. v ruském názvu tohoto dne воскресенье \"vaskresenie\" – vzkříšení. Aplikace přikázání o svěcení dne odpočinku vedlo k tomu, že se z neděle stal den pracovního klidu a odpočinku. První výnos o zachovávání pracovního klidu v neděli pochází od římského císaře Constantina z roku 321. Tímto výnosem byla neděle určena za den úředního klidu. Povoleno vykonávat bylo pouze tzv. „manumissiones“ — propouštění otroků na svobodu. Do té doby se neděle nijak neodlišovala od ostatních dnů týdne.\n\nNázev pro neděli odvozený z latinského \"(dies) dominica\", tj. „den Páně“, pochází ze skutečnosti, že tento den jakožto den Kristova vzkříšení je jemu zasvěcený, je to tedy „Pánův den“. Jsou to např. italština (Domenica), španělština (Domingo), francouzština (Dimanche) a další. Naopak názvy jako anglicky Sunday či německy Sonntag pocházejí z předkřesťanské doby a – podobně jako staří Římané (Dies solis) – označují neděli za „den Slunce“. Ve staré severštině je neděle zasvěcena bohyni Sol.\n\nLord Neděle je název knihy a současně jméno protagonisty. Autorem je australský spisovatel žánru sci-fi Garth Nix.\n\n\n"}
{"id": "23220", "url": "https://cs.wikipedia.org/wiki?curid=23220", "title": "Alfrédovská alej", "text": "Alfrédovská alej\n\nAlfrédovská alej je chráněná alej u Kostelce (okres Tachov). Přibližně dvěstěletá alej rostoucí v nadmořské výšce 460 m vede severně od dvora Alfrédov k lesu ve směru na Kladruby a je obklopena golfovým hřištěm. Stromořadí tvoří 101 strom, z toho jsou to v počtu 87 lípy malolisté (\"Tilia cordata\"), 8 jírovci maďaly (\"Aesculus hippocastanum\") a 6 javory kleny (\"Acer pseudoplatanus\"). Výška stromů se pohybuje mezi 14 až 21 m, obvody kmenů od 180 do 360 cm (měření 1986). Alej je chráněna od roku 1987 pro svoji estetickou hodnotu i jako krajinná dominanta.\n"}
{"id": "23221", "url": "https://cs.wikipedia.org/wiki?curid=23221", "title": "Topol bílý v Pozorce", "text": "Topol bílý v Pozorce\n\nTopol bílý v Pozorce je mohutný strom v osadě Pozorka u Kladrub. Topol bílý (\"Populus alba\") roste na parkovišti před kladrubským klášterem v zatáčce křižovatky silnic 203 a 193. Topol je starý přibližně 200 let, obvod jeho kmene měří 443 cm a výška dosahuje 33 m (měření 2005). Strom není v současné době chráněn.\n\n"}
{"id": "23222", "url": "https://cs.wikipedia.org/wiki?curid=23222", "title": "Dub u Kráčny", "text": "Dub u Kráčny\n\nDub u Kráčny je památný strom nad osadou Pozorka v Kladrubech u Stříbra. Dub letní (\"Quercus robur\") roste na mezi v mladším porostu při polní cestě nad rybníčkem, přibližně 130 m jihovýchodně od kláštera v nadmořské výšce 400 m. Obvod jeho kmene je 645 cm a koruna dosahuje výšky 27 m (měření 2000). Chráněn od roku 2000 pro svůj vzrůst, věk a estetickou hodnotu.\n\n"}
{"id": "23228", "url": "https://cs.wikipedia.org/wiki?curid=23228", "title": "Joséphine de Beauharnais", "text": "Joséphine de Beauharnais\n\nMarie Josèphe Rose Tascher de La Pagerie, zvaná Joséphine de Beauharnais (23. června 1763 – 29. května 1814) byla francouzská císařovna, manželka Napoleona Bonaparta.\n\nMarie Josèphe, jak se původně jmenovala, se narodila na francouzském ostrově Martinik ve zchudlé, ale urozené rodině Tascherů de La Pagerie. Vyrůstala na statku, na kterém byly třtinové plantáže, daleko od Paříže a od škol pro dívky z vysoce postavených rodin. I když byla velmi příjemná a hodná, její zvyky a postoje vzbuzovaly spíše dojem dívky z koloniálního prostředí. Chyběla jim noblesa (vznešenost), jaká se očekávala od mladé šlechtičny. Dalším dědictvím jejího rodiště byly černé a dosti zkažené zuby, které byly zapříčiněny konzumací martinické, cukrem přesycené stravy v jejím dětství.\n\nV roce 1779 se provdala za francouzského důstojníka, vikomta Alexandra de Beauharnais. Původně si Beauharnais měl vzít její sestru, ale po její smrti v roce 1777 souhlasil, že se ožení s Josefínou (jak byla poté často nazývána). Toto manželství nebylo příliš šťastné, o což se nemalou měrou zasloužil i Alexandrův odpor vůči Josefíniným provinciálním mravům.\n\nPo rozpadu svého manželství zůstala sama se dvěma dětmi a nějakou dobu žila v klášteře pro opuštěné urozené ženy. V tomto přátelském prostředí vstřebala šarm a jemná pravidla chování. Takto poučena dámami z kláštera byla nyní schopná vést úspěšný život. Vstoupila do delikátního světa politických a finančních kontaktů. V podstatě se nyní nechávala vydržovat vlivnými a bohatými muži. Z toho důvodu byla některými lidmi považována za nemorální a zkaženou ženu. Na druhou stranu jí její dobrota a ochota pomoci lidem v nouzi přinesla mnoho přátel a kontaktů; vešla ve známost jako žena, která pomáhá řešit složité rodinné problémy.\n\nMezitím vypukla Velká francouzská revoluce a Josefína se spolu se svým manželem dostala roku 1794 do vězení, tak jako mnoho dalších šlechticů. Alexandre de Beauharnais byl na Robespierrův příkaz sťat gilotinou, zatímco Josefína přežila, zřejmě jen díky svým kontaktům z minulosti. Byla to pro ni hrůzná zkušenost, během které prošla nepředstavitelnými hrůzami a strachem z každodenně hrozící popravy. Po propuštění z vězení zůstala bez dostatečných finančních příjmů, a tak byla nucena pokračovat ve svém dřívějším životě, tedy navazovat známosti s finančně zajištěnými muži. Toto období bylo však pro ni možná o něco šťastnější, protože dosáhla (alespoň rámcově) finanční stability, nezávislosti a zdravotně pookřála z následků věznění. Velmi důležité bylo pro ni, že opět mohla žít se svými dětmi.\n\nPrávě v této době se seznámila s Napoleonem Bonapartem, který hledal vlivnou a bohatou ženu. Napoleon Bonaparte, který byl o šest let mladší než ona, se do ní vášnivě zamiloval a zanedlouho se vzali (1796). Jako svatební dar dostal Napoleon od direktora Paula de Barrase, Josefínina bývalého milence, velení francouzských vojsk v Itálii. Na Napoleonovo přání začala používat výhradně jméno Joséphine (obdoba jejího původního druhého jména Josèphe).\n\nZanedlouho po svatbě pokračovala Josefína v upevňování sociálních vazeb a také ve svých mimomanželských vztazích, naproti tomu Napoleon pocházel z dosti starosvětské korsické rodiny, která byla Josefínou šokována. Jeho bratr Josef ho přemlouval k rozchodu s Josefínou od okamžiku, kdy ji prvně spatřil. Napoleon se časem rozhodl, že musí Josefínu izolovat od okolního světa, aby si mohl být jist její věrností.\n\nV období císařské korunovace (1804) bylo manželství Napoleona a Josefíny v zásadě v troskách. Hádky a výhrůžky rozvodem zatlačily Josefínu, nyní už císařovnu, do poslušnosti. Její čas byl nyní vyplněn četnými ceremoniály a státními funkcemi, které zvládala s velkým umem, takže byla Paříži velmi oblíbená. Také procestovala celou Evropu a byla velmi ceněna pro svůj společenský šarm.\nJosefína nedala Napoleonovi dědice a ten jí dal na vědomí, že je pouze otázkou času, než bude nucena (hlavně z politických důvodů) ustoupit stranou. Josefína, která mezitím ztratila mnoho ze svých kontaktů, se bála o svoji budoucnost a byla ponechána Napoleonovi na milost a nemilost. Jejich manželství se navzdory tomu ještě dlouho protahovalo, protože Napoleon byl do Josefíny stále zamilován.\n\nRozešli se definitivně v roce 1809. Napoleon si velmi přál mít mužského nástupce trůnu, a proto se po rozvodu s Josefínou v roce 1810 oženil, zčásti také z politických důvodů, s rakouskou arcivévodkyní Marií Luisou. Roku 1811 se císařským manželům narodil syn Napoleon II., zvaný Orlík, pozdější vévoda Zákupský.\n\nPo rozvodu se Josefína odstěhovala do zámečku Malmaison nedaleko Paříže, ale v podstatě byla závislá na ročním důchodu od Napoleona, který obnášel asi 3 miliony franků. Jejím velkým koníčkem bylo pěstování růží. Na Malmaisonu se jí podařilo soustředit na 250 odrůd těchto květin. Zámek se stal centrem umělců, botaniků i šlechtitelů rostlin.\n\nJosefína zemřela v roce 1814 v Malmaisonu na perakutně probíhající infekci horních cest dýchacích - pravděpodobně laryngitis stenosans či záškrt.\n\nParadoxem je, že pozdějším pokračovatelem napoleonské dynastie se nestal potomek Napoleona samého, ale právě Josefíny. Její dcera Hortense de Beauharnais si totiž vzala za muže Napoleonova bratra Ludvíka Bonaparta a jejich syn se později stal císařem pod jménem Napoleon III. Další blízká příbuzná Josefiny, její vnučka Amélie de Beauharnais, se provdala za brazilského císaře Petra I. Vnučka Joséphine de Beauharnais jr.|Josefína| se provdala za Oskara I. Bernadotte, korunního prince a pozdějšího krále švédského a norského.\n\nVe svém vyhnanství na ostrově Svatá Helena Napoleon napsal: \"„Josefína je jedinou ženou, kterou jsem kdy miloval. Stále vládne mému srdci a stýská se mi po ní.“\"\n"}
{"id": "23229", "url": "https://cs.wikipedia.org/wiki?curid=23229", "title": "Relace (matematika)", "text": "Relace (matematika)\n\nJako relaci nebo n-ární relaci nazveme v matematice libovolný vztah mezi skupinou prvků jedné nebo více množin. Ve většině případů je tímto označením myšlena binární relace.\n\n\"n\"-ární relací mezi množinami \"A\", \"A\", \"A\", …, \"A\", kde \"n\"∈N, rozumíme libovolnou podmnožinu kartézského součinu \"n\" množin.\nformula_1-ární relací na množině formula_2 je tedy libovolná množina formula_3 uspořádaných formula_1-tic, přičemž formula_5.\n\nRelace lze rozdělit podle počtu množin kartézského součinu následovně:\nkvartární, pentární, sextární, septární, oktární, nonární atp.\n\nunární relace\nbinární relace\nternární relace\n\n"}
{"id": "23230", "url": "https://cs.wikipedia.org/wiki?curid=23230", "title": "Duby nad Pozorkou", "text": "Duby nad Pozorkou\n\nDuby nad Pozorkou jsou památné stromy nad osadou Pozorka v Kladrubech. Oba přibližně čtyřistapadesátileté duby letní stojí po levé straně silnice č. 193 na Skapce jen několik metrů nad kladrubským klášterem. Jsou zbytkem veliké aleje, kterou zničila vichřice v roce 1843. Dub rostoucí blíž ke klášteru má obvod 713 cm a dosahuje výšky 21 m, dutinu jeho kmene a jedné z hlavních větví zakrývá dřevěná stříška. Mnohem vitálněji vypadající druhý dub má obvod kmene 626 cm a výšku 23 m (měření 2000). Stromy jsou chráněny od roku 1983 pro svůj vzrůst, věk a jako součást kulturní památky.\n\n\n"}
{"id": "23231", "url": "https://cs.wikipedia.org/wiki?curid=23231", "title": "Lípa u Petrova mlýna", "text": "Lípa u Petrova mlýna\n\nLípa u Petrova mlýna je památný strom u Kladrub. Přibližně třistaletá lípa malolistá (\"Tilia cordata\") roste na pravém břehu říčky Úhlavky u samoty Petrův Mlýn pod mostem dálnice D5 v nadmořské výšce 290 m. Obvod kmene měří 620 cm a výška dosahuje 35,5 m. Chráněna od roku 1981 pro svůj vzrůst a věk.\n\n"}
{"id": "23233", "url": "https://cs.wikipedia.org/wiki?curid=23233", "title": "Seznam měst v Maďarsku", "text": "Seznam měst v Maďarsku\n\nToto je seznam maďarských měst - podle počtu obyvatel.\n\nSeznam maďarských měst dle abecedy:\n\n"}
{"id": "23234", "url": "https://cs.wikipedia.org/wiki?curid=23234", "title": "Římský kalendář", "text": "Římský kalendář\n\nAntický římský kalendář je kalendář, který se používal ve starověkém Římě. Jeho vývoj od lunisolárního k solárnímu kalendáři byl završen roku 45 př. n. l. zavedením juliánského kalendáře. Tento kalendář (po úpravě v roce 1582 zvaný gregoriánský) se spolu s křesťanstvím a jeho letopočtem rozšířil do mnoha zemí světa a je celosvětově rozšířený civilní kalendář.\n\nPůvodní římské kalendáře se označovaly podle prvních dvou králů římského království Romula a Numy Pompilia. Za republiky byl kalendář upraven. Původně měl jen 10 měsíců, po přibližně 30 dnech, přičemž zimní období o délce přibližně dvou současných měsíců nepatřilo do žádného speciálního měsíce. Později měl dvanáct měsíců tvořících dohromady 355 dnů. Pro vyrovnání s tropickým rokem se přibližně každý druhý rok vkládal pomocný měsíc \"Mercedonius\" o 28–29 dnech, a to „dovnitř“ měsíce Februaria – 5 dnů před jeho konec. Neexistovalo pravidlo pro vkládání Mercedonia ani pro jeho délku, stanovovali je určení kněží (pontifikové) podle svého uvážení a libovůle. Tak se stalo, že v době občanských válek na sklonku republiky, došlo k vynechání měsíců a rok se zcela rozešel s tropickým.\n\nNejvýznamnější reformu římského kalendáře provedl r. 45 př. n. l. Julius Caesar, který zavedl po něm nazývaný juliánský kalendář, čímž ukončil vzniklý zmatek. Jedná se o sluneční kalendář s 365,25 dny (každý čtvrtý rok je přestupný a má 366 dní), dvanácti měsíci a sedmidenním týdnem. Juliánský kalendář se v Evropě udržel po celý středověk a v upravené podobě gregoriánského kalendáře se používá dodnes.\n\nŘímský letopočet se počítal „od založení města“ (latinsky \"Ab urbe condita, AUC\"), tedy města Říma, ke kterému mělo podle Tita Livia dojít 21. dubna roku 753 př. n. l. Pro převod z našeho letopočtu je potřeba:\nObdobně lze převést opačným směrem (R = 754 - AUC, R = AUC - 753). Je však potřeba případně zohlednit jiný počátek roku (viz dále).\n\nRok původně začínal měsícem březnem (martius), na 1. ledna (januarius) byl začátek roku přesunut roku 190 př. n. l. Starší kalendář měl rok o délce jen 355 dní, kdy 12 lunárních měsíců bylo doplněno o jeden den. Rozdíl oproti délce slunečního roku (365 a 1/4 dne) byl vyrovnáván vkládáním hrudného (přestupného) měsíce o délce 23 a 22 dní každého druhého roku, roky tak měly střídavě délku 355, 378, 355 a 377 dní. Pontifikové, kteří spravovali kalendář, však často hrudný měsíc nevkládali a cyklus nebyl dodržován a měsíce se rozcházely s odpovídajícím ročním obdobím. Toto vyřešila až juliánská reforma, kdy byl zaveden rok o 365 dnech a každý čtvrtý přestupný rok o 366 dnech.\n\nPoužívaly se ale i datace podle jiných událostí, jako založení Římské republiky, úřadů konsulů, císařů. To mělo význam zvláště v období, kdy vinou pontifiků byl kalendář uveden ve zmatek.\n\nŘímský rok je rozdělen na 12 měsíců. Prapůvodně měl kalendář 10 měsíců (martius až december), později doplněné o januarius a februarius. Původně měsíce odpovídaly oběhu Měsíce (synodický měsíc) a tomu také odpovídalo dělení měsíců podle měsíčních fází: Kalendy o novoluní, Idy o úplňku. Kromě běžných měsíců se používal pomocný měsíc někdy nazývaný Marcedonius, kterým se vyrovnával posun lunárních měsíců vůči ročním obdobím. Tento měsíc se vkládal na konec roku po svátku Terminálií 23. února, zbývajících 5 dní měsíce února tak následovalo až po tomto vloženém měsíci.\n\nPočátek roku v březnu zanechal stopu i po změnách kalendáře jednak v pojmenování měsíců, a také ve vkládání dne v přestupném roce na konec února (původně konec roku). Dvanáct měsíců se nazývá (počínaje lednem, jak bylo později zvykem):\n\n\nŘímský kalendář znal později i dny v týdnu, které nazýval podle planet a jim odpovídajících božstev (tzv. pánů dne a pánů noci, popř. i pánů jednotlivých hodin):\n\n\nTyto názvy dní byly v křesťanské éře nahrazeny novými názvy. Pro neděli se používal termín \"Dies dominica\" (den Páně), pro sobotu \"sabbatum\" (z hebrejštiny), pro ostatní dny se používalo „pořadí všedních dní“, tj. pondělí byl „druhý všední den v týdnu“ – \"feria secunda\", úterý \"feria tertia\", středa \"feria quarta\", čtvrtek \"feria quinta\", pátek \"feria sexta\".\n\nKaždý měsíc měl tři významné dny, které se nazývaly Kalendy, Nony a Idy. Kalendy byly vždy první den v měsíci, zatímco Nony a Idy byly buď 5. a 13. den v měsíci (v lednu, únoru, dubnu, červnu, srpnu, září, listopadu a prosinci), nebo 7. a 15. (v ostatních měsících). Podle těchto tří dnů v měsíci se určoval každý den, a to tak, že se stanovilo, kolik dní chybí do nejbližšícho z nich.\n\nTedy např. datum \"ante diem V. Nonas Martias\" označoval 5. den do březnových Non (počítá se jak samotný den, tak i Nony), tedy 3. března. Pozor je třeba dát na druhou polovinu měsíce, protože např. 25. leden se označuje jako 8. den do únorových kalend (a. d. VIII Kal. Feb.), v názvu se tedy objeví měsíc únor, i když jde ve skutečnosti o leden.\n\nPokud datum připadá na jeden ze tří „klíčových dní“, pak se označuje prostě tímto dnem (v latině v ablativu): \"Kalendis Januariis\" (1. ledna), \"Nonis Sextilibus\" (5. srpna) atd.\n\nPokud datum připadá na jeden den před „klíčovým dnem“, pak se označuje slovem \"pridie\": \"pridie Kalendas Januarias\" (31. prosince), \"pridie Idus Sextiles\" (12. srpna).\n\nVe všech ostatních případech je potřeba odpočítat do nejbližšího klíčového dne, přičemž se do počtu dnů zahrnují i samotné datum, i „klíčový den“. Forma pak zní \"ante diem … Kalendas Februarias\" apod., vždy v akuzativu: \"a.d. IV. Kal. Feb.\" se čte \"ante diem quartum Kalendas Februarias\" a označuje 4. den před únorovými kalendami, tj. 29. ledna.\n\nV případě přestupného roku se den navíc vkládá 6 dní před 28. únorem, tj. den \"a.d. VI. Kal. Mar.\" se zdvojoval. Existoval tedy den \"ante diem sextum Kalendas Martias\", po něm \"ante diem bisextum Kalendas Martias\" a pak teprve \"ante diem quintum Kalendas Martias\".\n\n\n"}
{"id": "23236", "url": "https://cs.wikipedia.org/wiki?curid=23236", "title": "Polžický modřín", "text": "Polžický modřín\n\nPolžický modřín byl památný strom u Horních Polžic nedaleko Bezdružic. Přibližně stodvacetiletý modřín opadavý (\"Larix decidua\") rostl samostatně na rozcestí, v nadmořské výšce 600 m. V roce 2001 přišel strom o vrcholovou část rozložité nepravidelné koruny. Obvod jeho kmene byl 352 cm (měření 2003) a výška přibližně 18 m. Chráněn byl od roku 1981 do roku 2019 jako krajinná dominanta.\n\nV červenci 2019 bylo provedeno místní šetření stavu stromu. Bylo konstatováno výrazné zhoršení zdravotního stavu, silné narušení stability, odumírání stromu a proto byla právní ochrana památného stromu s účinností od 4. září 2019 zrušena.\n\n"}
{"id": "23237", "url": "https://cs.wikipedia.org/wiki?curid=23237", "title": "Antonín Dvořák", "text": "Antonín Dvořák\n\nAntonín Leopold Dvořák (8. září 1841 Nelahozeves – 1. května 1904 Praha) byl jedním z nejvýznamnějších českých hudebních skladatelů a je světově nejhranějším českým skladatelem vůbec.\n\nDvořákova symfonická a koncertantní díla jsou tradiční součástí repertoáru významných orchestrů po celém světě. Síla jeho melodické invence uchvacuje dodnes.\n\nProslavil se symfoniemi, nástrojovými koncerty a velkými vokálně-instrumentálními skladbami, neméně však i komorní hudbou a operami. Dvořák byl spolu s Bedřichem Smetanou průkopníkem novodobé české hudby v linii vrcholného romantismu.\n\nPraděd Antonína Dvořáka, rolník Jan Dvořák (1729–1777), se narodil i zemřel v Třeboradicích. Antonínův děd, Jan Nepomuk Dvořák, se narodil v Třeboradicích v roce 1764. V letech 1818–1824 a 1830–1838 měl v Nelahozevsi v domě č. 24 pronajatý řeznický krám. Se svou manželkou Annou, rozenou Bobkovou, měl 14 dětí. Zemřel v Nelahozevsi v roce 1842, jeho žena pak roku 1848. Měli také pronajaté řeznictví v Dřínově, kde se jim roku 1814 narodil František Dvořák, skladatelův otec. Ten se vyučil řezníkem a poté odešel na osm let na „zkušenou“ na Moravu a do Uher. Po návratu se v roce 1840 v Chržíně oženil s Annou Zdeňkovou (1820–1882), která pocházela z Uhů a byla dcerou šafáře lobkovického panství. K provozování řeznictví si manželé pronajali v Nelahozevsi dům č. 24 a později i tzv. \"Engelhardtovu hospodu\" na č. 12. Anna zemřela 15. prosince 1882 v Kladně, jako manželka soukromníka Františka Dvořáka z Kladna a byla zde také 17. prosince pohřbená. Připomíná jí zde památkově chráněný žulový pomník na bývalém hřbitově v parku \"Dvořákovy sady\" u městského divadla (Antonín Dvořák má poblíž bustu).\n\nV Nelahozevsi v domě č. 12 se manželům Františkovi a Anně Dvořákovým 8. září 1841 narodil syn Antonín, první z osmi dětí. V roce 1847 začal Antonín Dvořák chodit do školy a pod vedením učitele Josefa Spitze také hrát na housle. Otec původně pro syna rovněž plánoval práci řezníka. V letech 1853–1856 mladý Antonín pobýval ve Zlonicích, kde se ho ujal místní učitel a varhaník Antonín Liehmann. Antonín se u Liehmanna učil hudební teorii, hrát na housle, klavír a varhany.\n\nV šestnácti letech věku (1857) odešel Antonín Dvořák do Prahy studovat na varhanické škole, kterou absolvoval v roce 1859. Od roku 1862 hrál na violu v orchestru Prozatímního divadla, jehož dirigentem se roku 1866 stal Bedřich Smetana. V tomto orchestru setrval Dvořák do roku 1871.\n\nS cílem zvýšit své příjmy poskytoval mladý Dvořák hodiny hry na klavír. Tak se seznámil se svou budoucí manželkou. Původně se zamiloval do své žačky Josefíny Čermákové, ta ale neopětovala jeho city a provdala se později za hraběte Václava Roberta z Kounic. V roce 1873 se Antonín Dvořák oženil s mladší sestrou Josefy, Annou (1854–1931).\n\nManželům Antonínovi a Anně Dvořákovým se narodilo celkem devět dětí:\n\n\nPočátek Dvořákovy skladatelské tvorby se dá zdokumentovat k roku 1861. Jeho první skladatelské pokusy se však nesetkaly s větším veřejným ohlasem. Po své svatbě začal pracovat jako varhaník v kostele sv. Vojtěcha na Novém Městě.\n\nDo Dvořákovy skladatelské dráhy zasáhl významným způsobem pražský rodák, hudební kritik působící ve Vídni Eduard Hanslick. V roce 1877 informoval Dvořáka, že jeho dílo přilákalo pozornost tehdy výrazné osobnosti hudebního romantismu, skladatele Johannese Brahmse, který jej posléze doporučil berlínskému nakladateli hudebních děl Fritzi Simrockovi. Dvořák pak pro Simrocka v roce 1878 napsal první řadu svých \"Slovanských tanců\" a získal za ni velmi pozitivní kritiku, a to i od Hanslicka samotného. S Brahmsem zůstal Dvořák po dlouhá léta v přátelském poměru. Navštívil jej na smrtelné posteli a pak se zúčastnil jeho pohřbu, který se konal 6. dubna 1897.\n\nRodina Dvořákových byla častými hosty hraběte JUDr. Václava Roberta z Kounic na zámečku ve Vysoké u Příbramě. Zde Antonín Dvořák bydlel nejprve ve správcovském domě hraběte Kounice, který byl jeho švagrem. Později od něj koupil (není zjištěno, že kupní obnos musel uhradit) ovčín se špýcharem na východním druhém konci vesnice. Špýchar nechal přestavět na své letní sídlo, kde s nadšením sadařil, choval holuby a komponoval.\n\nÚspěšně se uplatnil i jako dirigent svých skladeb. Roku 1884 byl pozván do Londýna, aby v Royal Albert Hall dirigoval svou \"Stabat Mater\", vokálně-instrumentální dílo, složené po smrti jedné z jeho dcer. Na koncert přišlo 12 tis. diváků. Setkal se s ohromujícím úspěchem a získal tak silné vazby na anglickou hudební scénu, kde ho vynikající výkony souborů sborového zpěvu motivovaly k dalšímu kompozičnímu úsilí v oblasti skladeb vokálně-instrumentálního charakteru. Jeho \"Rekviem\", poprvé uvedené v roce 1891 v Birminghamu pod skladatelovou taktovkou (česká premiéra se uskutečnila v Národním divadle v Praze v dubnu roku 1892), bylo vyvrcholením této činnosti. Na základě svých hudebních úspěchů získal čestný doktorát v Praze a na Cambridgeské univerzitě.\n\nDvořák se přátelil s ruským skladatelem Čajkovským, který ho v roce 1890 pozval koncertovat v Moskvě a Petrohradě.\n\nV roce 1892 byl Dvořák obeslán dopisem ze Spojených států amerických. Zakladatelka americké národní konzervatoře v New Yorku, Jeanette Thurberová, se ho snažila získat jako ředitele této instituce. Nejprve sice váhal, ale pak nabídku přijal. Jeho pobyt ve Spojených státech amerických v letech 1892–1895 mu přinesl další pocty a definitivně i světovou proslulost.\n\nHlavním Dvořákovým úkolem v Americe bylo pomoci najít americké hudbě tvář. Podle českého skladatele se tak mělo stát především díky inspiraci indiánskou a afroamerickou hudbou. Jeho žák Harry Burleigh, jeden z prvních černošských skladatelů, Dvořákovi předvedl kouzlo amerických spirituálů. Kvůli problémům s vyplácením honoráře se však Dvořák nakonec vrátil do Prahy, svou roli v tom ale sehrála i jeho stále stoupající prestiž v Evropě a stesk po domově.\n\nPo návratu do Čech Dvořák především odpočíval s rodinou ve Vysoké u Příbramě. Právě zde pak složil dvě ze svých nejznámějších oper – Rusalku a Armidu. V této poslední fázi tvorby mu byl inspirací také český folklór.\n\nV roce 1895 se Dvořák stal profesorem na pražské konzervatoři, kde vychoval řadu významných českých skladatelů, jakými byli např. Vítězslav Novák, Oskar Nedbal a Josef Suk starší. Josef Suk se seznámil a později, v roce 1897, oženil s Dvořákovou dcerou Otilií a stal se tak jeho zetěm.\n\nDvořákovo dílo bylo nyní uváděno a oslavováno doma i v zahraničí. Gustav Mahler a Hans Richter přispěli k jeho popularitě koncerty ve Vídni, Joseph Joachim a Hans von Bülow zpopularizovali Dvořákovu hudbu v Německu, Joseph Barnby a Alexander Mackenzie v Anglii.\n\nDvořákovy šedesáté narozeniny v roce 1901 se staly národní událostí.\n\nJiž předtím, v dubnu 1901, jej rakouský císař František Josef I. povýšil do šlechtického stavu jako rytíře (\"Ritter von Dvořák\"). Stal se tak členem Panské sněmovny Říšské rady ve Vídni. Spolu s ním byl rytířem a členem sněmovny jmenován také další významný český umělec, básník Jaroslav Vrchlický. V roce 1901 se Dvořák stal nástupcem Antonína Bennewitze jako ředitel Pražské konzervatoře.\n\nAntonín Dvořák zemřel po pěti týdnech nemoci dne 1. května 1904 na mozkovou mrtvici. 5. května byl pohřben na Vyšehradském hřbitově. Zanechal po sobě velké dílo a také několik nedokončených prací.\n\nDvořák byl velmi zbožný muž, měl laskavou a nekomplikovanou osobnost. Mezi jeho velké záliby (vyjma lásky k hudbě) patřila železnice a chov holubů. Trpěl agorafobií, která se ke konci života stupňovala.\n\nKriminalistický ústav v Praze na základě rozboru DNA skladatelova vnuka Antonína Dvořáka (* 1929) (syna Otakara Dvořáka), zjistil, že předkové Dvořáků v mužské linii pochází z Kazachstánu nebo Pákistánu.\n\nJeho umění je naprosto osobitou klasicistně-romantickou syntézou. Síla a absolutní jedinečnost skladatelova je přítomna především v orchestraci a instrumentaci. Jeho tvůrčí vývoj probíhal v několika etapách: první skladby vyrůstají z odkazu Beethovena a Schuberta, druhá fáze jeho úsilí je však již zcela v režii jeho osobitého cítění, kdy projevuje již naprosto originální a specifické hudební chápání jak po formální, tak obsahové stránce. Třetí období je typickým příklonem k vlasteneckým námětům a českým hudebním inspiracím (kantáta \"Hymnus\", \"Moravské dvojzpěvy\").\n\nZvláštního zabarvení dodalo jeho hudbě úsilí o obecně slovanský ráz tvorby, kterým obohatil nejvýrazněji světovou hudební tvorbu. Podobně (aniž by však opustil české a slovanské charakteristiky) byl za svého amerického pobytu inspirován hudbou černošskou a indiánskou, což se projevilo v jeho \"9. symfonii\", zvané Novosvětská, která patří k nejlepším dílům tohoto druhu v celé hudební historii. V posledním období dospěl k osobitě barvitému projevu v souvislosti s inspirací českými pohádkami a bájemi (opery \"Čert a Káča\", \"Rusalka\", \"Jakobín\", \"Armida\").\n\nNapsal celkem devět symfonií, několik symfonických básní, velké skladby instrumentální (\"Slovanské tance\"), vokální a vokálně-instrumentální (\"Stabat Mater\", \"Svatá Ludmila\", \"Rekviem\", \"Te Deum\"), 5 koncertních ouvertur, množství komorních skladeb (nejznámější je \"Smyčcový kvartet F dur\", zvaný Americký), koncertů (houslový, violoncellový a klavírní), písně (\"Biblické písně\"), sbory, klavírní skladby (verze Slovanských tanců, později i orchestrální verze), 10 oper (nejznámější jsou \"Rusalka\", \"Jakobín\", \"Čert a Káča\", \"Dimitrij\" a \"Armida\"). Uctíván celým světem nečekaně zemřel v Praze 1. května 1904\n\nNejrůznější dokumenty a další památky (notové autografy, korespondence, listinné materiály, výtvarná díla, dobové fotografie, programy, plakáty) na tohoto výjimečného skladatele jsou umístěny v Muzeu Antonína Dvořáka, které od doby svého vzniku v roce 1932 sídlí v barokním letohrádku Amerika v Praze.\n\nJeho dílo je bohaté jak svým počtem, tak rozsahem forem – čítá téměř 120 opusů, z nichž většina představuje velká orchestrální, vokálně-instrumentální či hudebně dramatická díla.\n\nPamátník Antonína Dvořáka se nachází ve Vysoké u Příbramě, kde je stálá expozice o skladateli a jeho pobytech v obci.\n\nPrvní skladba, která zazněla na Měsíci po přistání amerických kosmonautů, byla Dvořákova \"Novosvětská symfonie\".\n\nPo Dvořákovi je pojmenován impaktní kráter Dvořák na planetě Merkur a planetka 2055 Dvořák.\n\nPo Dvořákovi je pojmenován jeden pár vlaků railjet jezdící (2016/2017) mezi Prahou, Vídní a Grazem.\n\nV roce 2018 vznikla pomocí umělé inteligence skladba \"From The Future World\". Na základě rozepsané skici objevené po více než 100 letech byla za pomoci umělé inteligence AIVA dokončena. Zcela nová skladba o třech větách je založená na motivech a vzorcích komponování Antonína Dvořáka. První ze tří vět nahrál Ivo Kahánek, klavírista Pražské Filharmonie.\n\n\n"}
{"id": "23238", "url": "https://cs.wikipedia.org/wiki?curid=23238", "title": "Evžen Savojský", "text": "Evžen Savojský\n\nEvžen František, princ savojský a carignanský, hrabě ze Soissons (18. října 1663, Paříž – 24. dubna 1736, Vídeň), v německy mluvících zemích známý jako Prinz Eugen von Savoyen, přezdívaný \"Malý abbé\" (přezdívka, kterou mu dali vojáci pro jeho malou postavu a zálibu v hnědé barvě, též také \"Malý kapucín\"), byl rakouský vojevůdce a politik francouzského původu, generalissimus vojsk rakouských Habsburků. Je považován za jednoho z nejvýznamnějších vojevůdců moderní evropské historie a společně s polským králem Janem III. Sobieskim také za jednoho z největších turkobijců.\n\nNarodil se v Paříži jako syn francouzského generála Evžena Mořice, prince savojsko-carignanského a hraběte ze Soissons, a jeho manželky, proslulé intrikánky Olympie Manciniové. Šeptanda údajně tvrdila, že je ve skutečnosti levoboček Ludvíka XIV., ovšem většina solidních životopisců se touto fámou nijak zvlášť nezabývala, neboť jeho matka přestala být královou milenkou dávno předtím, než byl počat. Jeho dědečkem z otcovy strany byl slavný vojevůdce třicetileté války Tomáš Savojský.\n\nByl předurčen pro církevní kariéru, která mu však nebyla navzdory urputné snaze jeho rodiny po chuti. Teologii si sice studoval hlouběji než řada tehdejších kněží, leč jeho přístup k ní byl podle současníků „nekonvenční“ a ostatní aspekty kněžství ho už nelákaly vůbec. Nikdy se nenaučil latinsky a nikdy neodsloužil jedinou mši. Údajně byl v dětství i mládí velmi živý a měl sklon k neposlušnosti a nevázanému jednání (jako většina nedotknutelných šlechtických mladíků, zejména pokud jako Evžen záhy ztratili otce). Pokud jde o vzdělání, hodně se zajímal o teologii, matematiku a životopisy vojevůdců, zejména Alexandra Makedonského. Jeho matka, Comtesse de Soissons, hraběnka Olympie Mancini, byla během šetření \"Affaire des Poisons\" (skandál s traviči, věštci a čarodějnicemi) varována králem před zatčením a uprchla během noci do zahraničí. Oficiálně byla vypovězena ze země.\n\nVe dvaceti letech odmítl dále nosit kněžské šaty, které mu byly od 15 let vnucovány a po následné hádce opustil rodný dům. Dvakrát požádal francouzského krále Ludvíka XIV. o přidělení pluku, ten však jeho žádosti odmítl a údajně mu doporučil církevní kariéru způsobem, který Evžena smrtelně urazil. Přesné znění žádosti není známo, známa není ani přesná odpověď krále (doporučení církevní kariéry může být pouze fabulací). Většina historiků uvádí jako důvod zamítavého králova stanoviska to, že Evženova rodina byla (díky aktivitám Evženovy matky) v nemilosti a (zejména) že „žádost byla pokorná, ale žadatel sám nikoliv“.\n\nAť už byl důvod Ludvíkova odmítnutí jakýkoliv, měl ho král později trpce litovat. Evžen se vojenské kariéry vzdát nehodlal a byl tedy nucen nabídnout své služby někomu jinému. V létě 1683 uprchl z Francie a vstoupil do služeb jejích nejvážnějších nepřátel, rakouských Habsburků (konkrétně Leopolda I.) Jakožto ordonanční důstojník svého bratrance Ludvíka Viléma Bádenského se zúčastnil bitvy u Vídně s Turky a koncem roku obdržel od Leopolda I. v rámci hromadného povyšování pluk dragounů.\n\nV letech 1684–1687 navštívil Evžen svou rodinu v Savojsku a Nizozemí a poté se vydal s bavorským kurfiřtem Maxem Emanuelem a svým bratrancem Viktorem Amadeem II., vévodou savojským, do Benátek. Jeho hlavním motivem byly peníze, potřeboval do začátků získat prostředky na vydržování pluku, který nebyl zrovna v nejlepším stavu, a tak hledal nějaké štědré dárce. Nezanedbatelné ovšem byly i další aspekty: odpočinek a zábava, možnost promyslet si své další plány (nějakou dobu otevřeně zvažoval možnost vstoupit do služeb savojského vévody či španělského krále) a samozřejmě i studium (hodně času údajně strávil v proslaveném benátském Arzenálu a studoval různé aspekty výroby a nasazení děl). Mezi zmíněnými návštěvami a cestami se ještě stihl zúčastnit několika menších tažení rakouských vojsk, z nichž nejvýznamnější byla tažení na Nové Zámky (1685) a Budín (1686) držené Turky. V roce 1687 se vyznamenal v bitvě u Nagyharsány (též bitva u Moháče), za což byl 31. ledna jmenován polním podmaršálkem, a v březnu mu Viktor Amadeus II. definitivně potvrdil výnosné důchody ze dvou opatství. Evženova pozice byla natolik posílena, že začal být počítán mezi skutečně významné vojevůdce domu Habsburků. V roce 1688 se zúčastnil obléhání Bělehradu, byl těžce raněn a více než půl roku se léčil.\n\nNa počátku roku 1689 se v čele tří jezdeckých pluků přesunul k Rýnu a poprvé pozvedl zbraň proti Francii. V rámci nepříliš intenzívní poziční války, kdy oběma stranám šlo hlavně o to nebýt poražen a zároveň finančně vyčerpat soupeře, se Evžen zúčastnil jediného většího podniku ze strany říše, dobytí Mohuče. Utrpěl při něm další zranění, ale to zřejmě nebylo tak vážné jako předchozí a rychle se z něj vyléčil. Poté byl povýšen na generála jízdy a odeslán do Itálie jako pomoc svému bratranci, vévodovi savojskému, kterého agresívní jednání a hrozby Ludvíka XIV. přiměly k urychlenému vstupu do široké protifrancouzské koalice.\nSavojské tažení nebylo nijak úspěšné, španělsko-savojsko-rakouská vojska byla poražena v bitvě u Staffardy a následovala obvyklá poziční válka. Evžen zuřil a obviňoval své nadřízené (a zejména španělské spojence) z neschopnosti a zbabělosti. Sám pak dělal, co mohl, a roku 1691 nečekaným úderem zahnal francouzská vojska obléhající Cuneo. Nicméně, krátce po bitvě dostal posily a s nimi i dva nové nadřízené. Následovaly velmi ostré spory mezi Evženem a jedním z nich, Antoniem Caraffou. V jejich důsledku byl Caraffa císařem odeslán na misi do Říma. V roce 1693 byl Evžen povýšen do hodnosti polního maršála. Radost z titulu mu však notně zkalila drtivá porážka v bitvě u Marsaglie. Nemohl za ni, bitvu si prohrál osobně Viktor Amadeus II., který navíc urychleně začal přemýšlet o změně strany. Situace nevyhnutelně dospěla k tomu, že po dlouhém jednání byl 20. září roku 1697 uzavřen mír mezi Francií a nyní již jejím spojencem Savojskem na jedné straně a Rakouskem a jeho spojenci na straně druhé.\n\nLeopold I. využil chvíle klidu, aby se soustředil na vyřešení „turecké otázky“. V roce 1697 se stal Evžen vrchním velitelem habsburských vojsk v Uhrách. Na nabádání k opatrnosti ze strany císaře příliš nedal a 11. září připravil početně silnější turecké armádě zdrcující porážku v bitvě u Zenty. Poté vpadl do Bosny a dobyl Sarajevo, čímž sultána přinutil k jednání o míru, které vyvrcholilo stažením tureckých vojsk z podstatné části Uherska a Sedmihradska. Éra turecké rozpínavosti byla definitivně ukončena a začal pozvolný pád osmanské říše.\n\nRoku 1701 propukly války o španělské dědictví a Evžen se jako velitel vojsk rakouských Habsburků znovu postavil proti své rodné zemi. V roce 1701 vyrazil v čele rakouských vojsk do Itálie. Doslova šokoval celou Evropu, když obešel francouzská vojska střežící hlavní alpské průsmyky malými soutěskami, používanými horskými pastevci, a zničehonic se objevil v severní Itálii ve francouzském týlu, což mu přineslo srovnávání s Hannibalem. Následně sužoval početně silnější Francouze v šarvátkách a bleskovými přesuny zesměšňoval jejich těžkopádnou snahu obklíčit jeho vojsko a rozdrtit je. Rozzuřený Ludvík XIV. se tedy rozhodl vyměnit velitele, ovšem vévoda z Villeroy nebyl správnou volbou a rozkazy, které tento nový velitel od krále dostal, byly až příliš podrobné. V souladu s nimi zahájil Villeroy mohutnou ofenzívu, kterou ovšem Evžen bez větších potíží zastavil 1. září u Chiari. Následovala patová situace se zabetonovanými armádami, kterou však Evžen zdařile narušoval drobnou válkou, se kterou nepřestal ani po příchodu zimy. Vrcholem této taktiky mělo být nečekané přepadení Cremony (1. únor), které se sice nakonec nepovedlo tak, jak mělo (město nepadlo), a přinesl císařským rozsáhlé ztráty, vyústil však v potupné zajetí vévody Villeroye. V celkovém výsledku se to však ukázalo jako nevýhoda, protože Villeroyův nástupce a Evženův bratranec, maršál Louis Joseph de Bourbon, vévoda z Vendôme, se projevil jako mnohem schopnější nepřítel. V roce 1702 se oba velitelé střetli v několika menších bitvách, které probíhaly se střídavým úspěchem. K zásadní změně situace došlo, když do války mezi Francií a rakouskými Habsburky vstoupily další státy, z nichž nejdůležitější bylo Bavorsko na straně Francie a Anglie, Nizozemí a většina států říše na straně Habsburků. Itálie se stala vedlejším bojištěm a Evžen odjel do Vídně, kde se snažil získat proviant pro své jednotky a poněkud upravit plány na tažení proti Francii, které v původní podobě označoval za „zábavné“.\n\nNa jaře 1703 jej císař jmenoval prezidentem dvorské válečné rady. Zahájil reformu armády a tvrdě se vypořádal s neschopnými a zkorumpovanými důstojníky. Tento nesmlouvavý postup mu nadělal mnoho nepřátel, ale na druhé straně vysoce zefektivnil výkon habsburských vojsk. Jím založená tyrolská domobrana posílená vojenskými jednotkami odrazila pokus spojených sil Vendôma a bavorského kurfiřta Maxmiliána Emanuela zaútočit přes Alpy na samo Rakousko, uskutečněný koncem roku 1703. Přesto se rok 1703 nesl ve znamení série porážek v oblasti Bavorska a Porýní, o které se rovným dílem podělili již dříve jmenovaní neschopní císařští velitelé a generálové jednotlivých zemí Říše. Speciální případ představoval pád pevnosti Breisach, za nějž poslal Evžen jejího velitele před vojenský soud (hrabě Filip Arco byl odsouzen k smrti a oběšen). Řetěz katastrof pokračoval, padly další pevnosti a města. Pak ale boje přerušila zima a při příchodu jara bavorsko–francouzská armáda trestuhodně zaspala.\n\nFrancouzská strana si chtěla následující tažení pečlivě připravit, aby se neopakoval debakl z minulého roku v Alpách, ale váhala příliš dlouho a dala tak svým protivníkům čas provést nečekaný tah. Evžen Savojský, Jan Václav Vratislav z Mitrovic a John Churchill, vévoda z Marlborough připravili plán odvážného tažení, které mělo změnit tvář války. Na jaře 1704 tak Marlborough vyrazil se svým vojskem od severního Porýní rychlým pochodem na jih a krátce poté vyrazil i Evžen se všemi jednotkami, které dokázal sehnat, na západ. Jejich protivníkům dlouho nedocházelo, co mají v úmyslu a když konečně pochopili, bylo již pozdě. Na počátku celé akce měli možnost zničit anglická a rakouská vojska jedno po druhém, ale příležitost propásli a Evžen s Marlboroughem spojili své síly u Höchstädtu. Zde byla francouzská vojska 13. srpna v bitvě u Höchstädtu rozdrcena a spojenci pak měli ještě dost času, aby získali několik důležitých pevností, byť na bezprostřední vítězné tažení dosud neměli síly.\nZde je nutno zmínit přátelství, které vzniklo mezi Evženem a vévodou z Marlborough. Bylo natolik hluboké, že jim vyneslo přezdívku \"Dvojčata\". Jestliže sami o sobě vyvolávali obavy v nepříteli a vlny nadšení a sebedůvěry u svých vojáků, pohromadě se tento dojem ještě zvyšoval a po bitvě u Hochstädtu získali pověst neporazitelné dvojice, která jim vydržela několik let.\n\nV roce 1705 se spojenecká vojska znovu rozdělila. Evžen vedl rakouská vojska do Itálie na pomoc vévodovi savojskému. Uvízl však v patové situaci: nejdříve rozdrtil španělské jednotky generála Toralby, ale vzápětí nato byla jeho ofenzíva zastavena v bitvě u Cassana (16. srpen 1705). Situace se změnila o rok později, kdy obešel francouzské síly jižně Pádskou nížinu a 7. září 1706 porazil Francouze u Turína. Ještě do počátku zimování pak ovládl velkou část severní Itálie včetně Milána (26. říjen) a jeho úspěchy společně s úspěchy Marlborougha na francouzsko-říšských hranicích přinutily Francii v březnu 1707 italské bojiště zcela vyklidit. Evžen byl jmenován říšským maršálem a guvernérem Lombardie (1707–1716). Ruský car Petr I. Veliký mu dokonce nabídl polskou korunu, kterou však maršál zdvořile odmítl. Rok 1707 však jinak moc úspěšný nebyl, Evžen se pod taktovkou Angličanů účastnil spojeneckého tažení proti Toulonu, které mu bylo zcela proti mysli a skončilo nakonec debaklem. V roce 1708 byl jmenován generálporučíkem, čímž ovládl veškeré významné vojenské úřady v zemi. Původně byl plánován mohutný vpád do Francie, ale říšská vojska se scházela pomalu a Francouzi zahájili vlastní prudký útok. Malborough s Evženem (který neměl v daném prostoru vlastní vojsko a na žádost Malborougha přijal velení nad částí jeho jednotek) však dokázali rychle přesunout své síly a rozdrtili francouzská vojska v bitvě u Oudenaarde (11. červenec 1708) a poté dobyli Lille.\n\nPočátkem roku 1709 se Evžen účastnil mírových jednání v Haagu, která ale nakonec zkrachovala. Následovaly tři roky úporných bojů, kdy se vojska koalice, která měla již jasnou vojenskou převahu, úmorně probíjela přes francouzské pevnosti. 11. září 1709 Evžen s Malboroughem zvítězili v krvavé bitvě u Malplaquet, po níž se soudržnost koalice začala drolit. Její rozpad v roce 1712, urychlený nástupem toryů v Anglii a smrtí Josefa I. znamenal, že v roce 1713 musel Evžen náhle držet západní hranici Říše proti zdrcující převaze francouzských vojsk. 13. května převzal vrchní velení nad říšskými vojsky, ale tváří v tvář dvojnásobné přesile mu nezbylo než přihlížet, jak nepřítel dobývá nejprve Landau, pak Freiburg. Udržování dvojnásobné armády ovšem neúnosně zatěžovalo francouzský rozpočet a Evžen ovládal poziční válku příliš dobře, než aby nepříteli umožnil rychlé vítězství. V roce 1714 se tedy odehrála mírová jednání mezi Francií zastupovanou maršálem Villarsem a rakouskými Habsburky zastupovanými Evženem, která skončila rastattským mírem (podepsán 7. března).\n\nV roce 1714 začal Evžen budovat ve Vídni barokní palác Belveder (dokončen 1723). Na adresu výstavného sídla se říkalo, že Rakousko je zemí, v němž poddaný žije lépe než jeho císař (tehdy ještě nestál císařský zámek Schönbrunn). Zároveň byl jmenován roku 1716 guvernérem Rakouského Nizozemí, které bylo Rakousku postoupeno na základě mírové smlouvy. Velice brzy však začal připravovat půdu pro novou válku. Osmanská říše sice dodržovala mír s habsburskými državami, s  o to větším nadšením se však vrhla na další cíle. Nejdříve přinutila Rusko k vrácení rozsáhlých držav v oblasti okolo Černého moře a pak napadla benátskou republiku. Její pozice v Řecku a Středomoří se pod tlakem drtivé přesily začaly hroutit a Benátky začaly zoufale volat o pomoc. Karel VI. se po dlouhém váhání na naléhání Evžena rozhodl zasáhnout. Nejdříve se pokusil jít na věc diplomaticky, ale když dali Turci najevo, že své tažení proti Benátkám nezastaví, rozhodl se pro boj. Spojenectví mu vyhlásily pochopitelně Benátky a Velká Británie (které zároveň společně s papežem garantovaly nedotknutelnost habsburských držav v Itálii po dobu tažení). Na podzim roku 1715 se začaly k hranicím stahovat první vojenské jednotky.\n\nVálka propukla v roce 1716, kdy obě vojska vytáhla do pole. Asi devadesátitisícová armáda Evžena měla za cíl dobytí Bělehradu, téměř dvojnásobná armáda velkého vezíra Damada Aliho hodlala získat Petrovaradín. Turci byli rychlejší a tak se dějištěm bitvy stalo okolí tureckého cíle tažení. Turecká armáda byla podstatně silnější a chránila ji polní opevnění i Dunaj, nicméně Evžen se přesto rozhodl nepřítele napadnout. Ve skrytu noci přešel přes rozvodněný Dunaj a 5. srpna brzy ráno napadl překvapeného nepřítele a rozdrtil jej. Jelikož dospěl k názoru, že na tažení proti Bělehradu už není dost času, rozhodl se přechodně změnit cíl a vyrazil k Temešváru, který dobyl 12. října. Turecko ztratilo rozsáhlá území a pouze zima jej ochránila před dalšími ztrátami. V roce 1717 už nic nebránilo tažení na Bělehrad, princova armáda pak byla posílena o mnoho nových spojenců, kteří po jeho drtivém vítězství v předchozím roce považovali za vhodné manifestovat svou oddanost Habsburkům a podílet se na výnosném podniku. Na přelomu června a července oblehl Bělehrad, aby byl na konci července sám oblehnut ještě silnější armádou paši Chalila. Evžen nejdříve tvrdě zdecimoval městské obránce, načež 16. srpna zaútočil na Chalilovu armádu a přinutil ji k ústupu. 18. srpna Bělehrad kapituloval. Šlo o další slavné vítězství, ale válka obě strany vyčerpala a další vojenské snahy Evžena a jeho generálů už příliš k úspěchu nevedly. To vedlo nakonec k mírovým jednáním, jejichž výsledkem byl Požarevacký mír (21. červenec 1718) a přejití severního Srbska, Malého Valašska a Temešského Banátu do rakouské správy. Naproti tomu Turci si směli ponechat většinu území, které dobyli na Benátské republice. Navíc na mírové ujednání navazovala velmi důležitá obchodní smlouva uzavřená 27. července mezi sultánem a císařem, která vedla k rozvinutí rozsáhlých obchodních styků (a pro Benátky představovala ještě větší katastrofu, než územní ztráty).\n\nPo válce s Tureckem zabírala většinu Evženova času politika. Byl jedním z nejvlivnějších mužů v habsburských zemích a měl velký vliv na diplomacii a organizaci armády. Podporoval snahy Karla VI. o prosazení pragmatické sankce, ale zastával názor, že rakouský císař příliš spoléhá na diplomacii a že záruky, které si od sousedů kupuje, nemají velkou cenu. Opakovaně radil králi, aby nároky své dcery podepřel spíše plnou pokladnou a silnou armádou, než diplomatickými zárukami od těch, kteří je nejspíš nedodrží. Jeho vlastní pozice se však několikrát povážlivě zatřásla a Karel VI. na něj začal postupně nahlížet jako na ministra a rádce sice věrného a schopného, ale nemilovaného a mírně zkorumpovaného. Evžen se stal terčem opakovaných intrik ze strany ostatních šlechticů – zejména pak tzv. španělské strany – a byl napadán pro přílišnou koncentraci moci a se zdůvodněním, že má tolik významných úřadů, že je nestíhá řádně vykonávat (což byla v některých ohledech výtka oprávněná). Vztahy s panovníkem definitivně ochladly, když Evžen v roce 1719 rozkryl rozsáhlou zradu a intriky některých vysoce postavených šlechticů, z nichž někteří byli nejbližší přátelé a rádci císaře. Evžen tak jednal částečně v sebeobraně, neboť dotyční hodlali především odstranit jeho, nicméně císař mu to nikdy neodpustil.\n\nEvžen se podílel na vzniku Ostendské společnosti, v níž vydělal značné jmění a jejíž akcie prodal těsně před tím, než ji musel císař na nátlak Francie a Velké Británie zrušit.\n\nPosléze ještě osobně vedl rakouská vojska na Rýně za války o polské dědictví (1733–1738), ale nedostatek mužů a špatný zdravotní stav mu znemožnily dosáhnout výraznějších výsledků. Snažil se prosadit sňatek Marie Terezie se synem saského nebo bavorského kurfiřta, ovšem tento nápad se nelíbil ani Karlu VI., ani Marii Terezii (a to nejen pro dětský věk obou princů). Podílel se ještě na jednáních o míru, ale jeho vliv upadal. Těžce nemocen zemřel ve Vídni ve věku nedožitých 73 let. Pohřben byl v katedrále sv. Štěpána ve Vídni.\n\nNa jeho počest bylo pojmenováno několik lodí: britský monitor \"HMS Prince Eugene\", rakouská bitevní loď \"SMS Prinz Eugen\", italský lehký křižník \"Eugenio di Savoia\" a německý těžký křižník \"Prinz Eugen\", čímž se princ Evžen stal jediným člověkem, po němž pojmenovaly své lodě čtyři různá námořnictva. Podle tohoto vojevůdce byla pojmenovaná i sedmá divize Waffen-SS (\"7. SS-Freiwilligen-Gebirgs-Division „Prinz Eugen“\"). Za první i druhé světové války byl Evžen Savojský připomínán jako historický vzor německého či rakouského vojáka. Známá je i lidová píseň \"Prinz Eugen, der edle Ritter\".\n\n\n"}
{"id": "23240", "url": "https://cs.wikipedia.org/wiki?curid=23240", "title": "Jírovcová alej u Olešné", "text": "Jírovcová alej u Olešné\n\nJírovcová alej u Olešné je chráněné stromořadí mezi Olešnou a Boněticemi. Alej tvoří 192 jírovců (\"Aesculus hippocastanum\") o výšce 14–18 m a obvodu kmene 70 až 250 cm (měření 1986), které rostou okolo silnice č. 200 v nadmořské výšce 470 m. Na alej navazuje boční alej podél polní cesty z Olešné do Bonětiček. Alej je chráněna od roku 1987 jako krajinná dominanta.\n\n"}
{"id": "23242", "url": "https://cs.wikipedia.org/wiki?curid=23242", "title": "Metro v Paříži", "text": "Metro v Paříži\n\nSíť podzemní dráhy v Paříži má 14 linek a patří k největším, nejstarším, nejznámějším a nejvytíženějším na světě. Provozovatelem sítě je společnost RATP, která zajišťuje dopravu v celé Paříži a rovněž i v jejím okolí.\n\nJedná se o síť o celkové délce 213 km. Cestujícím slouží spousty stanic, dnes je to již okolo tří set (z toho kolem šedesáti přestupních). Každá z celkových čtrnácti linek má vlastní trať (až na malé výjimky), linky jsou číslované a mají i svoji barvu.\n\nMetro bylo otevřeno na počest Světové výstavy v roce 1900, kterou Paříž právě v této době pořádala. Metro bylo zprovozněno pod názvem \"Métropolitain\" (zkratka názvu dopravce \"Compagnie du chemin de fer métropolitain de Paris\"), což se následně zkrátilo na \"Métro\". Tento název má neformálně pařížské metro dodnes; tato zkratka se bez dlouhého \"e\" potom rozšířila do celého světa, kde označuje podobné systémy podzemních drah.\n\nRozchod kolejí pařížského metra je standardní evropský, 1435 mm. Napájení vozů zajišťuje přívodní třetí kolejnice, elektrický proud je zde pod napětím 750 V. Průměrná mezistaniční vzdálenost představuje 562 m, v centru Paříže se však stanice nacházejí k sobě mnohem blíže. Průměrná cestovní rychlost je 35 km/h, maximální technická pak dvojnásobná (s výjimkou, kterou tvoří linka 14, tam je to 80 km/h).\n\nHistoricky první linky byly budovány jako hloubené, metodou „vykopej a přikryj“, a to vzhledem k primitivním stavebním technikám; ražené úseky tehdy v podstatě neexistovaly a nestavěly se. Proto jsou také tyto linky vedeny ve směru dopravně vytížených pařížských tříd. Kromě toho byly vybudovány také mnohé úseky jako nadzemní (tj. po viaduktech), či povrchové.\n\nV druhé polovině 20. století se však pařížské metro ukázalo naopak jako průkopník nových technologií; roku 1998 zde byla velkolepě zprovozněna první linka zcela automatizovaná.\n\nDenně pařížské metro přepraví kolem čtyř a půl milionů cestujících. Těm jsou k dispozici celkem dva typy vlaků; některé s ocelovými koly, tj. klasické, a jiné s koly na pneumatikách (jedná se o linky 1, 4, 6 a 11).\n\nMetro nespojuje jen jednotlivé části metropole; vede i za její hranice, do měst jako například Saint-Denis, a obstarává i jejich dopravní spojení. Je to páteř celé pařížské dopravy. Na ještě delší vzdálenosti po celém Île-de-France zajišťuje vhodnou dopravní obslužnost síť městské železnice RER.\n\nDélka souprav je různá, pohybuje se od tří až po šest vozů v jedné soupravě. Do provozu je nasazováno celkem sedm typů vozů metra. Nejstarší jsou z 60. let, ty nejnovější naopak připomínají spíše než několik vagónů spřažených ve vlak jeden dlouhý několikakloubový vůz – jsou celé průchodné od jednoho konce soupravy až na druhý. To pomáhá zvýšit kapacitu celého systému, který bývá v časech dopravních špiček velmi vytížen.\nBěhem historie prošlo číslování drobnými změnami, některé linky byly časem spojeny (13 a původní 14), jiné rozděleny.\n\n\n\n"}
{"id": "23243", "url": "https://cs.wikipedia.org/wiki?curid=23243", "title": "Jeřáb u Kosího potoka", "text": "Jeřáb u Kosího potoka\n\nJeřáb u Kosího potoka nebo též Jeřáb u Českého Mlýna je památný strom v přírodním parku Kosí potok nedaleko Plané. Jeřáb prostřední (\"Sorbus intermedia\") roste na levém břehu Kosího potoka u Českého mlýna v nadmořské výšce 480 m n. m. u vsi Stan. Obvod jeho kmene měří 227 cm a jeřáb dosahuje výšky 12 m (měření 2000). Strom je chráněn od roku 1981 pro svůj vzrůst, věk a dendrologickou hodnotu.\n\n"}
{"id": "23247", "url": "https://cs.wikipedia.org/wiki?curid=23247", "title": "Florencie", "text": "Florencie\n\nFlorencie ( ) je metropole italského Toskánska, ležící na řece Arno. Ve středověku byla Florencie centrem významné městské republiky, která se za vlády rodu Medicejských přeměnila na toskánské vévodství (1531), které se později stalo velkovévodstvím (1569). V dobách republiky a především za Medicejských došlo k velkému kulturnímu rozkvětu města. V 15. století se Florencie stala kolébkou renesance a kulturním centrem severní Itálie.\n\nOd roku 1982 je historické centrum Florencie zapsáno na Seznamu světového dědictví UNESCO. Další památkou UNESCO na území města jsou vily a zahrady Medicejských. \n\nFlorencie byla založena roku 59 př. n. l. na pravém břehu Arna římskými vojáky – veterány Julia Caesara a získala název \"Colonia Florentia\" – Kvetoucí. Sídlo typu vojenského tábora mělo obdélníkový tvar se čtyřmi branami na každou světovou stranu. Hradby procházely dnešním Piazza del Duomo na severu, Piazza della Signoria na jihu, Via del Tornabuoni na západě a Via del Proconsolo na východě. Do roku 150 n. l. bylo ve městě vybudováno forum (na místě dnešní Piazza della Repubblica), kapitol, chrám, lázně, akvadukt a amfiteátr. Ekonomický rozvoj antického města byl spojen s blízkostí silnice Via Cassia vedoucí z Říma do severní Itálie. Dále měla nová kolonie spojení se zdejšími etruskými městy a po Arnu také se Středozemním mořem. Díky tomu se z Florencie stalo v prvních dvou staletích významné obchodní středisko. Ve městě se začali usazovat obchodníci přicházející z východu, kteří přinesli do kraje ve 3. století křesťanství. Nová víra se zpočátku šířila pomalu. Významnější nástup nastal až po roce 393, kdy se do Florencie uchýlil sv. Ambrož, vyhnaný z Milána. Ambrož zasvětil roku 393 nejstarší kostel na severním předměstí sv. Vavřinci (San Lorenzo) a ustavil tu biskupa. To znamená, že se San Lorenzo stal původní florentskou katedrálou. Na přelomu 4. a 5. století vznikl další kostel na levém břehu Arna – Santa Felicita (někdy bývá považován za nejstarší kostel ve městě). Po smrti prvního biskupa roku 433 bylo biskupské sídlo přeneseno do Baptisteria San Giovanni, které se poté stalo na dlouhá léta florentskou katedrálou.\n\nPo pádu Západořímské říše byla za barbarských vpádů pustošena Florencie i celé Toskánsko, následoval hospodářský a politický úpadek. Ke krátkému rozmachu došlo až za vlády Byzantských císařů v letech 553–569. Germánští nájezdníci Langobardi přišli do severní Itálie roku 568 a měli o zničenou Toskánu zájem především z obranného hlediska proti jižním državám Byzantinců. Toskánsko \"Tuscia\" se v té době stalo vévodstvím rozčleněným na menší podvévodství. Nejvýznamnějším střediskem byla Lucca, kterou Langobardi zřejmě dobyli jako první toskánské město. Vedle Luccy prosperovala Pisa jako obchodní, námořní i strategický bod. Ostatní toskánská města včetně Florencie byla zanedbávána. V 6. století žilo ve městě sotva tisíc obyvatel, v 7. století jejich počet ještě poklesl.\n\nToskánsko a Florencie se začaly znovu vzmáhat v 8. století, poté, co 774 dobyl Langobardskou říši Karel Veliký. Došlo zde k rozvoji řemesel, obchodu, zemědělství a měst. V polovině 9. století byla založena Toskánská marka s centrem v Lucce; poprvé je v pramenech zmíněna k roku 934. V té době zde již panovaly feudální poměry a města byla v moci feudální vrchnosti, především biskupů. Roku 1032 získala markrabství hrabata z Canossy. Poslední členka rodu Matylda Toskánská se stala toskánskou markraběnkou roku 1076 po smrti svého otce a bratra a přesídlila z Luccy do Florencie. Věhlas města jako oblíbeného sídla markraběnky začal stoupat a Florencie se znovu začala přeměňovat v kvetoucí obchodní středisko. Ve sporu papeže Řehoře VII. s císařem Jindřichem IV. poskytla Florencie podporu markraběnce Matyldě, která byla horlivou přívrženkyní papeže. Rivalita císařů a papežů nadále významně poznamenala dějiny Florencie. Matylda odkázala své državy papeži. Toskánská města včetně Florencie využila po její smrti (1115) zápasu mezi císařstvím a papežstvím a během 12. století se z moci feudálních pánů emancipovala. Ve Florencii bylo důležitým obdobím pro formování samosprávy 13. století.\n\n\n\n\n\n\n\n\nK hlavním uměleckým památkám ve Florencii náleží gotická katedrála \"Santa Maria del Fiore\", stavba z let 1296 až 1436, na \"Piazza del Duomo\". Vedle ní stojí 82 metrů vysoká \"Giottova zvonice\" dokončená roku 1359. Druhou dominantní florentskou stavbou je radnice \"Palazzo Vecchio\" na \"Piazza della Signoria\", jižně od katedrály. Třetí významnou historickou stavbou je most přes řeku Arno \"Ponte Vecchio\". Trojici slavných staveb doplňuje umělecká galerie \"Galleria degli Uffizi\", budova postavená v letech 1560–80, se 4 000 vystavovanými obrazy jedna z nejvýznamnějších sbírek na světě. K dalším nejvíce navštěvovaným památkám náleží rozlehlý \"Palazzo Pitti\", kostel \"Santa Maria Novella\" nebo chrám \"Santa Croce\".\n\n\n\n\nFlorencie byla pověstná významnými malíři, sochaři, architekty a hudebníky a uměleckými dílnami Uffizi, které na dvoře vévodů Medicejských založil Giorgio Vasari.\nVe Florencii byla a jsou operní představení uváděna na mnoha místech: palác Pitti, zahrady Boboli, Uffizi, Teatro della Pergola, Teatro Politeama Fiorentino Vittorio Emmanuele. Opera také tvoří důležitou součást každoročního festivalu Maggio Musicale (od roku 1928).\n\nPremiéru zde měly opery Dafné (1598) a Euridice (1600) Jacopa Periho a roku 1847 Macbeth Giuseppe Verdiho.\n\nZemřel zde Vittorio Gui, dirigent a skladatel, který roku 1928 založil florentský orchestr Stabile a Teodulo Mabellini, skladatel a dirigent, ředitel Teatro della Pergola; narodila se zde sopranistka Medea Figner; rodákem byl italský tenorista Giuseppe Fancelli a operní skladatel Marco da Gagliano.\n\n\n\n\"Počet obyvatel\"\n\nVe Florencii probíhají oslavy různých událostí po celý rok. Část z nich je náboženského charakteru.\n\n\n"}
{"id": "23250", "url": "https://cs.wikipedia.org/wiki?curid=23250", "title": "Autonomie", "text": "Autonomie\n\nAutonomie (z řeckého \"autonomos\", řídící se vlastními zákony, a \"autonomia\", politická nezávislost) je stav určitého společenství nebo jednotlivce, pokud se řídí pravidly a zákony, které si sám dává nebo dobrovolně přijímá. Tento princip se projevuje v mnoha různých oblastech, například v politice (politická autonomie) nebo v právu (autonomie vůle jako důležitý princip soukromého práva, který předpokládá, že každý může svobodně vstupovat do vztahů s jinými a sjednávat si práva a povinnosti, pokud tím neporušuje zákon).\n\nProtikladem autonomie je heteronomie, poslušnost cizím, případně i vnuceným pravidlům a zákonům.\n\nPolitická autonomie znamená vysokou míru samosprávy určitého politického útvaru (města, provincie nebo státu), která se může týkat výkonu správy na vlastním území, případně i vlastního zákonodárství, ovšem jen v místních a regionálních záležitostech. Neznamená tedy plnou politickou samostatnost či svrchovanost. Příkladem může být autonomní území nebo autonomní republika v rámci suverénního státu, nejčastěji na národnostním základě a ve prospěch menšin.\n\n\n"}
{"id": "23251", "url": "https://cs.wikipedia.org/wiki?curid=23251", "title": "Akát pod Vačinou", "text": "Akát pod Vačinou\n\nAkát pod Vačinou byl památný strom u Strachovic. Trnovník akát (\"Robinia pseudoacacia\") rostl u silnice č. 200 spojující Vidice a Olešnou pod vrchem Vačina. Obvod jeho kmene měřil 383 cm a výška dosahovala k 14 m (měření 2000). Trnovník byl chráněn od roku 1983 pro svůj vzrůst, věk a dendrologickou hodnotu, v roce 2000 ale uhynul.\n\n"}
{"id": "23253", "url": "https://cs.wikipedia.org/wiki?curid=23253", "title": "Zelenohorská hruška", "text": "Zelenohorská hruška\n\nZelenohorská hruška je památný strom u osady Zelená Hora u Kraslic. Samostatně stojící hrušeň obecná (\"Pyrus communis\") starobylého vzhledu roste v terasovité jižní stráni nad osadou v nadmořské výšce 675 m a je ve zhoršeném stavu. Spirálovitě vinutý dutý kmen má obvod 329 cm, výška proschlé koruny dosahuje 14 m (měření 2003). Větve dosahují až k zemi. Strom je chráněn od roku 2005 pro svůj věk, vzrůst a jako krajinná dominanta.\n\n\n"}
{"id": "23257", "url": "https://cs.wikipedia.org/wiki?curid=23257", "title": "Livius", "text": "Livius\n\nTitus Livius, podle svého rodiště také Patavinus (59 př. n. l., Patavie, nyní Padova – 17 tamt.) byl římský spisovatel a historik, autor monumentálních dějin Říma \"Ab urbe condita\".\n\nO Liviovi je známo velmi málo, hlavním pramenem je biskup Eusebius a jeho \"Chronicon\". Pocházel z bohaté a pravděpodobně významné rodiny, takže byl finančně nezávislý. Vzdělání získal v Patavii a na své rodiště byl do smrti velmi hrdý. Tamní občané získali římské občanství až v roce 48 př. n. l. a zůstali dlouho věrni Pompeiovi a republice a nepodporovali Caesara. Občanská válka v letech 49 až 45 př. n. l. možná způsobila, že Livius neabsolvoval studijní pobyt v Řecku, což bylo u mladých vzdělaných mužů v té době obvyklé. Ve věku 28 let a patrně už po občanské válce odešel do Říma, kde se věnoval literatuře, historii a filosofii.\n\nPobýval v domě Maecenatově, kde se patrně také spřátelil s Gaiem Octaviem, pozdějším císařem Augustem. Svým dílem se významně podílel na jeho programu upevnění říše obnovou starých římských ctností, podobně jako další autoři tak zvaného „zlatého věku římské literatury“ (Vergilius, Ovidius, Horatius aj.), a byl také učitelem pozdějšího císaře Claudia. Livius nebyl voják a patrně nezastával žádný veřejný úřad, čímž se lišil od starších římských historiků, a věnoval se pouze studiu a psaní. Psal filosofické dialogy i rétorické texty, které se však nezachovaly. Pobýval patrně střídavě v Římě a v Padově, kde také zemřel.\n\nOsobní přátelství s Augustem a s císařskou rodinou umožnilo Liviovi dobrý přístup do knihoven a archívů, takže mohl zpracovat velké množství pramenných informací. Své zdroje často cituje a pokud se rozcházejí, uvádí i protichůdná mínění, což dává jeho dílu velikou cenu. Ačkoli je často ke svým pramenům, zejména k pověstem a bájím, poměrně kritický, přece jeho záměr nebyl pouze historiografický v moderním slova smyslu, nýbrž literární a vzdělávací, možná dokonce politický. Šlo mu o pozvednutí říše a národa, o nápravu mravních poměrů a o posílení římského sebevědomí, a to právě líčením velkých postav a historických úspěchů římského národa. K tomu slouží i velmi elegantní styl vyprávění, často prokládaného rozhovory a jednotlivými výroky, o jejichž autentičnosti moderní historikové pochybují. Jeho dílo také obsahuje řadu chyb a nedorozumění, i když poslední archeologické nálezy řadu jeho tvrzení o počátcích města a římské společnosti nepřímo potvrzují.\n\nLivius měl dobré styky s Augustem a celou císařskou rodinou, nicméně jeho kritika současných poměrů, líčení starých ctností a hrdinství i spíše republikánská tradice jeho rodného města by mohly svědčit o tom, že byl příznivcem republiky. Bohužel knihy, věnované období občanské války a počátkům císařství, se nezachovaly, takže tuto otázku nelze jednoznačně zodpovědět.\n\nJediné Liviovo částečně zachované dílo, monumentální \"Dějiny od založení Města\" („Ab Urbe condita libri CXLII“), jsou jeho celoživotním dílem, které začal psát někdy kolem roku 27 př. n. l. a do konce života pravděpodobně nedokončil. Tvořilo je 142 „knih“ tj. patrně svitků, které pokrývaly dějiny Říma od jeho legendárního založení (podle tradice roku 753 př. n. l.) až do smrti Drusa roku 9 př. n. l. Je velmi pravděpodobné, že je chtěl dovést až do smrti svého příznivce císaře Augusta roku 14 n. l. Dílo, z něhož se zachovala asi čtvrtina, postupuje analisticky, v časovém pořadí, a je komponováno po skupinách pěti, deseti nebo patnácti „knih“, snad jak Livius své dílo postupně publikoval.\n\nVe srovnání s Caesarem nebo Ciceronem je Liviův styl poetický až archaický. Často psal z perspektivy nepřátel Říma, aby zvýraznil římské ctnosti při dobývání Itálie a Středozemí. Nutno říci, že v jeho poetickém podání a v zájmu jednak čtivosti, jednak přesvědčivosti se často stírá rozdíl mezi fakty a fikcí. Často využíval předchozích autorů, protože doufal, že morální poučení z minulosti poslouží římské společnosti jeho dní. Současní autoři mu však neupírají snahu o historickou správnost a poctivost.\n\nNejstarší zachované rukopisy pocházejí z 10. století a vesměs vycházejí z kritické redakce (emendace), kterou koncem 4. století pořídil Nicomachus Flavianus a jeho syn z pověření konsula Symmacha.\n\nZ praktických důvodů se knihy často řadí do „dekád“, z nichž se zachovaly:\n\nZlomek 91. knihy o rozsahu asi 1000 slov byl objeven na palimpsestu ve Vatikánské knihovně v roce 1772. Několik zlomků na papyru bylo nalezeno v Egyptě od roku 1900, posledním objevem je cca 40 slov z knihy 11, která byla nalezena v 80. letech.\n\nLiviovy Dějiny měly veliký úspěch a zcela zastínily všechny předchůdce. Staly se autoritou a vzorem pro řadu dalších historiků. Byly ale tak rozsáhlé, že už ve starověku vznikaly zkrácené verze (\"epitomé\"), jaká se zachovala pro Knihu I, ale ještě dál do stručných přehledů a obsahů (\"perioché\"). Zkrácená verze knih 37-40 a 48-55 byla nalezena v Oxyrhynchu. Tudíž existuje alespoň seznam toho, co obsahují Liviovy ztracené knihy, bohužel už nevíme, co si o tom Livius myslel.\nMnoho římských autorů využilo Livia, včetně Aurelia Victora, Cassiodora, Eutropia, Festa, Flora, Grania Liciniana a Orosia. Julius Obsequens využil Livia, nebo zdroj, který měl přístup k Liviovi, při psaní svého díla \"De Prodigiis\", výčet nadpřirozených událostí v Římě, od konzulátu Scipiona a Laelia až do konzulátu Paula Fabia a Quinta Aelia.\n\nZájem o Liviovy Dějiny se významně oživil v pozdním středověku, cituje ho Dante Alighieri a Petrarca i papež Mikuláš V., kteří sbírali staré rukopisy. Lorenzo Valla publikoval emendované vydání textu a Machiavelliho \"Discorsi\" - první moderní teorie státu - se opírají o první desítku Liviových Dějin. Kniha se pak stala součástí klasického vzdělání a až do počátku 20. století ji četli všichni gymnazisté.\n\n\n"}
{"id": "23259", "url": "https://cs.wikipedia.org/wiki?curid=23259", "title": "Dějiny od založení Města", "text": "Dějiny od založení Města\n\nDějiny od založení Města (\"Ab urbe condita libri\") jsou hlavním dílem římského historiografa a prozaika Tita Livia († asi 17 n. l.).\n\nLiviovým záměrem bylo sepsat celé římské dějiny od založení města až po jeho současnost do 150 knih, podařilo se mu jich však sepsat „pouze“ 142. Na záměr sepsat 150 knih se usuzuje jednak proto, že bylo zvykem psát kulatý počet knih, jednak proto, že historická díla tohoto rozsahu obvykle končila nějakou významnou událostí. \"Ab urbe condita\" však končí méně významnou smrtí Drusa v Germanii (9 př. n. l.), a pravděpodobně mělo končit smrtí císaře Augusta (14 n. l.) Dílo se obvykle dělí na dekády (desítky knih), což není dělení původní, ale vzniklo pravděpodobně až v 5. století.\n\nDo dnešní doby se zachovala pouze malá část, totiž 35 knih. Jde o první dekádu (knihy 1–10), spolu s předmluvou k celému dílu. V té jsou zaznamenány spíše mytologické dějiny Říma od Aeneova příchodu do Itálie až po konec samnitských válek. Další, umělecky i historicky nejhodnotnější zachovaná dekáda je třetí (knihy 21–30). Ta zachycuje druhou punskou válku (218–201 př. n. l.). Dále se zachovala dekáda čtvrtá a polovina páté (knihy 31–45). Tyto části líčí římskou politiku na Východě (v Řecku a Sýrii). Zachovaná část končí vítězstvím vojevůdce Aemilia Paulla nad makedonským králem Perseem v roce 167 př. n. l. Ze zbývajících knih jsou zachovány jen zlomky a tzv. periochy – stručné obsahy či výtahy všech knih od neznámého autora, pocházející patrně ze 4. století. Chybí pouze výtahy knih 136 a 137.\n\nTitus Livius byl nejen historik, ale také umělec a spisovatel, a jeho dílo nelze tudíž poměřovat moderními nároky na objektivní historickou práci. Jeho záměrem byla také oslava dávné římské minulosti a hrdinství jeho občanů, jak to odpovídalo Augustovu programu obnovy římského vlastenectví. Přesto velmi pečlivě studoval dostupné prameny, latinské i řecké; zejména pro nejstarší období si byl ovšem sám vědom, že jsou spíše legendární. Přesto je jeho dílo významným zdrojem informací o římských dějinách, jak je viděli sami Římané. Livius také postupoval ve svém psaní chronologicky rok od roku, což mimo jiné umožňuje sestavit přehled římských konzulů, podle nichž se jednotlivé události často datovaly.\n\nLiviovo dílo se v západní Evropě stále opisovalo a četlo. V renesanci podnítilo Niccolò Machiavelliho k sepsání díla \"Rozpravy nad prvními deseti knihami Tita Livia\" a západní političtí myslitelé se jím často inspirovali, zejména v osvícenství a při zakládání novověkých demokracií. Až do 20. století patřil Livius k povinné četbě studentů gymnázií, často se citovalo a zůstává pramenem okřídlených rčení a citátů.\n\n"}
{"id": "23260", "url": "https://cs.wikipedia.org/wiki?curid=23260", "title": "Jíva v Horní Oboře", "text": "Jíva v Horní Oboře\n\nJíva v Horní Oboře je památný strom v Oboře u Šindelové. Vrba jíva (\"Salix caprea\") roste nad pravým břehem Oborského potoka vpravo od lesní cesty z Obory k bývalé Břidlové v nadmořské výšce 760 m. Jíva má obrovitou korunu, kterou tvoří více než deset paprsčitě se oddělujících kosterních větví. Obvod jejího kmene je 328 cm a koruna dosahuje 13,5 m (měření 2004). Chráněna je od roku 2005 jako historicky důležitý strom (svědek bývalého osídlení zaniklé obce Horní Obora) s významný vzrůstem, esteticky zajímavý strom. Je jedinou památnou vrbou jívou v České republice.\nJe zároveň uvedena na seznamu významných stromů Lesů České republiky.\n\n\n"}
{"id": "23261", "url": "https://cs.wikipedia.org/wiki?curid=23261", "title": "Seznam měst v Chorvatsku", "text": "Seznam měst v Chorvatsku\n\nToto je seznam měst v Chorvatsku.\n\nZde je abecední seznam chorvatských měst:\n\n"}
{"id": "23264", "url": "https://cs.wikipedia.org/wiki?curid=23264", "title": "Trogir", "text": "Trogir\n\nTrogir je přímořské lázeňské město v Chorvatsku, ležící na pobřeží Jaderského moře, žije zde 13 192 obyvatel.\n\nTrogir založili řečtí kolonisté ve 3. století př. n. l. jako osadu \"Tragurion\" (z řeckého \"tragos\" – kozel). Velký rozvoj zaznamenalo za dob římské vlády, kdy se stalo významným přístavem. V 9. století uznával Trogir svrchovanost chorvatských vládců, mezi Trogirem a Chorvatským královstvím byly rozvíjeny obchodní vztahy. Chorvaté potomkům římských měšťanů v Dalmácii říkali Latini (Dalmanští Italové). Ve vlastnictví města se střídali Byzantinci, Normané i jiné říše. Nakonec ve 13. století připadl Uherskému království, ale jen na sto let. V roce 1420 ho ovládla Benátská republika. Od roku 1814 se vrátil pod uherskou správu a začlenil se do Rakousko-Uherska. S rozvojem turismu ve druhé polovině 20. století se stal Trogir lázeňským městem.\n\nV roce 1997 bylo historické centrum Trogiru zařazeno do seznamu světových kulturních památek UNESCO.\n\nSamotné centrum města se nachází na malém ostrově v nejužší části Trogirského průlivu (mezi pevninou a ostrovem Čiovo) a tvoří tak přirozený vstup do Kaštelského zálivu.\n\nHistorický střed města Trogir byl roku 1997 zařazen na seznam Světového dědictví UNESCO díky své mimořádné architektonické kontinuitě výstavby města.\n\nCentrum města Trogir představuje nejlépe zachovalý románsko-gotický komplex nejen v Dalmácii, ale v celé Východní Evropě. Ve středověkém, hradbami částečně obehnaném historickém jádru města se nachází zachovalý zámek, věž, asi deset kostelů a řada obytných domů a paláců z románského, gotického, renesančního a barokního období.\n\nMezi hlavní památky patří:\n\nTrogir je přístavním městem se středně velkým přístavem. Asi 8 km východně od města ve vesnici Divulje se nachází mezinárodní letiště Split a severně od města prochází silnice D8 \"(Jadranská magistrála)\". Město je svou polohou přirozeným přístupovým bodem na ostrov Čiovo, který je vyhledáván turisty. Do roku 2018 bylo město silně dotčeno dopravními zácpami, neboť jediná přístupová komunikace vedla přes zvedací most v centru města. Od července 2018 je však v provozu nový most, který se nachází východně od města a výrazně městu dopravně odlehčil.\n\n\nTrogir má partnerské nebo přátelské vztahy s následujícími městy:\n"}
{"id": "23265", "url": "https://cs.wikipedia.org/wiki?curid=23265", "title": "Coldplay", "text": "Coldplay\n\nColdplay je britská kapela z Londýna hrající alternativní rock, která vznikla v roce 1997. Je známá svými rockovými melodiemi a introspektivními texty. Někdy bývají zařazováni do škatulky „piano-rock“, nebo pop.\n\nKapela během svého působení získala několik cen, včetně šesti Brit Awards – z toho třikrát za nejlepší kapelu, čtyři MTV Video Music Awards a 7 prestižních cen Grammy (z celkem dvaceti nominací).\n\n\nColdplay jsou britská alternative-rocková kapela, kterou založil v roce 1996 její frontman Chris Martin se spolužákem Johnym Bucklandem během studií na londýnské University College. Původně si chtěli říkat Pectoralz, ale když se ke kapele po pár týdnech přidal Guy Berryman jakožto baskytarista, přejmenovali se na Starfish. Multiinstrumentalista Will Champion se připojil ke skupině jako poslední, pro potřeby kapely se naučil hrát na bicí během několika týdnů, a uzavřel tak celou sestavu. Jejich manažer Phil Harvey je často označován jako neoficiální pátý člen Coldplay.\n\nToto jméno čtyři mladíci přijali v roce 1998, těsně před nahráním a vydáním tří EPː \"Safety\" z roku 1998, \"Brothers and Sisters\" z roku 1999 a \"The Blue Room\" v tom samém roce. Do povědomí posluchačů se ovšem dostali až po upsání se britské nahrávací společnosti Parlophone.\n\nCelosvětové slávy dosáhli vydáním singlu \"Yellow\" v roce 2000, následovaným jejich prvním studiovým albem jménem \"Parachutes\", které bylo nominováno na cenu Mercury. Druhé album, nazvané \"A Rush of Blood to the Head\" (2002), bylo velmi očekávané a tomu také dostálo, Coldplay s ním měli velmi pozitivní ohlasy a vyhráli i několik cen, včetně ceny NME Album roku. \"X&Y\", třetí album, se stalo nejprodávanějším roku 2005. Recenze a názory na něj byly sice především pozitivní, ale mluvilo se o stereotypnosti skladeb. Čtvrté album, \"Viva la Vida or Death and All His Friends\" z roku 2008 bylo produkováno věhlasným Brianem Eno a setkalo se s nadšenými kritikami. Získalo několik nominací i výher na 51. ročníku udělování cen Grammy. 24. října 2011 vydali po dlouhých třech letech album \"Mylo Xyloto\". V březnu 2014 vydali album \"Ghost Stories\", které v prosinci roku 2015 následovalo album \"A Head Full of Dreams\". Zatím poslední album pojmenované Everyday Life vyšlo 22. listopadu 2019.\n\nZačátkem roku 2012 se stali první skupinou v historii, které se podařilo třikrát obdržet cenu Kapela roku v soutěži Brit Awards.\n\n2. března 2017 (na Martinovy narozeniny) Coldplay oznámili, že 2. června vyjde EP s názvem \"Kaleidoscope\". Jednu píseň z tohoto nadcházejícího EPu, \"Hypnotized\", zveřejnili a od 1. března 2017 je dostupná i ve formě titulkového videa.\n\n\"Live 2003\" (2003)\n\n\"LeftRightLeftRightLeft\" (2009)\n\n\"Live 2012\" (2012)\n\n\"The Singles 1999–2006\" (2007)\n\n"}
{"id": "23268", "url": "https://cs.wikipedia.org/wiki?curid=23268", "title": "Jorge Luis Borges", "text": "Jorge Luis Borges\n\nJorge Luis Borges (výslovnost [chorche lujs borches]; 24. srpna 1899 Buenos Aires – 14. června 1986 Ženeva) byl argentinský spisovatel.\n\nSice se narodil v Argentině, ale jeho rodiče, jimiž byli Leonor Rita Acevedo Suárez de Borges (1876–1975) a Jorge Guillermo Borges (1874–1938), se roku 1914 přestěhovali do Evropy, kde pak žili v Ženevě, v Itálii a ve Španělsku. V této době získal řadu kontaktů s různými avantgardními skupinami a směry (dadaismus, ultraisté).\n\nRoku 1921 se vrátil do Argentiny, kde začal psát pro několik literárních a filosofických časopisů. Od roku 1938 se u něj projevily první příznaky slepnutí a roku 1955 oslepl zcela. V témže roce (1955) se stal ředitelem Národní knihovny v Buenos Aires a profesorem literatury na universitě v Buenos Aires.\n\nMěl jednu sestru, a to Leonor Fanny Borges Acevedo, zvanou 'Norah' Borges, (1901–1998), jejímž manželem se stal španělský básník, literární kritik Guillermo de Torre (1900–1971).\n\nManželkou Jorge Luise Borgese byla argentinská spisovatelka a překladatelka María Kodama (* 1937). Jorge Luis Borges zemřel v roce 1986 a byl pochován na hřbitově 'Cimetière des Rois' v Ženevě.\n\nBěhem svého života získal řadu významných literárních ocenění např. cenu Formentor, či Cervantesovu cenu.\nV díle tohoto autora se směšují jihoamerické a evropské vlivy. Jeho vyprávění je silně spojeno s esejistickými postupy (zabývá se problematikou jazyka, času, atp.). V roce 1949 prohlásil, že fantastickou literaturu charakterizují čtyři základní postupy: vytváření textu odkazujícího sama na sebe, cestování v čase, zpochybnění jedinečnosti postavy jako subjektu a prolínání snu a skutečnosti. Všechny tyto literární prostředky se v jeho díle objevují. Borges vypracoval proces parodie západní kultury. Nejvíce ho proslavila povídková tvorba, nesená v duchu magického realismu. Příběhy jejích protagonistů zachycují jen několik základních momentů života, mívají paradoxní vyústění. Charakteristické jsou rovněž disparátní výčty a přívlastky.\n\n\n\n\n\n"}
{"id": "23272", "url": "https://cs.wikipedia.org/wiki?curid=23272", "title": "Rodičovství", "text": "Rodičovství\n\nRodičovství obhahuje všechny úlohy spojené s výchovou dítěte, které vedou k utváření nezávislé dospělé osobnosti. Rodičovství začíná už před narozením nebo osvojením dítěte a je součástí rodinných vztahů.\n\nFyzická péče:\nOdpovědné poskytování přístřeší, lékařské péče, fyzické bezpečnosti a potravy\n\nSociální vývoj a emocionální podpora:\n\nFinanční podpora:\n\nRodičovství dosahuje lepších výsledků spíše u starších matek.\n\nRodičovská praxe závisí v mnohém na kultuře. Například v Kanadě a USA děti žijí doma do pozdní adolescence nebo rané dospělosti a po této době se očekává, že opustí domov kvůli studiu na univerzitě nebo práci a samostatnému životu. V některých asijských zemích jako Čína žijí děti doma až do uzavření manželství – praxe, která je též obvyklá v evropských zemích, například v Řecku, Portugalsku atd.\n\nRodičovství může obsahovat chválu, ale i potrestání (domluvu). Někteří rodiče už nepovažují „plácnutí přes zadek“ za vhodný trest. Termín „trénink dítěte“ značí specifický typ rodičovství, který se soustředí na holistické chápaní dítěte. Filozofie „braní dítěte vážně“ vidí chválu i trest jako manipulativní a škodlivé pro dítě a hledá jiné způsoby dosažení dohody s dítětem. „Vazbové rodičovství“ nebo také kontaktní rodičovství usiluje o vytvoření silných emocionálních vazeb a vyhnutí se fyzickému trestu (a také pochvale), kdy disciplína je dosažena pozitivními interakcemi s emocionálními potřebami dítěte.\n\nDisciplína:\n\nBěhem těhotenství je nenarozené dítě vystaveno mnoha rozhodnutím svých rodičů, zvláště souvisejících s jejich životním stylem. Zdravotní a dietní (stravovací) rozhodnutí matky mohou mít pozitivní nebo negativní dopad na dítě.\n\nSpecifická péče obsahuje:\n\nRodiče v Evropské unii i většině vyspělých států mají právo dostávat pod vymezenými podmínkami příspěvek na péči. Rodiče mohou přijmout asistenci různých jednotlivců (\"paní na hlídání\") nebo organizací. Zaměstnavatelé mohou nabízet specifické výhody nebo programy pro rodiče.\n\nPrávní řády upravují zpravidla určení rodičovství a práva a povinnosti rodičů a nezletilých dětí. Matkou dítěte je žena, která je porodila (§ 775 o. z.). Otcovství se určuje podle některé ze zákonných domněnek otcovství (§ 776 a násl. o. z.)\n\n\n"}
{"id": "23275", "url": "https://cs.wikipedia.org/wiki?curid=23275", "title": "Kyjevská Rus", "text": "Kyjevská Rus\n\nKyjevská Rus (starorusky Рѹсь, tj. \"Rus\", Рѹ́сьскаѧ землѧ neboli \"Rous'skaja zemlja\", tj. Ruská země, latinsky \"Rus(s)ia\", \"Ruscia\", \"Ruzzia\", \"Rut(h)enia,\" řecky: \"Ῥωσία\" tj. Rossíja) byla nejstarším státem, který se v 9.–11. století konstituoval ve slovanském prostředí východní Evropy. Zanechala trvalou stopu v dějinách a hmotné i duchovní kultuře tří současných východoslovanských národů: Rusů, Bělorusů a Ukrajinců. Ovšem pouze současné Rusko má přímou návaznost na Kyjevskou Rus, protože mu vládla nepřetržitě dynastie Rurikovců až do 16. století. Zatímco Ukrajina ani Bělorusko nebyly definovány jako národy do 19. století a neexistovaly jako státy do 20. století.\n\nSamotný název Kyjevská Rus s přídomkem <nowiki>\"Kyjevská\"</nowiki> vytvořili až historici v 19. století, aby definovali období dějin, kdy byl Kyjev hlavním centrem Ruska až do jeho vypálení chánem Bátů. Původně se tento raně středověký stát nazýval Rus. První komplex zákonů v těchto zemích pod názvem Ruská pravda, sepsal veliký kníže Jaroslav Moudrý.\n\nNejvětším problémem studia samotných počátků nejstaršího vychodoslovanského státu je nedostatek písemných pramenů. Dochované prameny domácí provenience pocházejí až z mnohem pozdějšího období. Nejstarší letopis, tzv. Povesť vremennych let, vznikl na počátku 12. století, proto jsou jeho informace o počátcích Kyjevské Rusi skoupé a obtížně interpretovatelné. Podobně je tomu s Novgorodským prvním letopisem, přestože tato písemná památka může obsahovat texty staršího původu.\n\nCenné, byť často jen úryvkovité informace k počátkům ruského státu se nacházejí v pramenech cizího původu. Mezi nejvýznamnější patří byzantské prameny, především práce císaře Konstantina VII. Porfyrogennéta \"K synu Rómanovi\" (známá pod názvem \"De administrando imperio\"), která obsahuje zprávy o sousedních zemích a národech a zachycuje aktuální etnicko-politickou situaci východního Slovanstva v polovině 10. století. Další důležitou skupinu představují prameny východní provenience, sepsané především v arabském jazyce, ale také v perském, syrském a výjimečně i hebrejštině. Jde nejen o práce historické, ale také o zeměpisná pojednání. Jedním z nejoriginálnějších arabských svědectvích o geografických a etnických poměrech východní Evropy v 10. století jsou \"Risála\" (\"Zápisky\") arabského diplomata Ahmada Ibn Fadlána, který navštívil roku 922 Volžské Bulharsko.\n\nSpecifický charakter vykazuje středověká severská literatura, v níž se uchovaly archaické žánry raněgermánské poezie, především nevídané množství ság. Mnohé z nich líčí osudy severských hrdinů v cizích zemích, mimo jiné na Rusi, a svědčí tak o intenzivních kontaktech Seveřanů s východní Evropou v raném středověku i o tom, že povědomí o nich se ve Skandinávii zachovalo ještě dlouhou dobu. Interpretace textu ság je velmi složitá.\n\nSvědectví všech těchto pramenů se však váže až k 10. století. O tom, co se dělo ve východní Evropě v 9. století a dříve, víme jen málo. Nejstarší autentické zprávy se nacházejí v pramenech západoevropské provenience, především franské nebo německé. Například ve franských \"Bertinských análech\" bylo k roku 839 zaznamenáno, že na císařský dvůr Ludvíka I. Zbožného do Ingelheimu přijelo poselstvo byzantského císaře Theofila, ve kterém bylo \"\"několik lidí, kteří tvrdili, že oni, to znamená jejich národ, se jmenuje Rhos; jejich král, který se nazývá kagan, je k němu\" [k Theofilovi] \"poslal, jak ujišťovali, kvůli přátelským vztahům.\"\" Tato nejstarší historická zpráva o Rusech, pocházející navíc z pera současníků, byla analyzována mnoha historiky, kteří z ní vyvodili často velmi rozporuplné závěry, především pokud šlo o tzv. normanisty a jejich odpůrce.\n\nNejasné výpovědi písemných pramenů byly konfrontovány s poznatky, získanými archeologickými výzkumy a etymologickým rozborem pojmu Rus. Intenzívní archeologický výzkum, prováděný v 60. letech 20. století, přinesl závažné poznatky o rozsáhlém osídlení severní části Východoevropské roviny nejen skandinávskými, ale také baltskými a ugrofinskými etniky. Do té doby se tady předpokládala pouze sídla Slovanů, kteří se sem dostali až v 11. století. To znamená, že původním obyvatelstvem tu byli Baltové a Finové, zatímco Slované sem stejně jako Švédové migrovali později. Na základě studia stále bohatšího archeologického materiálu se sovětští badatelé i vědci z dalších zemí východního bloku soustředili na to, aby dokázali, že sociálně ekonomický vývoj východních Slovanů probíhal rychleji, než se dosud soudilo, a že vlastní kořeny státnosti byly vybudovány již před příchodem Varjagů.\n\nAutor \"Pověsti vremennych let\" Nestor vyjmenovává 12 slovanských kmenů, které se rozsídlily po východní Evropě, a to nejpozději v polovině 9. století. Byli to: Poljané, kteří se usadili na středním Dněpru, Drevljané v lesích, Dregoviči mezi řekami Pripjatí a Západní Dvinou (Daugavou), Poločané na říčce Poloti, přítoku horní Dviny, Slověné osídlili okolí Ilmeňského jezera a vystavěli si zde hražené město Novgorod, Severjané získali nová sídla na řekách Desně, Sejmu a Sule, Kriviči mezi horním tokem Dviny, Volhy a Dněpru, Dudlebové na řece Bugu, kde za života Nestorova sídlili Volyňané-Bužané, Radimiči na Soži, Vjatiči na (horní) Oce a konečně Uliči a Tiverci mezi řekami Dněstrem a Dunajem, a to až k samému moři.\n\nVzhledem k rozsahu osídlení nemohlo jít o pouhé rody nebo kmeny, ale o velké celky, snad kmenové svazy, spojené buď ještě rodovými svazky, nebo již teritoriální společenství, organizovaná kolem utvářejícího se politického centra. Protože nemáme k dispozici informace o životním způsobu starých Slovanů a jejich sociálním rozvrstvení, nelze to stanovit přesněji.\n\nNejpozději v polovině 8. století se na severu východní Evropy objevili Normané. Jednalo se o dvě různá sociální uskupení:\nV polovině 9. století se ustálila druhá, známější obchodní cesta, vedoucí „od Varjagů k Řekům“ (\"puť iz Varjag v Greki\"), to znamená ze Švédska přes Baltské moře a po řekách Něvě a Volchovu nebo Západní Dvině a Lovati na Dněpr a dále do Černého moře a Byzantské říše. Stalo se tak v době, kdy tradiční obchodní cesta vedoucí Středomořím byla narušena expanzí a především pirátskými akcemi Arabů. Od těchto elitních oddílů ozbrojených dálkových kupců je třeba odlišit severské obyvatelstvo, které přicházelo do východní Evropy s úmyslem kolonizovat a bylo zdejšími usedlými Ugrofiny nazýváno \"Ruotsi\", což do slovanského jazyka proniklo jako \"Rus\". Na rozdíl od varjagů byli skandinávští Rusové, kteří se usadili jižně od Finského zálivu, brzy asimilováni slovanským a zčásti i ugrofinským etnikem. Etnonymum \"Rus\" se však zachovalo a později se stalo pojmenováním pro území slovanského obyvatelstva, nad nímž vládli Rurikovci.\n\nPodle \"Pověsti vremennych let\", vládl v Novgorodu od roku 862 varjag Rurik († 878/879), legendární zakladatel původní ruské dynastie, který se původně usídlil ve Staré Ladoze. Po jeho smrti ovládl severoruská centra další varjažský bojovník Oleg, snad Rurikův příbuzný, který měl vykonávat regentskou vládu za jeho údajného syna Igora. Rozšiřoval tributární závislost na další východoslovanské, baltské a finské obyvatelstvo v okolí Novgorodu a roku 880 podnikl velkou výpravu proti významnému obchodnímu středisku slovanských Krivičů Smolensku. Po jeho dobytí táhl dále na Kyjev. V tomto starobylém městě, jehož význam určovala především výhodná poloha na obchodní cestě do Byzance, vládli rovněž varjagové. Askold a Dir přišli do východní Evropy jako členové Rurikovy družiny, brzy se však osamostatnili a vydali se po Dněpru k jihu. Cestou se zmocnili Kyjeva a ovládli zdejší Poljany. V létě roku 860 se velký počet jejich monoxylů objevil nečekaně na moři před Konstantinopolí. Město samo se Askoldu a Dirovi sice dobýt nepodařilo, jejich bojovníci však několik týdnů pustošili pobřeží, dokud se císař Michael III. nevrátil z výpravy proti Arabům a neučinil jejich řádění konec. Jde o první v pramenech doloženou vojenskou výpravu Rusů proti Byzanci. Roku 882 se Askold a Dir střetli před Kyjevem s varjažsko-slovanským vojskem, které přitáhlo z Novgorodu. Z této bitvy vyšel jako vítěz Oleg. Zmocnil se Kyjeva, přenesl sem své sídlo, neboť toto město mu nabízelo příznivější podmínky pro rozvoj přepravy zboží, a Novgorod učinil závislým na Kyjevu. Okamžik spojení dvou nejvýznamnějších slovanských středisek pod jedinou vládou bývá tradičně označován jako založení starého ruského státu, Kyjevské Rusi. Jednalo se o volné spojení několika východoslovanských celků, která do Kyjeva odváděla „exarchický tribut“, zatím bez jakékoliv snahy o zavedení byť té nejjednodušší formy správy. Kromě toho, že sjednotil východoslovanské oblasti Slovanů a Krivičů a ugrofinského kmene Merjanů na severu, kde vybírali daně varjagové, se zemí Poljanů, tributárně závislých na Kyjevu, rozšířil poplatnost ještě na další slovanské celky na jihu – Drevljany, Severjany a Radimiče.\n\nPo třicetiletém Olegově panování se ujal vlády jeho nástupce Igor (912–945), údajně syn Rurikův, možná však skutečný zakladatel nejstarší ruské panovnické dynastie, jemuž byl rurikovský původ připsán teprve dodatečně. Letopisec se mu věnuje mnohem méně než jeho předchůdci Olegovi. Na druhé straně o něm najdeme zmínky i v jiných pramenech než v \"Povesti vremennych let\", například byzantské provenience, což nelze říci ani o Olegovi, ani o Rurikovi.\n\nLetopisec vypráví především o třech událostech Igorovy vlády: vleklých konfliktech s Drevljany, příchodu Pečeněhů do stepí v severozápadním Černomoří roku 920 a taženích proti Byzanci v letech 941–942, jejichž výsledkem bylo uzavření další rusko-byzantské smlouvy. To znamená, že Igor navázal na politické směřování svého předchůdce. Na jedné straně vybíral daně od podmaněných kmenů a snažil se rozšiřovat moc kyjevských knížat na další východoslovanská území a přimět zdejší obyvatelstvo k poplatné závislosti, na straně druhé se snažil vést aktivní politiku ve vztahu k byzantské říši. Ve smlouvě z roku 944 vystupuje kyjevský vládce Igor jako veliký kníže, to znamená první mezi dalšími knížaty východních Slovanů. Igorova vláda skončila roku 945, kdy byl kníže zabit při vybírání daní u Drevljanů. Regentské vlády za jeho nezletilého syna Svjatoslava se ujala kněžna vdova Olga.\n\n\"Povest vremennych let\" líčí, jak začala Olga energicky vládnout a krutě potrestala Drevljany za zabití svého muže. Přestože letopiscovo vyprávění připomíná báji, odráží nepochybně realitu. Olga se jako první vládce pokusila připoutat ke Kyjevu jednotlivé slovanské celky pevnějšími vazbami, než byla dosavadní volná tributární závislost, a vnesla do dosud nahodilého vybírání tributu u domácího obyvatelstva určitý systém. Tak vznikla velmi jednoduchá organizace knížecí správy, vykonávané družinou. V polovině 10. století se tak začaly formovat počátky ruské státnosti. To bylo velmi důležité pro další vývoj raného ruského státu. Nejznámějším panovnickým činem kněžny Olgy bylo ovšem přijetí křtu a úmysl christianizovat Rus.\n\nPravděpodobně roku 962 se ujal vlády Svjatoslav I. Igorevič. Mladý kníže si stanovil zcela jiné cíle než jeho matka. Nepřijal křesťanství, ani se nesnažil pokračovat v jejím úsilí stabilizovat poměry uvnitř formujícího se ruského státu, lépe zorganizovat vybírání daní, pevněji ovládnout podmaněné obyvatelstvo a posílit postavení kyjevského vládce. Cele se orientoval na expanzi za hranice své země, a nakonec se dokonce rozhodl přenést svoji rezidenci až Balkán. Prakticky celou vládu strávil na válečných taženích.\n\nSvjatoslavovy výboje byly vojensky značně úspěšné. Během jejich první fáze zpoplatnil Kyjevu slovanské Vjatiče, porazil volžské Bulhary, dobyl významná obchodní střediska, ležící na důležitých obchodních cestách v Povolží, na Donu, u Azovského a dokonce i Kaspického moře. Podmanil si kmeny, sídlící až na úpatí dalekého Kavkazu a vyvrátil chazarskou říši. Ve druhé fázi se vypravil na Balkán, aby zde pomohl byzantskému císaři proti Bulharům, ale nakonec se ujal osobně vlády v bulharském carství, a dokonce zaútočil na území byzantské říše. Císař však proti němu uspořádal úspěšnou vojenskou výpravu, porazil ho a donutil Balkán opustit. Při návratu na Rus byl Svjatoslav se svojí družinou přepaden roku 972 kočovnými Pečeněhy u Dněperských prahů a zabit.\n\nSvjatoslavův velkolepý plán vybudovat mohutnou slovanskou říši, která by zahrnula území východních i balkánských Slovanů se nezdařil. Jeho rozsáhlé výboje měly především kořistnický ráz a nepřinesly Kyjevské Rusi s výjimkou zpoplatnění Vjatičů žádné územní zisky. Svjatoslavovo panování představovalo v tomto směru vyvrcholení politického směřování prvních generací ruských vládců a zcela jistě bylo zdrojem značného obohacení ruské vládnoucí elity. Přestože teritoriální zisky byly ve srovnání s rozsahem výprav a jejich výsledky nepatrné, stala se Kyjevská Rus koncem 10. století ve východní Evropě významným mocenským faktorem. V tomto ohledu představuje vláda knížete Svjatoslava nepochybně dovršení předcházející epochy.\n\nKyjevská říše však nebyla ještě v době Svjatoslavova panování státem v pravém slova smyslu. Neměla pevně vymezené hranice ani vnitřně uspořádanou politickou strukturu, závislou na ústřední panovnické moci. Knížecí administrativa, již se snažila zavést Svjatoslavova matka Olga, se upevnila především v okolí důležitých městských center. Vzdálenější oblasti byly připojeny jen volně a občas se dokázaly z kyjevské nadvlády vymanit. Novgorod, ležící mnoho týdnů cesty od sídelního města, si žil vlastním politickým životem.\n\nJeště předtím, než se Svjatoslav odebral roku 969 podruhé na Balkán, svěřil správu v té době již značně rozlehlé ruské říše svým třem synům. Nejstaršího Jaropolka pověřil vládou v Kyjevě, Olega u Drevljanů a levobočka Vladimíra v Novgorodě. Tyto země kopírovaly svým rozsahem stará kmenová území a patřily bezprostředně k državám kyjevského knížete. Časem došlo mezi bratry k roztržkám, z nichž vyšel vítězně Vladimír, jenž sjednotil celé území obývané východními Slovany (závaznější zpoplatnění Vjatičů a Radimičů, připojení Červoňských hradů) pod vládou kyjevského knížete. Kromě toho si podmanil baltské Jatvěgy a pravděpodobně rozšířil svůj vliv až na území, obývané ugrofinskými Esty. Tak bylo dovršeno územní budování kyjevského státu, přestože politická konsolidace ruského státu rozhodně nebyla na přelomu 10. a 11. století ještě dokončena.\n\nSprávu rozlehlého státu vykonával Vladimír stejně jako jeho otec Svjatoslav s pomocí svých početných synů. Autor \"Povesti vremenych let\" uvádí: \nTakto spravované celky byly spojeny jen volně, prostřednictvím dynastických vazeb, dokonalejší správní systém tu zatím neexistoval. Kromě toho tu působily některé faktory, přispívající spíše k decentralizaci ruského státu. V první řadě to byla rozlehlost státního území, v jejímž důsledku bylo za daných podmínek nesmírně obtížné spravovat ho z jednoho centra nebo efektivně kontrolovat místní administrativu. Přesto lze konstatovat, že formování státu dospělo do fáze, která směřovala k oficiální christianizaci země, k níž došlo v letech v letech 988–990.\n\nPo celou svoji vládu musel Vladimír I. bránit hranice země proti nájezdům Pečeněhů, kteří v 10. století kočovali v jihoruských stepích a dosáhli vrcholu své moci. Území kyjevského státu napadali již od roku 920, ale největší nebezpečí pro něj představovali právě koncem 10. století. Proto začal Vladimír budovat na obranu jižní, ničím proti stepi nechráněné hranice a hlavního města Kyjeva záseky a \"\"města hražená\"\", do nichž dosazoval vojenské posádky, pro něž vybíral \"\"nejlepší muže\"\" mezi Slovany i ugrofinskými Esty. Proti kočovníkům podnikl několik úspěšných tažení, například v letech 993, 996 nebo 997, což jistě upevnilo jeho autoritu v zemi.\n\nPodle křesťanské tradice vykonal první misii na pozdějším ruském území apoštol Ondřej. První historicky doložené pokusy o christianizaci Rusi jsou ovšem přičítány konstantinopolskému patriarchovi Fótiovi. Po porážce před Konstantinopolí roku 860 byli Rusové na dolním Dněpru vystaveni tlaku ze strany byzantské říše a také jejího spojence Chazarů. Dali proto přednost navázání přátelských vztahů s Byzancí, kterých využil patriarcha Fótios k vyslání misionářů. Těm se podařilo získat část Rusů, zřejmě včetně kyjevských vládců Askolda a Dira, pro křesťanství, a tak bylo snad již v roce 864 založeno v Kyjevě biskupství a později vystavěn chrám zasvěcený proroku Eliášovi. Po ovládnutí Kyjeva Olegem bylo šíření křesťanství zastaveno, ale nebylo potlačeno úplně. Při obchodních i válečných výpravách do Byzance se Rusové setkávali s křesťanskou vírou stále znovu. Už v roce 911, když byla uzavírána rusko-byzantská smlouva, věnoval císař León VI. Olegovým vyslancům relikvie a přikázal, aby byli obeznámeni s křesťanským vyznáním. Někteří z varjažských kupců, ohromení nádherou Konstantinopole a výstavností zdejších chrámů, zde nepochybně křest přijali, jiní mohli být pokřtěni už ve Švédsku.\n\nSamotná kyjevská knížata křtu dlouho vzdorovala. Pokřtít se nechala teprve kněžna Olga (945-962) v době své regentské vlády. Podle ruské tradice se tak stalo v roce 955 během její návštěvy Konstantinopole. Ve skutečnosti k tomu došlo spíše v Kyjevě, aniž by křest kněžny vedl k christianizaci země, jak bylo v té době obvyklé. Olga sice pomýšlela na to učinit křesťanství na Rusi státním náboženstvím, jejím cílem však bylo zajistit zemi nezávislou církevní organizaci, neboť se zřejmě obávala, aby podřízení mocné Byzanci po církevní stránce s sebou nepřineslo také politickou závislost. To byl zřejmě hlavní účel její cesty do Konstantinopole. Když tu Olga neuspěla, obrátila se k Frankům. Východofranský král Oto I., který chtěl prostřednictvím křesťanství šířit svůj vliv dále na východ, nechal vysvětit mnicha trevírského kláštera sv. Maximina Adalberta na biskupa Rusů a vyslal ho s několika kněžími do Kyjeva. Misie dorazila v podstatě pozdě, neboť mezitím vystřídal Olgu na trůně její syn Svjatoslav, a toho se získat pro křesťanství nepodařilo. Kníže striktně odmítal přijmout křest, jeho sympatie patřily islámu, se kterým se seznámil během svých tažení do Volžského Bulharska. Kromě toho se ukázalo, že římský císař ani papež nejsou ochotni poskytnout budoucí ruské církvi o nic více církevní samostatnosti než Byzanc.\n\nLetopisec líčí, jak se kníže Vladimír I., dobře si vědom toho, že dosud uctívané pohanské kulty již zastaraly a nové poměry vyžadují změnu náboženských zvyklostí, nejprve bez úspěchu pokusil o reformu pohanského náboženství a poté vypravil poselstva do okolních říší, aby se seznámila s různými monoteistickými systémy. Toto vyprávění se nepochybně opírá o historický základ. Vždyť ruský stát se formoval v sousedství bulharských muslimů, Chazarů vyznávajících judaismus, v neustálém kontaktu s ortodoxní Byzancí, ale i se severskými zeměmi Švédskem a Norskem, které byly dosud pohanské, a prostřednictvím misií z říše byli Rusové seznamováni také s křesťanstvím západního ritu. Rozhodujícím impulsem pro přijetí křesťanství na Rusi se nakonec staly její politické vztahy s Konstantinopolí.\n\nRoku 987 se na Vladimíra obrátil byzantský císař Basileios II. s žádostí, aby mu kníže poskytl na základě smluv z roku 944 a 971 vojenskou pomoc, která by mu umožnila potlačit vzpouru ve vojsku. Vladimír mu poslal šest tisíc varjažských bojovníků ze své družiny, kteří již zůstali v císařových službách a vytvořili základ pro proslulou osobní panovníkovu gardu. Kníže se velmi rád zbavil bojovných družiníků, kteří mu pomohli zvítězit v boji s bratry o kyjevský trůn, ale pak se pro něj stali nepohodlnými. Za poskytnutou pomoc mu Basileios přislíbil ruku svojí sestry Anny Porfyrogennéty. Sňatek s princeznou „zrozenou v purpuru“ představoval pro barbarského pohanského vládce vysoce prestižní záležitost. Jako podmínku si císař ovšem vymínil, že Vladimír přijme křest, a to osobně i pro svoji zemi, a zřekne se všech svých manželek a souložnic, o kterých vypráví Nestor.\n\nVarjagové významně přispěli ke zdecimování povstalců a Vladimír osobně obsadil na jaře 989 byzantskou državu Chersonnésos, která podporovala povstalce. Ještě předtím se však nechal počátkem roku 988 v Kyjevě urychleně pokřtít a oženil se s byzantskou princeznou Annou, která přijela na Rus v doprovodu početného řeckého duchovenstva. Poté přikázal pokřtít veškeré obyvatelstvo Kyjeva v Dněpru. Podle tzv. korsuňské legendy, která se stala součástí \"Povesti vremennych let\" byl prý Vladimír pokřtěn až v dobytém Chersonésu a následně zde oslavil také svoji svatbu, což je méně pravděpodobné, neboť město bylo značně zničené.\n\nPřestože nelze podcenit vliv okázalosti východních bohoslužeb a nádhery byzantských chrámů, které nepochybně imponovaly ruské vládnoucí elitě, rozhodující pro přijetí křesťanství na Rusi z Byzance byly mezinárodně politické okolnosti, za nichž již ruskému státu nehrozil podřízený vztah k říši. Naopak křtem se Vladimír zařadil mezi evropské křesťanské panovníky, sňatkem postoupil v jejich hierarchii z hlediska byzantského protokolu dokonce před samotného západního císaře, neboť Theofano, s níž se oženil budoucí císař Oto II., neměla tak vysoce urozený původ jako Anna.\n\nPřijetím křesťanství z Byzance a začleněním pod správu konstantinopolského patriarchátu se ruský stát stal součástí řecko-ortodoxního Východu a také byzantského politického universa. Stalo se tak v době, kdy výrazné prohlubování rozdílů i rozporů mezi latinským Západem a řeckým Východem neodvratně spělo k propuknutí církevního schizmatu. To výrazně ovlivnilo celé další ruské dějiny.\n\nRuská církev se otevřela kulturně duchovnímu vlivu Byzance. V první fázi přicházeli na Rus početní řečtí duchovní a přinášeli s sebou literaturu, která ovlivnila jak formování vlastní slovanské literatury, a to nejen církevní, ale také například právo nebo historii. Úzké styky s byzantskou kulturní sférou pěstovaly později především kláštery, zvláště s Athosem, kde existoval rozsáhlý komplex řeckých a později i čtyř slovanských klášterů. Zřejmě již koncem 10. století vznikla na Rusi řada biskupství a v Kyjevě byl založen metropolitní úřad. První metropolita je sice v ruských pramenech doložen až k roku 1039, byzantské prameny však znají Theofylakta ze Sebasteie, který přijel na Rus poprvé v čele Basileiova poselstva a po Vladimírově pokřtění se měl stát kyjevským metropolitou. Duchovní byli zpočátku především řeckého původu, z 23 metropolitů, kteří úřad zastávali do doby tatarského vpádu, jich bylo 17 Řeků.\n\nVladimír nechtěl omezovat kontakty s křesťany pouze na východní říši. Zprávu o pokřtění své země zaslal do papežského Říma i východním patriarchům v Jeruzalémě a Alexandrii. Na Rusi se brzy objevili bulharští misionáři, kteří sem přinesli slovanskou liturgii a písemnictví. Po vyvrácení balkánské bulharské říše Basileiem II. v roce 1018 se příliv bulharského i srbského kléru na Rus ještě zvýšil. Ruská církev navázala kontakty také se slovanským duchovenstvem v Čechách, o čemž svědčí především uctívání kultu ruských mučedníků Borise a Gleba v sázavském klášteře. Zavedení obyvatelstvu srozumitelného jazyka do církve jednak zvyšovalo zájem o nové vyznání, jednak přispělo ke konečnému poslovanštění původně varjažské vládnoucí vrstvy.\n\nPo Vladimírově smrti nastaly opět boje o moc, do kterých zasáhl i polský kníže Boleslav Chrabrý ve prospěch Svjatopolka I. (1015–1019), nakonec se však podařilo zvítězit Jaroslavu I. Moudrému, za jehož vlády dosáhla Kyjevská Rus vrcholného kulturního i hospodářského rozkvětu.\n\nPo Jaroslavově smrti, respektive po roce 1073, kdy zanikl tzv. triumvirát, společná vláda jeho synů kyjevského knížete Izjaslava, černigovského Svjatoslava a perejaslavského Vsevoloda, se na Kyjevské Rusi začaly projevovat decentralizační tendence. Nezastavilo je ani dočasné sjednocení země za panování Vladimíra II. Monomacha (1113–1125). Po smrti Vladimírova syna Mstislava se Kyjevská Rus rozpadla na samostatná knížectví, mezi nimiž nejvýznamnější byla vladimirsko-suzdalské, novgorodské a haličsko-volyňské. Zpočátku bylo těchto knížectví dvanáct. Proces politického tříštění se však stále prohluboval a vyvrcholil ve 14. století, kdy existovalo dokonce 250 knížectví, v jejich čele stála většinou knížata z rodu Rurikovců.\n\nZa symbolický konec kyjevského státu bývá považován rok 1169, kdy byl Kyjev vypálen a vydrancován vojskem vnuka Vladimíra II. Andreje Bogoljubského (1157–1174), který byl vládcem vladimirsko-suzdalského knížectví. Andrej si přisvojil titul kyjevského knížete, ale možnosti vládnout z Kyjeva se zřekl a dosadil sem jako místodržícího svého bratra Gleba. Sám zůstal na severovýchodu země, kde si nechal vybudovat výstavnou rezidenci v Bogoljubovu u Vladimiru nad Kljazmou. Tak bylo roku 1169 fakticky i symbolicky přeneseno politické centrum ruské země z Kyjeva do Vladimiru a zpečetěn zánik jednotné kyjevské říše.\n\nVznik řady samostatných knížectví sám o sobě nebyl problémem, který by bránil dalšímu rozvoji ruských zemí. Negativním jevem byla řevnivost mezi knížaty, která nedokázala překonat své partikulární zájmy ani v době poloveckých nájezdů, ani později, když stanula tváří v tvář takovému nebezpečí, jaké představovala ničivá expanze Mongolů.\n\nVýchodní Slované se v době stěhování národů rozsídlili po obrovské ploše Východoevropské roviny, která se rozkládá od pobřeží Severního ledového oceánu až k Černému a Kaspickému moři a kavkazskému pohoří a od karpatského oblouku na západě až po Ural na východě. Její střední výška činí 170 m nad mořem a tu a tam se vyskytující pahorkatiny jen zřídka přesahují 300 m nadmořské výšky. Rovina prochází různými podnebnými pásmy od tundry přes jehličnaté a lesnaté lesy až po stepi v severním Černomoří. Vyznačuje se typickým kontinentálním podnebím, zimy jsou tu dlouhé a velmi chladné s množstvím sněhu (chlad stoupá směrem na východ), léta sice horká, ale velmi krátká. Srážky jsou nerovnoměrné, nejvíce prší v červenci a srpnu. Malý posun v ročním cyklu může přinést velmi suché jaro, kdy se seje a je potřeba vláha, a lijáky v čase sklizně. V průměru byla v minulosti každá třetí úroda špatná.\n\nVýchodoevropská rovina má sice dost zemědělské půdy, ale kvůli chladu ji nelze využívat tak dobře jako například ve stejném podnebném pásmu v Anglii, jejíž podnebí je ovlivňováno teplým Golfským proudem. Kvůli dlouhým a tuhým zimám, kdy se zmrzlá půda nachází pod příkrovem sněhu, ji nebylo možné obdělávat po větší část roku. Na severu kolem Novgorodu trvala tato nečinnost celých 8 měsíců v roce, ve stepích, kde se nacházejí úrodné černozemě, půl roku. Dobytek, který se nechával přezimovat, aby mohl na jaře založit nový chov, musel být dlouhou dobu ustájen a přicházel o svěží jarní pastvu. Po zimě byly zachovalé kusy velmi vyhublé a chov byl celkově velmi nekvalitní včetně tažných zvířat.\n\nZ plodin se pěstovalo nejvíce žito, které se dovede nejlépe přizpůsobit chladnějšímu podnebí. Zároveň je však obilovinou, která má nejnižší výnosy. Z těchto důvodů poskytovalo zemědělství obyvatelstvu staré Rusi jen holé živobytí. Přírodní podmínky jim přitom nedovolily žádný další rozvoj obdělávání půdy.\n\nTaké pokusy usídlit se na lepší černozemní půdě ve stepích, které se nacházely za jižní a východní hranicí kyjevského státu nebyly úspěšné. V době stěhování národů se východoslovanské kmeny sice usadily v severním Černomoří, ale nebylo to natrvalo. Stepi byly doménou kočovníků, kteří zde honili a pásli dobytek. Zpočátku před nimi byli Slované chráněni z východu sousední chazarskou říši, které platili tribut. Když ji však roku 965 neprozíravě vyvrátil kyjevský vládce Svjatoslav, otevřely se stepi v severním Černomoří přívalu kočovníků, především Pečeněhů. Nomádi zde začali pást dobytek a zničili existující zemědělské osady. Východním Slovanům se tak naskýtala jediná možnost kolonizace, a to do severních oblastí. Ty však nebyly příliš vhodné pro zemědělskou výrobu a nemohly pojmout větší množství příchozích.\n\nŽivotní úroveň obyvatelstva, kterou zajišťovalo zemědělství jen v nezbytné míře, zvyšovalo velké přírodní bohatství. Lesy oplývaly zvěří, která dávala maso i kvalitní kožešiny, vodní toky velkým množstvím ryb. Důležité bylo také kvalitní včelstvo, pro které ani nebylo nutné stavět úly – med včely ukládaly do vykotlaných starých stromů.\n\nDalším specifikem Východoevropské roviny byla existence velkého množství vodních cest. Hlavní řeky zde protékají ze severu na jih, jejich přítoky jsou orientovány ve směru západ – východ. Vzhledem k tomu, že vodní toky pramení v močálech nebo močálovitých jezerech a výškové rozvrstvení terénu je jen velmi malé, mají řeky jen mírný spád. Tvoří tak jedinečnou síť splavných toků, které jsou spojeny suchozemskými cestami. Již v dobách raného středověku bylo možné plavit se s celkem jednoduchým vybavením z Baltu až do Kaspického nebo Černého moře. Toho právě využili Varjagové – vojensky organizované družiny švédských kupců, které se objevily ve Východní Evropě v 8. století.\n\nPro vytváření státní moci kyjevské říše měl z ekonomického hlediska zásadní význam tranzit – dálkový obchod. Není pochyby o tom, že varjagové přicházeli do východní Evropy za obchodem a k tomuto účelu si budovali podél dlouhých obchodních cest opevněné základny. Mezi nejstarší a nejznámější patří Aldeigiuborg – Stará Ladoga. Kromě toho využívali zdejších již existujících opevněných měst. Později se v některých starých slovanských centrech (Novgorod, Bělozersk, Polock, Kyjev) zmocnili vlády a začali vybírat od místních obyvatel tribut v naturáliích, které byly následně využívány v dálkovém obchodu jako zboží. To bylo typické také pro první vládce Kyjevské Rusi. Konstantin VII. Porfyrogennétos líčí v polovině 10. století, jak kyjevský kníže vytáhl se svojí družinou každý podzim na sever, aby tu vybral tzv. poluďje v kožešinách, medu, vosku, otrocích a zčásti také v penězích. V dubnu se vracel do Kyjeva, kde již bylo připraveno loďstvo, které mělo odvést získané zboží do obchodních center byzantské říše. Důležitou zastávkou na této cestě byla Mesembria a především Konstantinopol, kde Rusové obchodovali na základě smluv uzavřených v roce 911 a 944. Volná tributární závislost východoslovanského obyvatelstva na Kyjevu byla v polovině 10. století vystřídána pevnějšími vazbami. Říše se začala dělit na pogosty, správní okrsky, které z knížecího centra spravoval místodržící, který také vybíral daně.\n\nOporou moci knížete byla jeho družina, zpočátku většinou složená z bojovníků skandinávského původu, později v ní převážilo místní obyvatelstvo, Slované, Baltové a Finové. Následně došlo k rozdělení na starší družinu, již tvořili bojaři (původně tento pojem označoval vznešené, bohaté muže), kteří zastávali důležité knížecí úřady a vojenské funkce a tvořili také poradní orgán knížete dumu. Vlastní vojenskou složku představovala mladší družina, jejíž příslušníci se nazývali \"děti bojarskije\".\n\nVe 2. polovině 11. století ztratil obchod pro život na Kyjevské Rusi svůj původní význam a začal se vytvářet velký soukromý pozemkový majetek. Vládnoucí vrstva se rustikalizovala, bojaři se stali vysokou šlechtou a dary od knížete nebo přímým záborem postupně získali rozlehlé plochy půdy, na níž se usadili. Šlo o vlastnictví alodiálního typu, votčinu, jejíž držba nebyla podmíněna žádnými povinnostmi ani vojenskou službou. S prosazující se politickou rozdrobeností získali bojaři velkou ekonomickou moc a začali usilovat o větší politický vliv, případně emancipaci z knížecí nadvlády. To se podařilo v Novgorodě, kde uchopili vládu do svých rukou a sami rozhodovali o všech zásadních záležitostech, zatímco volený kníže se stal pouze reprezentativní osobou.\n\nVětšina rolníků na Kyjevské Rusi byla až do vpádu Tatarů svobodná. Šlo o tzv. smerdy, kteří obdělávali vlastní půdu a měli povinnosti pouze vůči knížeti, jemuž platili daně a podléhali jeho soudu. Tito státní rolníci byli označováni jako \"černí\". Kromě nich existovali cholopi, nesvobodná čeleď, jejíž postavení se blížilo otrokům, která musela vykonávat pro svého pána, knížete nebo šlechtice, různé práce v zemědělství i řemeslné výrobě. S růstem soukromého pozemkového majetku ve 14. a 15. století \"černé\" rolnictvo postupně ubývalo, neboť sedláci se dostávali do závislosti na majitelích pozemků.\n\nNejvýznamnější sbírkou zákonů staré Rusi byla Ruská pravda, která byla sestavena počátkem 12. století za vlády Vladimíra II. Monomacha a jeho syna Mstislava na základě přepracování a doplnění souboru starších zákonů.\n\nPočátky ruského písemnictví jsou spojeny s přijetím křesťanství. Na Rus začali brzy přicházet bulharští duchovní, jejichž církevněslovanskému jazyku zdejší obyvatelé dobře rozuměli. Tak mohli tito misionáři seznámit zdejší prostředí nejen s vlastní církevněslovanskou literaturou, ale v důsledku rozvinuté překladatelské činnosti také s byzantskou literární tvorbou. S literaturou pronikla na Rus písma, určená pro záznam slovanského jazyka, hlaholice a kyrilice. Zpočátku byla používána obě slovanská písma, později převážila jednodušší kyrilice, z níž se časem vyvinula azbuka. V Kyjevě se postupně zformovala vlastní ruská překladatelská škola, jejímž centrem se stal Pečerský klášter. Opisovány a překládány byly v první řadě biblické a bohoslužebné texty, dále kázání, životopisy svatých nebo teologické traktáty. Z literatury světského charakteru byly nejvíce oblíbené práce ze světových dějin, tzv. světové kroniky, případně byzantské romány. Překládání a opisování prací, které byly na Rus přineseny a které zde pravděpodobně dosáhlo velkého rozsahu, inspirovalo k vlastní literární tvorbě, a to především historického zaměření. Byly to zejména světové kroniky, které přímo nabízely, aby do nich bylo doplňováno to, co se událo na Rusi, nebo v nich bylo pokračováno. Brzy, ještě před polovinou 11. století, se objevily první samostatné historické práce – letopisy, které představovaly osobitý ruský literární žánr a dosáhly vysoké úrovně.\n\nVe 2. polovině 11. a na počátku 12. století vznikly nejstarší legendy o životě prvních ruských světců, kteří začali být uctíváni kolem poloviny 11. století. Šlo především o Borise a Gleba, jejichž mučednická smrt si vyžadovala sepsání \"žitije\" – legendy, k čemuž většinou docházelo ještě před oficiální kanonizací. Jedna z nejznámějších legend, \"Čtenije o žitiji i o pogubljenii Borisa i Gleba\", pochází z pera mnicha Nestora, údajného autora původní verze nejstaršího dochovaného letopisu Povesti vremennych let. Druhou legendu \"Žitije Feodosija Pečerskogo\" Nestor věnoval život a dílu zakladatele ruského mnišství, ctihodnému Feodosiji Pečerskému, jenž byl představeným Pečerského kláštera, kde autor sám působil. Obě legendy byly sestaveny podle pravidel byzantské hagiografie.\n\nDalším hojně pěstovaným žánrem duchovní literatury byla církevní kázání. Výjimečným literárním dílkem tohoto druhu je \"Slovo o zakoně i blagodati\" metropolity Hilariona, které vzniklo ještě před jeho nastoupením do metropolitního úřadu roku 1051. Slavnostní kázání, zpracované ve stylu byzantské slavnostní rétoriky, má nejen duchovní,\nale také politický obsah. Autor se v něm snaží vyložit, jaké místo zaujímá Rus v procesu šíření křesťanství a velebí sv. Vladimíra za pokřtění Rusi i jeho syna Jaroslava Moudrého, který dokončil otcovo dílo.\n\nKoncem 11. století sepsal neznámý autor, snad jakýsi mnich Pečerského kláštera jménem Jakub \"Pamjať i pochvala kňjazju russkomu Vladimiru\" která kromě Pochvaly Vladimírovi a \"Žitije\" obsahuje ještě \"Pochvalu Olge\", která byla napsána jiným autorem. Jde o panegyrik, jehož cílem bylo upozornit na Vladimírovy zásluhy o christianizaci Rusi a oslavit ho jako prvního křesťanského knížete.\n\nV knížecí rodině se velmi dbalo na vzdělání potomků, a to i dcer. Kyjevský kníže Vsevolod I. Jaroslavič prý znal pět jazyků, připomíná to i jeho syn Vladimír II. Monomach, který se sám stal spisovatelem. Z jeho pera pochází tři drobná literární díla, politická a duchovní závěť \"Poučenije Vladimira Monomacha\", jehož součástí je autorova autobiografie, a list politickému protivníkovi, bratranci Olegovi Svjatoslaviči, v němž ho nabádá, aby zanechali nesvárů a nezahubili ruskou zemi.\n\nZ architektonických památek Kyjevské Rusi se v původní podobě nedochovalo mnoho. Dřevěné stavby zanikly, kamenné objekty byly často mnohokrát přestavovány, mnoho bylo zničeno v době mongolské expanze.\nJiž v 10. století stál v Kyjevě dřevěný křesťanský chrám zasvěcený sv. Eliášovi. Po svém křtu nechal Vladimír I. postavit v Kyjevě na Andrejevské hoře výstavný kamenný Zesnutí sv. Bohodorodičky (Uspenskij sobor) který byl součástí knížecí rezidence. Letopisec o tom vypráví k roku 991: Odtud pochází běžně známé pojmenování chrámu Desátkový. Řečtí stavitelé se podíleli na nejen na výstavbě tohoto svatostánku, ale také kamenného knížecího paláce, který stál rovněž na Andrejevské hoře. V Desátkovém chrámu hledali po dobytí Kyjeva Mongoly roku 1240 azyl obyvatelé města. Pod nečekaným náporem příchozích se již dříve narušená část stavby zhroutila a poté byla zapálena pohanskými dobyvateli. Tak došlo k jejímu úplnému zničení.\n\nJiž počátkem 10. století stál v Kyjevě pravděpodobně také metropolitní chrám sv. Sofie, i když zatím pouze dřevěný, jak dosvědčuje východofranský kronikář Thietmar Merseburský. Jeho kamennou verzi nechal postavit, a to rovněž řeckými staviteli po roce 1037 kyjevský kníže Jaroslav I. Moudrý. Původní podoba sv. Sofie v Kyjevě byla typická pro chrámy, které se v byzantské říši začaly stavět ve 2. polovině 9. století, po překonání ikonoklastických sporů a představovala jistý protějšek k chrámu Hagia Sofia v Konstantinopoli. Šlo o stavbu na centrálním půdorysu s vepsaným křížem. Chrám byl však později několikrát přebudován a jeho exteriér se proměnil. Originální však zůstala fresková a mozaiková výzdoba interiéru, jíž vévodí Kristus Pantokratór v kopuli a sv. Bohorodička jako Oranta v absidě.\n\nZa vlády Jaroslava Moudrého bylo hlavní město obklopeno mohutnými hliněnými valy v délce 3,5 km. Dovnitř se vcházelo třemi vstupy, z nichž nejproslulejší byla Zlatá brána, kterou nechal kníže vystavět zřejmě roku 1037. Stavba, jejímž předobrazem byla stejnojmenná brána v rezidenčním městě byzantské říše Konstantinopoli, představovala kombinaci mohutné obranné věže a chrámu Zvěstování (Blagoveščenskij sobor). Vzbuzovala obdiv domácích obyvatel i úžas dobyvatelů. Také tento div obranné architektury byl poškozen roku 1240 během vpádu Bátúových Mongolů. Brána se začala rozpadat, přesto sloužila dále jako hlavní, slavnostní vjezd do Kyjeva. Když zde v roce 1648 vítali Bohdana Chmelnického, bojujícího za osvobození Ukrajiny z polské nadvlády, byla již napolo ruinou. Proto byly o století později její pozůstatky zasypány zemí, na níž byla vystavěna nová Zlatá brána. Roku 1832 byly zahájeny archeologické vykopávky, které vynesly zbytky brány znovu na světlo. Roku 1982 byla provedena replika stavby (nedochovaly se ani zobrazení ani plány původního objektu).\n\nKyjevský chrám sv. Sofie se stal předobrazem k výstavbě a výzdobě mnoha dalších ruských kostelů. Inspiraci zde našli stavitelé chrámu sv. Sofie v Novgorodě, která byla zachována v relativně původní podobě z poloviny 11. století. Stavební rozmach zažil v 1. polovině 11. století také starobylý Černigov, dočasné sídlo jednoho z ruských knížat, Jaroslavova bratra Mstislava Tmutarakaňského, který zde nechal postavit biskupskou katedrálu, zasvěcenou proměně Spasitele (Spasso-Preobraženskij sobor).\n\nUmění stavět kamenné kostely, které na Rus přinesli stavitelé z byzantské říše, se v domácím ruském prostředí propojilo s tradiční dřevěnou architekturou. Vznikající stavby byly často jednodušší, menší a především méně nákladné, a to především v době územního tříštění Kyjevské Rusi, když se začala rodit nová politická centra, která chtěli jejich vládci povznést reprezentativní výstavbou.\n\n\n\n"}
{"id": "23283", "url": "https://cs.wikipedia.org/wiki?curid=23283", "title": "Problém zastavení", "text": "Problém zastavení\n\nProblém zastavení (\"halting problem\") je úloha teorie vyčíslitelnosti, která může být neformálně zadána takto:\n\nV roce 1936 Alan Turing dokázal, že obecný algoritmus, který by řešil problém zastavení pro všechny vstupy všech programů, neexistuje. Problém zastavení se proto označuje jako algoritmicky \"nerozhodnutelný problém\". Je však částečně rozhodnutelný, což lze ukázat simulací univerzálním Turingovým strojem, který zastaví, pokud simulovaný TS normálně či abnormálně zastavil.\n\nNerozhodnutelnost problému zastavení lze dokázat sporem.\n\nTento princip důkazu se nazývá \"diagonalizace\" a ve svém důkazu jej používají i\n\n"}
{"id": "23284", "url": "https://cs.wikipedia.org/wiki?curid=23284", "title": "Alfred North Whitehead", "text": "Alfred North Whitehead\n\nAlfred North Whitehead (15. únor 1861, Ramsgate, Kent, Velká Británie – 30. prosinec 1947, Cambridge, Massachusetts, USA) byl filosof, fyzik a matematik, který se zabýval logikou, matematikou, filosofií vědy a metafyzikou. Teprve v druhé polovině 20. století začal být uznáván jako jeden z nejvýznamnějších anglo-amerických filosofů.\n\nWhitehead se narodil v Ramsgate v hrabství Kent v rodině anglikánského duchovního. Vystudoval na \"Trinity College\" v Camdridgi, kde po ukončení studií sám působil jako profesor matematiky. V letech 1911–1924 vyučoval aplikovanou matematiku a fyziku v Londýně a poté se na dalších 12 let stal profesorem filosofie na Harvardu. Od roku 1924 žil trvale v USA a plně se věnoval filosofii.\n\nWhiteheadův myšlenkový vývoj bývá rozdělován do tří období. V prvním (do první světové války) se věnoval především matematice. Vedle \"Pojednání o obecné algebře\" (1890) napsal se svým bývalým studentem Bertrandem Russellem slavné \"Principia Mathematica\" (1910), na jejich druhém vydání (1925) se však už nepodílel.\n\nV druhém, londýnském období se Whitehead zabýval především fyzikou a filosofií vědy v dialogu s Einsteinovou teorií relativity a kvantovou teorií. Zároveň se věnoval také filosofii výchovy a napsal \"Cíle výchovy\" (1919). Kritizoval zejména mechanistické pojetí vzdělávání jako nabývání vědomostí. Mezi jeho nejvýznamnější filosofická díla patří \"Věda a moderní svět\" (1925).\n\nJeho nejznámější dílo, \"Proces a realita\" (1929), již spadá do třetího období, kdy Whitehead usiloval o syntézu vědeckého, etického a estetického pohledu na svět. Jedním z hlavních pojmů této procesuální filosofie, kterou označoval jako „spekulativní“, je událost. Tvrdí, že celý vesmír je tvořen předivem událostí, jež neustále vznikají a zanikají. Událost je jakési dynamické kvantum časoprostoru. Whiteheadovo kumulativní pojetí vesmíru zpětně ovlivnilo některé zakladatele kvantové mechaniky, např. Nielse Bohra.\n\nPo emeritování roku 1937 Whitehead pokračoval v pravidelných neformálních seminářích pro studenty, které se konaly u něho doma. Sbírka jeho výroků, zaznamenaných při těchto setkáních, vyšla roku 1954 pod názvem \"Dialogy\". Po celý život se Whitehead věnoval také filosofii náboženství. Až do První světové války se sám pokládal spíše za agnostika, pak – i pod vlivem své irské ženy - inklinoval spíše ke katolictví, nebyl však církevně organizován.\n\nWhiteheadovo originální myšlení se těžko prosazovalo, nakonec však mělo značný vliv na filosofii vědy, výchovy i náboženství. Jeho důraz na pohyblivou a „živou“ povahu skutečnosti, inspirovaný Henri Bergsonem, vedl ke změně pohledu na společnost i Vesmír. Jeho pedagogické myšlenky zůstávají stále aktuální a jeho „procesuální teologie“ ovlivnila řadu myslitelů ve světě, z Čechů zejména Ladislava Hejdánka.\n\n\n\n\n\n"}
{"id": "23289", "url": "https://cs.wikipedia.org/wiki?curid=23289", "title": "Karlovac", "text": "Karlovac\n\nKarlovac je město v Chorvatsku, správní středisko stejnojmenné župy. Nachází se 56 km jihozápadně od Záhřebu u dálnice A1 a 130 km východně od Rijeky, v blízkosti hranic se Slovinskem.\n\nV roce 2011 žilo v Karlovaci 55 705 obyvatel, z toho 46 833 obyvatel žilo v užším centru města. 88,21 % obyvatelstva je chorvatské národnosti, 8,02 % obyvatelstva se hlásí k národnosti srbské, 0,45 % obyvatel se považuje za Bosňany a 0,43 jako Albánce.\n\nPočet obyvatel města se dlouhodobě pohybuje okolo padesáti tisíc; v roce 1991, před Chorvatskou válkou za nezávislost, žilo v Karlovaci 81 319 obyvatel, z nichž cca 50 tisíc bylo chorvatské národnosti, dvacet tisíc Srbů a zbytek tvořili příslušníci dalších národností SFRJ.\n\nPočet obyvatel se od konce 19. století vyvíjel v Karlovaci následujícím způsobem:\n\n\nKarlovac je relativně mladé město, kde je doloženo dokonce i datum jeho vzniku (13. července 1579). Město se rozvinulo z původní pevnosti, která byla založena pro ochranu centrálního Chorvatska od tureckých vpádů. Za vhodné místo byl vybrán soutok řek Korana a Kupa, v blízkosti staré vesnice Dubovac na území, které patřilo rodu Zrinských. Soutok řek byl vybrán záměrně; močály a bažiny by byly pro případné vedení bitvy těžko průchodné, a tak pevnost mohla turecké vojsko rovněž odstrašit.\n\nSvé jméno (původně německy Karlstadt) získalo podle rakouského arcivévody Karla II. Štýrského. Plán ulic byl vypracován v souladu s představou ideálního renesančního města, jako šesticípá hvězda s centrálním náměstím a ulicemi, které se kříží v pravých úhlech. Připravil jej Matija Gambon, pevnostní opevnění pak byla dílem George von Khevenhüllera z Německa.\n\nV roce 1580 byl na centrálním náměstí vybudován kostel (zasvěcený svaté Trojici), nicméně o čtrnáct let později jej zničil (spolu s řadou budov v centru města) požár. Osmanská říše obléhala město celkem sedmkrát, vždy ovšem neúspěšně. Poslední obléhání se uskutečnilo v roce 1672.\n\nV letech 1607 a 1630 zasáhly Karlovac povodně. Časté byly i epidemie moru a dalších nemocí. Proto se do města neustále dosidlovali další lidé z různých krajů i zemí. V roce 1645 přišlo do Karlovace 300 německy mluvících rodin.\n\nOd svého založení až do roku 1693 byl Karlovac pod vojenskou správou, a teprve po tomto roce získal omezenou samosprávu. Město potřebovalo expandovat za linie původního opevnění a turecké nebezpečí se zdálo již být alespoň částečně zažehnáno.\nSvobodným královským městem se Karlovac stal v roce 1776 z rozhodnutí Marie Terezie. Bylo zde také otevřeno v témže roce gymnázium. V roce 1773 zasáhla město epidemie moru, která si vyžádala značné oběti na životech. Vybudovány byly v této době i nové cesty, a to do Rijeky a Senje k moři. Roku 1787 mělo město 2 740 obyvatel. V roce 1809 do města vstoupili Francouzi, kteří obsadili část tehdejšího Chorvatska. Uskladnili zde zbraně a střelný prach, pobývali v Karlovaci až do roku 1813.\n\nBěhem 18. a 19. století se stal Karlovac jedním z nejrozvinutějších měst na území centrálního Chorvatska. Tomu dopomohl především rozvoj obchodu, který byl realizován prostředním lodní dopravy na řece Kupě. Daňové zatížení místního obyvatelstva patřilo na začátku 19. století nejvyšším v zemi. Dne 13. dubna 1896 zde vzniklo místní sdružení Strany práva, která získala od místního obyvatelstva značnou podporu, což dokládají úspěšně vyhrané volby. Strana práva dala městu celkem čtyři starosty (Josipa Vrbaniće, Ivana Banjavčiće, Božidara Vinkoviće a Gustava Modrušana). V téže době se Karlovac průmyslově poměrně intenzivně rozvíjel. Byl jedním z měst Záhřebské župy, která existovala v Chorvatsku v rámci Uherska. V 70. a 80. letech 19. století byla do Karlovace zavedena železnice. V téže době byl co do počtu obyvatel třetím největším městem na území tehdejšího Chorvatska.\nV roce 1896 odkoupilo město hrad Dubovac a nechalo jej za vlastní prostředky zrekonstruovat.\n\nBěhem první světové války zahynulo na různých evropských bojištích celkem 117 Karlovčanů. V závěru konfliktu vypukla epidemie španělské chřipky, která si vyžádala nemalý počet obětí. Byla stržena část původních hradeb kolem středu města.\n\nV roce 1918 se stal Karlovac součástí Království Srbů, Chorvatů a Slovinců a později Jugoslávie. Za druhé světové války byl součástí nezávislého státu Chorvatsko. Docházelo zde k četným útokům mezi většinovým chorvatským a menšinovým srbským obyvatelstvem. Za války byl také jako symbol srbského obyvatelstva poničen pravoslavný kostel sv. Mikuláše. Dne 7. května 1945 bylo město osvobozeno od fašismu.\n\nBěhem existence SFRJ bylo město zprůmyslněno. V rámci prvního pětiletého plánu zde byla vybudována továrna na letecké turbíny, která nejprve nesla název podle Edvarda Kardelje a později byla známá jako Jugoturbina. V roce 1955 pronesl v Karlovaci Josip Broz Tito projev, ve kterém se věnoval problematice jugoslávského hospodářství, především v jeho orientaci na spotřební průmysl a uvolňování opasku.\n\nJako jedno z mála získalo v 70. letech 20. století i dálniční spojení se Záhřebem. Dálnice, které měla směřovat na chorvatské pobřeží Jaderského moře byla u Karlovace ukončena až do 90. let 20. století, neboť jugoslávský stát nedokázal vynaložit dostatek finančních prostředků na její dokončení. Nedostatek finančních prostředků a ekonomické problémy Jugoslávie se projevovaly také i stávkami dělníků karlovackých podniků, poprvé v roce 1960. I přesto bylo nicméně revitalizováno historické jádro Karlovace.\n\nNa začátku chorvatské války za nezávislost byl Karlovac velmi rychle obsazen jednotkami Jugoslávské lidové armády, které měla v blízkosti města 19 objektů plně obsazených vojáky. Na přelomu let 1991 až 1992 bylo město ostřelováno granátomety. Během této války ve městě padlo 255 lidí a okolo tisícovky bylo raněno. Útoky ještě pokračovaly v lednu 1992, červenci a září 1993, a potom ještě v lednu až srpnu 1995. Chorvatská armáda vstoupila do města dne 7. srpna 1995. Velkosrbští teoretici chtěli západní hranici svého státu ukotvit na linii, tvořenou několika městy středního Chorvatska, včetně Karlovace.\n\nV Karlovaci byl natočen videoklip Michaela Jacksona pro píseň Earth Song.\n\nKarlovac je v Chorvatsku znám jako město s rozvinutým obchodem. K tomu přispěla především dobrá poloha města na hlavním tahu mezi Záhřebem a Rijekou. Nemalý význam na rozvoj Karlovace měla také rozsáhlá kasárna, kterou zde Rakousko-Uhersko mělo kvůli nedaleké Vojenské hranice.\n\nHlavní vlna Industrializace Karlovace se uskutečnila po druhé světové válce, kdy ve městě i v jeho okolí vznikly nové továrny a průmyslové podniky. Mezi největší z nich patřila \"Karlovačka industrija mlijeka\" (KiM), \"Tvornica obuće Josip Kraš\" na výrobu obuvi, potom podniky společností Žitoproizvod, Jugoturbina a v celé bývalé Jugoslávii velmi populární Karlovacký pivovar který je znám podle piva Karlovačko.\n\nPo roce 1991 došlo k ekonomickému oslabení a ztrátě významu původních podniků. Život v průmyslových zónách na okraji města utichl; areál společnosti Jugoturbina byl rozdělen na několik menších komplexů, otevřely zde závody některé společnosti ze západní Evropy, jako např. Alstom. V roce 2007 byla srovnána se zemí továrna na výrobu obuvi a na jejím místě vyrostla prodejna společnosti Lidl. Usídlila se sem rovněž i společnost HS Produkt, která se zabývá výrobou zbraní a zaměstnává přes tisíc lidí.\n\nV Karlovaci se nachází celá řada kulturních institucí, které měly značný vliv na rozvoj moderní chorvatské společnosti. Vznikla zde nejstarší chorvatská hudební škola, první pěvecký soubor Zora a první čítárna pro díla výhradně v chorvatštině. Městské divadlo nese název \"Zorin dom\".\n\nMístní městské muzeum má stálé expozice, které se věnují archeologickým nálezům z Karlovace a okolí, dále potom přírodovědě a etnologii, kultuře a dějinám, samotným dějinám a poslední expozice je pojata jako galerie malíře Vjekoslava Karase. Muzeum má několik budov, jedna se nachází na Strossmayerově náměstí č. 7, další v Šestićevě ulici apod.\n\nV Karlovci sídlí rovněž Eparchie hornokarlovacká Srbské pravoslavné církve.\n\nV Karlovaci se v minulosti uskutečnilo několik větších sportovních akcí, jako např. Mistrovství světa v basketbalu mužů 1970, Mistrovství světa v basketbalu mužů 1975, část Univerziády v roce 1987 a Mistrovství světa v basketbalu žen 2003.\n\nV období let 1959 až 1974 byl Karlovac znám také jako \"město basketbalu\". Po nějakou dobu zde působil výběr z americké ligy NBA s několika tehdy známými basketbalisty, jako byli např. Bill Russell, Oscar Robertson, Bob Cousy nebo Jerry Lucas. Nastupovali jako All stars tým proti výběru Chorvatska.\n\nV současné době působí v Karlovaci následující sportovní týmy:\n\n\n\n\n\n"}
{"id": "23292", "url": "https://cs.wikipedia.org/wiki?curid=23292", "title": "Ubuntu", "text": "Ubuntu\n\nUbuntu je linuxová distribuce pro pracovní stanice, servery, osobní počítače a notebooky, založená na Debian GNU/Linux. Je sponzorována společností Canonical Ltd (vlastněnou Markem Shuttleworthem) a název distribuce je odvozen ze zuluského pojmu \"Ubuntu\" znamenajícího přibližně „lidskost ostatním“. Na rozdíl od Debianu pravidelně zveřejňuje nové verze každých 6 měsíců s podporou na dalších 9 měsíců (verze s dlouhou podporou, LTS, mají podporu delší – 5 let); tímto způsobem se Ubuntu snaží poskytnout aktualizovaný a stabilní operační systém pro běžného uživatele s použitím svobodného softwaru.\n\n\nUbuntu rozděluje software na čtyři základní sekce, nazývané „komponenty“, které odrážejí rozdíly v licencování a úroveň poskytované podpory. Standardně jsou instalované balíčky z komponenty \"main\", tyto pokrývají základní potřeby běžných uživatelů počítače a některé balíčky z komponenty \"restricted\", které jsou absolutně nevyhnutelné na to, aby byl systém použitelný.\n\nDesktopová verze Ubuntu momentálně podporuje architektury Intel IA-32 a AMD64. Neoficiálně jsou podporované i architektury PowerPC, IA-64 (Itanium) a PlayStation 3 (avšak Sony oficiálně přestalo podporovat operační systémy třetích stran na PS3 s firmwarem 3.21 vydaným 1. dubna 2010). Pro zapnutí desktopových efektů je potřebné podporované GPU.\n\nUbuntu založil spolu se společností Canonical v roce 2004 Mark Shuttleworth. Ten se již dlouho předtím zabýval vývojem open source softwaru. Jeho hlavním tématem zájmu na tomto poli byl operační systém Debian a ekosystém kolem něj. Z Debianu později vzešel také jeho vlastní projekt, Ubuntu.\n\nNová verze Ubuntu přichází vždy měsíc po vydání nové verze GNOME a to je vydáváno vždy měsíc po vydání nové verze okenního správce X.Org. Ubuntu tak vždy přináší nejnovější GNOME i X.Org.\n\nPrvní verze nového systému s označením Ubuntu 4.10 Warty Warthog se pak objevila 20. října 2004. Umožnila uživateli mj. vyzkoušet si systém s některými omezeními, ve formě tzv. live-CD. Kromě toho na instalačním disku obsahovala aplikaci Wubi [ˈwuːbi] pro bezproblémovou a snadnou instalaci i případné odstranění systému přímo z prostředí MS Windows.\n\nVerze jsou vydávány v rozmezí šesti měsíců, stejně jako GNOME – na rozdíl od Xandros, Linspire a Librane. Canonical zůstává věrný filozofii Debianu a používá v Ubuntu převážně svobodný software.\n\nUbuntu používá Debianí APT ke správě instalovaných balíčků. Ubuntu balíčky jsou založené na nestabilních balíčcích z Debianího repozitáře; ačkoliv nejsou vždy navzájem kompatibilní. Zakladatel Debianu Ian Murdock kritizoval Ubuntu v dubnu 2005 za tuto nekompatibilitu a za to, že se Ubuntu vzdaluje příliš na to, aby byla zachována kompatibilita. Chyby v Ubuntu jsou sledované přes webové rozhraní Launchpad, který je integrován s Bazaarem – software na kontrolu nových verzí.\n\nVe verzi \"9.10\" se součástí Ubuntu stala cloudová služba Ubuntu One, která poskytovala internetové úložiště o velikosti 5 GiB, obchod s hudbou \"Ubuntu One Music Store\" a několik dalších služeb.\n\nOd verze \"10.10\" přibyla do Ubuntu možnost nákupu a instalace placeného softwaru přes instalační program \"Centrum softwaru\". Zakoupený software je svázán s uživatelským účtem, takže je možné později přeinstalovat dříve zakoupené aplikace bez nutnosti platit za ně znovu.\n\nFirma Canonical vyvíjela pro Ubuntu vlastní uživatelské rozhraní Unity, které se poprvé objevilo v netbookové edici \"Ubuntu 10.10\". Poté, co bylo ohlášeno, že se v GNOME 3 bude používat GNOME Shell, bylo rozhodnuto o sjednocení netbookové a standardní verze. K tomu došlo v \"Ubuntu 11.04\", které bylo jako první oficiálně vydáno s tímto rozhraním.\n\nCanonical se v historii vývoje Ubuntu zabýval i mobilními zařízeními. Nejprve platformou Ubuntu Mobile, v roce 2008, která jako první přinesla podporu procesorové architektury ARM. Vývoj byl však záhy ukončen, přesto si Ubuntu novou platformu osvojilo a podporu těchto procesorů si ponechalo, přičemž se tato skutečnost ukázala jako velmi pozitivní, vzhledem k rychlému nástupu ARMu na trh se servery. Další zájem o mobilní zařízení získal Canonical počátkem roku 2012. Krátce po představení Ubuntu TV na CESu byl představen i projekt Ubuntu pro Android, jehož hlavním cílem bylo umožnit uživatelům Androidu používat plnohodnotné Ubuntu na zadokovaném telefonu. Canonical šel však ještě mnohem dále a 2. ledna 2013 představil projekt Ubuntu Phone, tedy kompletní náhradu Google Androidu, taktéž se schopností spustit plnohodnotné prostředí, když je telefon  dokovací stanici.\n\nDne 19. února 2013 byl představen další produkt Canonicalu, tentokrát Ubuntu Tablet. Ten vychází z o něco staršího konceptu Ubuntu Phone a přináší některé zajímavé funkce. Souhrně se tyto platformy označují jako Ubuntu Touch.\n\nPrvní verze Ubuntu vyšla 20. října 2004 (verze 4.10 již následuje standard Y.MM) jako odnož Debian GNU/Linuxu. Již nyní bylo v plánu vydávat nové verze systému každých 6 měsíců (dříve s 18měsíční podporou), jak je tomu ostatně doposud. V této době přišel Canonical také s první větší službou – Shiplt – umožňující uživateli zdarma si objednat CD s operačním systémem Ubuntu.\n\nTato verze vyšla 8. dubna 2005 a přinesla spoustu nových funkcí. V systému přibyl správce aktualizací, oznamovací oblast pro aktualizace, uspávací režimy, dynamické přizpůsobování frekvence procesoru, databázi podporovaného hardwaru a autentizaci systému správy softwaru APT. Verze 5.04 přinesla také podporu pro instalaci z disků USB. Ve výchozím stavu se nyní začalo používat kódování UTF-8.\n\nUbuntu z 12. října 2005 přineslo opět další kopu novinek, mezi něž patří grafický bootloader (zavaděč systému Usplash), přehledný nástroj na instalaci a odstraňování softwaru Přidat/Odstranit software, jednoduchý správce nastavení jazyka, nástroj na editaci hlavního menu, kompletní podporu tiskáren firmy Hewlett-Packard, podporu OEM instalace, integraci Launchpadu pro jednodušší reportování chyb a v panelu aplikací se objevilo na místo loga desktopového prostředí logo systému.\n\nUbuntu 6.06 byla první verze Ubuntu, která nesla označení LTS – Long Term Support (verze s dlouhodobou podporou). Protože se jednalo o tento typ vydání, bylo do něj vloženo mnoho, jak ze strany komunity, tak ze strany vývojářů. Kvůli nedokončeným problémům v době, kdy mělo vydání vyjít, byla verze s povolením Marka Shuttlewortha odsunuta na pozdější termín. Ubuntu 6.06 tedy vyšlo až 1. června 2006.\n\nPřes všechny útrapy s finální verzí přinesla tato verze sjednocené CD, které nyní umožňovalo instalaci i zkušební provoz a nebyly tak již více potřeba dva zvláštní disky. Součástí instalačního média se stal také grafický instalátor Ubiquity. Grafické logo (animace) se nyní objevilo jak při startu, tak při vypínaní systému. Canonical vytvořil také vlastní motiv (theme) „Human“, založené na schématu Clearlooks. Pro lepší správu připojení byl do systému integrován nástroj na připojení a přibyl také grafický instalátor softwarových balíků Gdebi. Poprvé byla také umožněna instalace Ubuntu přímo na zařízení USB.\n\nPátá verze Ubuntu byla vydána 26. října 2006 a i přes neobvykle krátký vývojový cyklus přišlo s přepracovaným tématem, automatickými chybovými hláškami Apport, poznámkovým nástrojem Tomboy a správcem fotografií F-Spot. V repozitářích přibyla také aplikace EasyUbuntu, usnadňující práci se systémem.\n\n19. dubna 2007 vyšla další verze Ubuntu 7.04. Pro uživatele přecházející z Windows byl v systému integrován migrační nástroj, přibyla podpora pro běh ve virtuálních strojích a v repozitářích také přibyl metabalík, jehož instalací se do systému natáhlo množství kodeků i aplikace Adobe Flash a Java, díky nimž se Ubuntu stalo lépe využitelné. V Ubuntu také přibyl nástroj pro instalaci nesvobodných ovladačů grafických karet nVIDIA a AMD/ATI.\n\nOd této verze se Ubuntu přeorientovalo na Upstart, jednu z technologií zavádění systému. Tato verze také poprvé přišla s desktopovými efekty Compiz, standardně předinstalovanými v systému. Přibyla také aplikace Sudoku, Šachy, Správa systému GNOME či nástroj na správu disků Baobab. Naopak zrušena byla podpora pro procesory PowerPC.\n\nVyšlo 18. října 2007 a přišlo s novým, rychlým vyhledáváním v počítači, pluginem pro lepší integraci webového prohlížeče Firefox do Ubuntu (Ubufox), grafickým nástrojem pro nastavení zobrazovacího systému X.Org (monitory), plnou podporou filesystémů NTFS a přepracovaným systémem tisku, s výchozím tiskem do souboru (formát pdf). Dále byla přidána podpora pro rychlé přepínání uživatelů a desktopové efekty Compiz Fusion byly zapnuty od základu.\n\n24. duben 2008 se zapsal jako velký den v historii Ubuntu. Šlo sice již o druhou LTS verzi v historii Ubuntu, ale právě tato se stala první velmi používanou verzí Ubuntu. V tuto dobu patřilo Ubuntu již mezi nejrozšířenější linuxové distribuce. Integrace se dočkal správce vypalování Brasero, nástroj na sdílení obsahu skrze P2P síť BitTorrent Transmission, Vinagre VNC klient, nový zvukový systém PulseAudio a množství dalších vylepšení včetně aplikace Wubi, umístěné přímo na CD, jako nástroj pro instalaci Ubuntu přímo ze systému Windows.\nV této verzi byla také poprvé představena nová odnož Ubuntu Netbook Remix.\n\nVydání z 30. října 2008 přineslo vylepšení pro mobilní práci a širší variabilitu internetového připojení, nástroj na tvorbu bootovatelného USB disku Ubuntu a účet hosta, umožňující omezenou práci i neautorizovaným uživatelům.\n\n23. dubna 2009 vyšla poměrně významná verze Ubuntu, která přinesla podporu pro novou významnou, v té době především mobilní, architekturu ARM. Canonical v této verzi výrazně zapracoval na délce startu systému, který se stal i několikanásobně kratším oproti původním verzím. Přibyla také integrace webových aplikací do systému, nová obrazovka při startu a vypínání systému, nová přihlašovací obrazovka, nový oznamovací systém Notify OSD a kontrolní systém Bazaar se stal standardem mezi všemi klíčovými vývojáři Ubuntu. Tato verze byla také první verze, pro niž existovala, i když dodatečně, aplikace Ubuntu One – tedy aplikace na sdílení souborů a kontaktů mezi počítači.\n\nNa 29. října 2009 si v Canonicalu připravili další vydání Ubuntu, které se svým vzhledem vymyká všem ostatním verzím Ubuntu. Dalo by se nazvat přechodovým vydáním mezí původním designem a tím novým z roku 2010. Součástí systému se stala aplikace Ubuntu One, byl vylepšen čas startu systému a verze Ubuntu Netbook Remix. Součástí nového motivu vzhledu byla i obměněná obrazovka startu a vypínání systému a přihlašovací obrazovka.\n\nOd této verze se vývojáři začali více soustředit také na tzv. Paper Cuts chyby, definované jako chyby, kterých si může všimnout i běžný uživatel a které přímo ovlivňují práci v systému. Dále byl nahrazen komunikační nástroj Pidgin aplikací Empathy, výchozím souborovým systémem instalace se stal formát ext4, během instalace se nově zobrazovala prezentace novinek a vlastností systému a především byla zařazena nová aplikace Centrum softwaru pro Ubuntu, která nahradila původní aplikaci Přidat/Odstranit software, zatím v základní, velmi omezené verzi.\n\nUbuntu 10.04 z 29. dubna roku 2010 bylo dalším úspěšným kouskem, ze sérií verzí s dlouhodobou podporou LTS. Přibyla lepší výchozí podpora pro grafické karty nVidia, díky otevřenému ovladači Nouveau. V systému byla nahrazena úvodní a vypínací obrazovka Usplash za Plymouth, aplikace GIMP na úpravu obrázků a fotografií byla odstraněna z výchozí instalace a především byl vytvořen a aplikován nový motiv vzhledu, ve dvou variantách – Ambiance (tmavý motiv) a Radiance (světlý motiv). Celkový nový design byl protkán celým systémem a se zpožděním také všemi webovými službami. Svého prvního vydání se dočkala také služba Ubuntu One Music Store, tedy hudební obchod, integrovaný přímo s hudením přehrávačem v Ubuntu.\n\n10. října 2010, symbolicky v 10 hodin 10 minut – času UTC – byla vydána další, velmi oblíbená verze Ubuntu. V tomto vydání se vývojářům podařilo vyvážit funkce se stabilitou a toto Ubuntu se tak podle dostupných informací stalo do té doby zcela nejpopulárnější verzí. Šlo také o poslední vydání, které mělo svou verzi separátně dostupnou také pro netbooky, tedy verzi Ubuntu Netbook Remix. I přes tento fakt přinesla právě tato odnož nové grafické prostředí Unity, které se později stalo výchozím i v klasické verzi Ubuntu. Aplikace F-Spot byla nahrazena novou, na technologii mono nezávislou aplikací Shotwell, Centrum softwaru pro Ubuntu přidalo podporu pro nákup aplikací (prvním velikánem se stala hra World of Goo) a výchozím stylem písma se stal nově vytvořený Ubuntu Font, který vznikl jako součást nového motivu vzhledu a objevil se již v logu předchozí verze Ubuntu.\n\nKonec Ubuntu Netbook Remix a nové prostředí Unity jsou ve znamení další verze Ubuntu, která byla vydána 28. dubna 2011. I přes to, že se téměř dva roky očekávalo, že Ubuntu, jako ostatní distribuce, adoptuje nové prostředí GNOME Shell, nakonec se tato domněnka nevyplnila a Ubuntu 11.04 převzalo prostředí z původní odnože pro netbooky. Obě verze tak byly sloučeny v jednu. Protože původní Unity nepatřilo k nejsvižnějším, bylo kompletně přepsáno, jako plugin pro Compiz. Vydání Ubuntu 11.04 bylo vybaveno zatím klasickým prostředím GNOME, stále ještě ve verzi 2, které sloužilo jako záloha pro uživatele bez 3D akcelerace, a dále tedy již zmiňovaným prostředím Unity.\n\nPřesto však již existovala verze tohoto prostředí, která nevyžadovala 3D akceleraci, tzv. Unity 2D, které ale nebylo v oficiálním vydání předinstalováno, a to především z důvodu nekompatibility těchto dvou prostředí. Dále přibyla možnost hodnotit aplikace v Centru softwaru pro Ubuntu a v systému se objevily nové posuvníky, které mají méně obtěžovat a přinést lepší obsluhu i vzhled.\n\nPatnácté vydání Ubuntu ze 13. října 2011 nahradilo původní GNOME 2. řady, které systém doprovázelo od jeho prvního vydání v roce 2004, novým GNOME 3. Tím výrazně zjednodušilo instalaci prostředí GNOME Shell uživatelům, kteří nechtěli Unity, ale po změně přece jen prahli. Výchozím ovšem setrvalo právě Unity, tentokrát již oficiálně doplněné i Unity 2D. Původní dvoupanelové prostředí se tedy vytratilo, ale jeho náhražka zůstala jednoduše doinstalovatelná skrze balík „gnome-panel“. Kompletním přepracováním přešla přihlašovací obrazovka – původní GDM nahradilo LightDM a i motiv vzhledu byl výrazně přepracován. Odstranění se dočkal editor videa PiTiVi, Správce balíků Synaptic, Čistič systému a aplikace Mozilla Thunderbird nahradila původní Evolution. Změnou prošlo také Centrum softwaru pro Ubuntu, které bylo přepsáno do GTK3 a přineslo kromě jiného i podporu pro propagaci oblíbených/doporučených aplikací.\n\nDalší verze LTS, z 26. dubna 2012, se stala velmi oblíbenou především mezi médii, kde získala dobrou odezvu. Přináší opět vylepšené desktopové prostředí a přihlašovací obrazovku, která se stala více inspirovaná chameleony. Celé prostředí se velmi přizpůsobuje uživatelovu pozadí plochy, a to již při výběru uživatele. Velmi zajímavou novinkou je HUD – Head-Up-Display, což je vlastně menu aplikací integrované do vyhledávacího dashe. Je tak tedy možné jednoduše, a v některých případech i velmi rychle, ovládat aplikace i pouze za pomoci klávesnice. I přes plán zůstává v této verzi ještě stále doporučeným Ubuntu verze 32bitová a velikost CD ponechaná na 700 MiB. Od této verze byly odstraněny všechny aplikace, využívající framework Mono, včetně aplikace Tomboy a samotného frameworku. Systém se opět dočkal vylepšené délky startu na většině zařízeních a podobně na tom jsou i aplikace Centrum softwaru pro Ubuntu a Ubuntu One.\n\nDále byla původní aplikace Ubuntu One nahrazena svou verzí pro operační systém Windows, pro snadnější spravování a vylepšování tohoto nástroje. Kvůli mnoha chybám a otravnému chování byla odstraněna funkce prostředí Unity, která schovávala levý panel s ikonami aplikací. V nové sekci nastavení Unity se ale objevila možnost toto schovávání opět aktivovat, přestože se s touto předvolbou panel chová odlišně od původní verze.\nUbuntu 12.04 změnilo standard dlouhodobé podpory a sloučilo rozdílnou serverovou a desktopovou podporu na 5 let (60 měsíců).\n\n18. října 2012 vyšla další verze Ubuntu, ve které byl oživen aktuální vzhled Ubuntu, včetně nové sady ikon. Nástroj Nastavení systému byl přejmenován na Centrum nastavení pro Ubuntu a doplněn o podporu pluginů. Hlavní novinkou je integrace webových aplikací do prostředí systému. Za zmínku stojí také možnost vzdáleného přihlášení přímo z přihlašovací obrazovky. Ubuntu 12.10 je první verze Ubuntu závislá na 3D akceleraci (nebo alespoň dostatečně výkonném procesoru), jelikož neobsahuje 2D verzi prostředí Unity.\n\nOficiální jméno této verze distribuce bylo ohlášeno 17. října 2012 a bylo vydáno 25. dubna 2013. Přineslo hlubší integraci webových služeb do systému, stejně tak jako podporu nových obchodů. Významnou změnou je vylepšení prostředí Unity, především výkonu, ale také grafické stránky a funkcionality. Tato verze přináší také četná vylepšení z mobilní verze této platformy: Ubuntu Phone. Ubuntu 13.04 má délku podpory už jen 9 měsíců.\n\nKvůli nekompatibilitě s Windows 8 bylo ukončeno Wubi, instalátor Ubuntu přímo z prostředí Windows.\n\nUbuntu 13.10 vyšlo 17. října 2013. Jednou z nejočividnějších změn této verze měla být záměna výchozího prohlížeče Firefox na Chromium, avšak z různých důvodů se tak nestalo a Firefox byl i v tomto vydání Ubuntu jako výchozí. Stejný osud mělo i dříve plánované nasazení okenního správce Mir. Hlavním důvodem odsunutí použití Miru byly technické problémy v režimu s více monitory.\n\nToto vydání tak hlavně přineslo další drobná vylepšování rozhraní Unity, chytré vyhledávání Smart Scopes, do správce souborů bylo navráceno stromové zobrazení (z předešlých verzí odstraněné vývojáři GNOME). Canonical se dále soustředí na přípravu pro mobilní zařízení a televizory, zobrazovací server Mir a Unity 8.\n\nToto vydání Ubuntu bylo Markem Shuttleworthem oznámeno 31. října 2011 s tím, že bude podporovat nejen PC, ale i mobilní telefony, tablety a chytré televizory. Oficiální jméno této verze distribuce, Trusty Tahr (věrný tahr), bylo pak zveřejněno 18. října 2013. Ubuntu 14.04 bylo nakonec, po vydání několika předchozích testovacích verzí, oficiálně vydáno 17. dubna 2014 jako 20. vydání Ubuntu v pořadí.\n\nZaměření této verze Ubuntu bylo především na výkon, uživatelskou přívětivost a udržovatelnost. Vývojáři se pak při svých rozhodnutí měli chovat konzervativně a nezavádět do tohoto vydání velké novinky. Rozhraní systému bylo přizpůsobeno mobilním zařízením, především tabletům Nexus 7 a 10. Desktopové prostředí i nadále používá Unity 7 rozhraní. Základem distribuce je GNOME 3.10. Jedna z nejpříjemnějších novinek je možnost deaktivovat globální nabídky (představena byla ve vydání 11.10) a místo něj používat lokální pro každou aplikaci zvlášť, jako tomu bylo do vydání 11.10. Taktéž lze změnit velikost ikon ve spouštěcí liště.\n\nProběhla příprava na monitory s vysokým rozlišením a vysokým DPI (HiDPI). Přibylo Unity Control Center a nový, do systému lépe graficky zapadající, zámek obrazovky. Jsou lépe integrovány nové nabídky aplikací GNOME. Do správce souborů se vrátila vyhledávací funkce „type ahead“.\n\nI nadále je jako okenní správce použit X.Org a ne uvažovaný Mir, který dostane příležitost v dalších vydání, která již nebudou typu LTS. Taktéž zatím nebylo ani nasazeno nové grafické rozhraní Unity 8, které také dostane prostor až v dalších vydáních a v Ubuntu 14.04 se nachází jako volitelná součást v podobě tzv. Developer preview, tedy testovací verze pro vývojáře.\n\nBylo oznámeno ukončení služby pro sdílení souborů Ubuntu One (služby Ubuntu One pro jednotné přihlášení a pro platební služby zůstávají).\n\nUbuntu 14.04 je prvním vydáním, které podporuje ARMv8-A (jedná se o 64bitový procesor typu ARM, podpora ARMv7 byla představena již v Ubuntu 9.04). Taktéž jako první podporuje architekturu IBM POWER (Performance Optimization With Enhanced RISC).\n\nUbuntu 14.10 vyšlo 23. října 2014. Vydání nepřineslo žádné významnější novinky, došlo pouze ke kosmetickým změnám, opravám chyb a obvyklým aktualizacím balíčků a součástí.\n\nDalší vydání Ubuntu vyšlo 23. dubna 2015. Byla přidána podpora pro nové architektury procesorů, výchozím inicializačním systémem se stal systemd namísto doposud používaného Upstartu. Došlo také k menším změnám v Unity.\n\nUbuntu 15.10, vydané 22. října 2015, přineslo pouze další opravy chyb v Unity a aktualizace balíčků.\n\nNové vydání s prodlouženou podporou vyšlo 21. dubna 2016. Nejvýznamnější novinkou bylo uvedení nového formátu balíčků snap, který přinesl zejména zvýšení bezpečnosti, podporu inkrementálních aktualizací a odstranění systému závislostí (v balíčku mohou být obsaženy všechny moduly potřebné pro běh programu). Vedle snapů byl však nadále podporován formát deb. Centrum softwaru pro Ubuntu bylo nahrazeno aplikací GNOME Software, která však byla v systému pojmenována jako Ubuntu Software. Do výchozí instalace byl přidán GNOME kalendář, naopak aplikace Empathy a Brasero byly odebrány. Ve výchozím nastavení bylo vypnuto online vyhledávání v dashi. Došlo také k úpravám v prostředí Unity, zejména přibyla možnost přesunutí Launcheru dospod obrazovky.\n\nUbuntu 16.10 vyšlo 13. října 2016 a nepřineslo žádné významnější změny, pouze aktualizace balíčků a součástí.\n\nUbuntu 17.04 vyšlo 13. dubna 2017. Byla ukončena podpora architektury procesorů PowerPC, swapovací oddíl byl nahrazen swapovacím souborem. Byla také přidána podpora pro tisk bez ovladačů, zejména za použití technologií IPP Everywhere a Apple AirPrint. Novou oficiální odnoží se stalo Ubuntu Budgie využívající stejnojmenné desktopové prostředí Budgie, zanikla naopak odnož Mythbuntu.\n\nPosledních několik vydání Ubuntu bylo spíše opravných. Ubuntu 17.10 po delším čase přináší větší změny. Po zvážení bylo 5. dubna 2017 Markem Shuttleworthem oznámeno ukončení vývoje Unity Canonicalem a přechod zpět ke grafickému prostředí GNOME. Současně bylo oznámeno ukončení vývoje mobilního systému Ubuntu Touch.\n\nGNOME je v tomto vydání Ubuntu přizpůsobené, aby bylo Unity podobné. Tímto vydáním také zanikla samostatná verze Ubuntu GNOME. Výchozím zobrazovacím serverem na podporovaných systémech se stal Wayland, starší zobrazovací server zůstává dostupný k výběru při přihlášení. Od tohoto vydání Ubuntu Desktop již také nejsou k dispozici 32bitové instalační obrazy. Vývoj Unity byl ze strany Canonicalu ukončen, existuje však plán na novou komunitou udržovanou větev.\n\nVydání Bionic Beaver (vyšlo 26. dubna 2018) ve svém instalátoru obsahuje volitelnou (opt-in) položku; ta umožňuje provést minimální instalaci. Tato obnáší základ systému, desktop a internetový prohlížeč. Nenainstaluje se tudíž kancelářský balík LibreOffice, prohlížeč fotografií Shotwell, emailový klient Thunderbird, ani ostatní desktopové aplikace. Výchozím grafickým serverem v této LTS verzi zůstává X.Org, zobrazovací server Wayland je dostupný jako technologická ukázka, přepínat mezi nimi jde z přihlašovací obrazovky. Výchozím desktopovým prostředím je přizpůsobené GNOME.\n\nKaždých šest měsíců je uveřejněná nová verze Ubuntu a má svoje kódové jméno a číslo. Číslo verze je založené na měsíci jejího uveřejnění, takže například \"4.10\" reprezentuje říjen 2004. Jedná se o tzv. Y.MM standard. Níže je seznam minulých a plánovaných verzí.\n\nJednou za dva roky vychází verze s dlouhodobou podporou (LTS – Long-Term Support), což byla dříve verze s 36měsíční podporou pro desktop a 60měsíční podporou pro servery. Od vydání Ubuntu 12.04 je podpora u obou verzí LTS shodně pět let. Standardní verze, které vycházejí v půlročních cyklech, měly dříve délku podpory 18 měsíců, od verze Ubuntu 13.04 je délka podpory těchto standardních verzí již jen 9 měsíců.\n\nPoslední vydaná verze LTS je Ubuntu 18.04 Bionic Beaver.\n\n\n\n\n\n\n\n"}
{"id": "23294", "url": "https://cs.wikipedia.org/wiki?curid=23294", "title": "Gaius Marius", "text": "Gaius Marius\n\nGaius Marius (157 př. n. l. – 13. ledna 86 př. n. l.) byl římský vojevůdce a politik zvolený celkem sedmkrát konzulem. Žádný jiný Říman před ním tento úřad tolikrát nezastával. Do dějin římského státu se zapsal také zásadní reformou římského vojska, v níž bylo poprvé připuštěno verbování občanů nedisponujících pozemkovým vlastnictvím. Kromě toho rovněž reorganizoval uspořádání legie, jejíž základní jednotkou se stala kohorta namísto manipulů.\n\nMarius se narodil v roce 157 př. n. l. ve městě Arpinum na jihu Latia. Tato obec byla dobyta Římany ve druhé polovině 4. století př. n. l. a jejím obyvatelům bylo poté uděleno římské občanství bez hlasovacího práva (\"civitas sine suffragio\"). Teprve v roce 188 př. n. l. obdrželi Arpinští plná občanská práva. Plútarchos tvrdí, že Mariův otec se živil prací vlastních rukou. Nicméně tato informace zřejmě není pravdivá, neboť Marius disponoval dobrými kontakty v Římě, taktéž kandidoval do funkce úředníka v Arpinu a oženil se s dívkou z místní nobility. Všechny tyto skutečnosti svědčí spíše o tom, že se narodil v nějaké významné jezdecké rodině. Jeho neřímský původ mu ale působil četné komplikace v pozdějších letech, kdy se zapojil do politického života v Římě, kde byl označován jako „nový člověk“ (\"homo novus\"). Existuje legenda, podle níž měl Marius v chlapeckém věku nalézt orlí hnízdo se sedmi vejci. Protože orel byl pokládán za posvátné zvíře Jova, nejvyššího římského boha, byla tato bezvýznamná událost později vykládána jako znamení resp. předzvěst jeho sedminásobného konzulátu. Už ve funkci konzula vydal Marius nařízení, v němž byl orel označen za oficiální symbol Senátu a lidu římského.\n\nV roce 134 př. n. l. sloužil Marius ve vojsku válčícím u Numantie. Jeho vynikající výkony upoutaly pozornost Scipiona Africana mladšího. Zda dorazil k vojsku současně se Scipionem Africanem, případně sloužil v demoralizované armádě již před vojevůdcovým příchodem, nelze s jistotou určit. Zdá se však, že už v této počáteční fázi své vojenské kariéry projevil Marius ambici stát se politikem v samotném Římě. Záhy byl díky svému příkladnému plnění povinností a osobní statečnosti zvolen vojenským tribunem. O deset let později v roce 123 př. n. l. se Marius stal quaestorem poté, co se nejprve neúspěšně ucházel o magistraturu ve svém rodném městě. Jako homo novus musel Marius během své politické kariéry čelit řadě nesnází a utrpěl i mnoho skličujících nezdarů. K získání podpory využíval patrně starých rodinných kontaktů a styků, jež navázal v době vojenské služby. Mocným stoupencem Maria byl především Mariův \"patronus\" Quintus Caecilius Metellus. Ačkoli Metellové nebyli patricijského původu, náleželi k nejvlivnějším římským rodům. Projev přízně, kterým svého klienta v počátcích jeho kariéry zahrnuli, se jim měl však nakonec hrubě vymstít. V roce 119 př. n. l., tedy krátce po zavraždění druhého z bratrů Gracchů – Gaia, vykonával Marius úřad tribuna lidu. Své sympatie projevoval od počátku populárům a prosadil zákon zakazující kontrolu hlasovacích uren v průběhu voleb. Tím si ovšem vysloužil nepřátelství optimátů – patricijů a římského senátu, včetně svých ochránců Metellů, neboť právě římské elity zneužívaly záminky kontroly uren k manipulaci hlasování v lidových shromážděních (\"comitia\").\n\nZbavený politické podpory Metellů se Marius dvakrát pokusil stát aedilem, avšak bez úspěchu. Jeho svéhlavost a hlavně jeho nevalný původ mu nadělaly mnoho nepřátel, Marius ale prokázal obdivuhodnou vytrvalost. V roce 116 př. n. l. byl konečně zvolen praetorem, záhy byl však obviněn z uplácení voličů. V následném soudním sporu přesto dosáhl osvobozujícího rozsudku. Rok nato byl Marius ve funkci propraetora vyslán do Lusitánie, kde podnikl řadu menších vojenských akcí a domohl se značného bohatství. Po dvou letech se Marius vrátil do Říma. Kandidaturu na konzulát, další a současně nejvyšší úřad v hierarchii římských magistratur, prozatím odložil. Zanedlouho však učinil závažné osobní rozhodnutí, když se v roce 110 př. n. l. oženil s Julií Caesaris (tetou Julia Caesara). Ta pocházela z caesarovské větve rodu Juliů – starobylé, třebaže nyní zchudlé a nevýznamné patricijské rodiny. Tehdy již velmi zámožný Marius proto Juliiny rodiče snadno přesvědčil, aby svolili k sňatku, kterým si Marius zajistil přístup do vyšších politických a společenských kruhů. Brzy po svatbě se narodil Mariův jediný syn Gaius Marius mladší.\n\nPřestože se zdálo, že Metellové a Marius se nadobro rozešli vzhledem k zákonům, jež Marius prosadil ve funkci tribuna, rozkol mezi nimi nebyl úplný. V roce 109 př. n. l. si Quintus Caecilius Metellus vybral Maria za svého legáta pro chystané tažení proti numidskému králi Jugurthovi. Legáti byli původně posíláni senátem jako vyslanci do cizích zemí, avšak v pozdějších dobách byli tito muži využíváni jako pomocníci magistrátů působících mimo Řím. Vojevůdci je proto ustavovali svými pobočníky a podřízenými a legáti tak byli jejich nejspolehlivějšími důstojníky. Metellus tudíž požádal senát, aby určil Maria legátem a povolil mu sloužit pod ním. V Sallustiově popisu Metellova tažení nejsou kromě Maria zmiňováni žádní jiní legáti, z čehož lze usuzovat, že Marius byl v roli Metellova prvního legáta a tedy jeho pravé ruky. Metellus tímto způsobem využíval Mariových bohatých vojenských zkušeností, zatímco Marius posiloval svoje politické konexe.\n\nV Africe si Metellus nepočínal o mnoho úspěšněji než jeho předchůdci. Kromě několika menších vítězství (například v bitvě u Muthulu, kde Marius svým příchodem odvrátil Metellovu hrozící porážku), se situace nevyvíjela pro Římany nijak příznivě. V roce 108 př. n. l. se Marius cítil být dostatečně silný podstoupit volební zápas o konzulát a požádal proto Metella, aby jej propustil a umožnil mu odejít do Říma. Metellus na něho ale naléhal, aby věc znovu uvážil a doporučoval mu kandidovat spolu s jeho synem (tomu však bylo tehdy dvacet let, takže by mu trvalo zhruba dalších dvacet let, než by se mohl ucházet o konzulát). Po tomto setkání se Marius snažil zavděčit legionářům uvolněním tuhé disciplíny, současně přesvědčoval italské obchodníky, že by dokázal zajmout Jugurthu během několika málo dní a pouze s polovinou Metellovy armády. Touto cestou Marius působil na veřejné mínění v Římě, přičemž opakoval, že je schopen přivodit rychlý konec války na rozdíl od opatrného Metella, který se přidržoval strategie metodického podrobování Numidie. Metellus nakonec Mariovi vyhověl a povolil mu návrat do Itálie, neboť pochopil, že je kontraproduktivní mít podřízeného, který se staví proti vlastnímu veliteli.\n\nZa okolností, kterým není příliš složité porozumět, byl Marius s velkou převahou hlasů zvolen římským lidem konzulem pro rok 107 př. n. l. Marius postavil svoji kampaň na kritice Metellovy neschopnosti přivést válku s Jugurthou k rychlému rozhodnutí. Spolu s opětovnými vojenskými debakly předchozích velitelů a se silným podezřením z úplatnosti římské aristokracie, nebylo nijak překvapivé, že neznámý avšak podle všeho počestný občan, který se s takovou námahou a navzdory nepřejícnosti aristokracie prodíral vzhůru jednotlivými úřady, byl vybrán jako alternativa k neobratným či zkorumpovaným zástupcům nobility. Senátoři se ale nesmířili se svojí prohrou. S poukazem na zákon \"lex Sempronia\" týkající se konzulárních provincií se senát pokusil zamezit Mariovi v převzetí velení v Africe a místo toho prodloužil Metellovo \"imperium\" jeho ustavením prokonzulem. Marius ale toto usnesení obešel postupem užitým v roce 131 př. n. l. V daném roce byla vedena debata o tom, komu by mělo být svěřeno vedení války proti Aristoníkovi v Asii. Jeden z tribunů lidu tehdy prosadil zákon umožňující volbu vojevůdce. Podobný zákon byl přijat také v roce 108 př. n. l., načež byl Marius lidovým shromážděním zvolen za velitele ve válce s Jugurthou. Metellus prý velmi trpěl, když se dozvěděl o tomto rozhodnutí a odmítl se setkat se svým nástupcem. Senátoři mu po návratu do Říma přiznali triumf a navíc mu udělili čestné agnomen \"Numidicus\" (dobyvatel Numidie).\n\nInvaze germánských kmenů Kimbrů a Teutonů do jižní Galie, ke které došlo právě v těchto letech, vázala velké množství římských legií. Římané proto čelili nedostatku lidských sil podobnému tomu, s nímž se obtížně vyrovnávali v době Hannibalova vpádu do Itálie za druhé punské války. Římané doposud rekrutovali pouze občany disponující pozemkovým vlastnictvím, kteří dokázali nést náklady na svoji výstroj a měli rovněž zájem na obraně státu, protože v případě porážky mohli nejvíce ztratit. V některých předchozích válkách se od této praxe občas upouštělo, ovšem vždy se tak dělo pouze na nezbytně nutnou dobu. Avšak od konce punských válek a podmanění Východu počet drobných majitelů půdy (v podstatě příslušníků římské střední třídy) dramatickým způsobem poklesl. Bohatí velkostatkáři z řad patricijů a jezdců skupovali malé farmy od krachujících zemědělců, kteří nedokázali čelit konkurenci masivně dovážených otroků z podrobených zemí. Nezaměstnaná a frustrovaná masa prostého lidu dopomohla ke vzestupu bratrům Gracchům, kteří prosazovali reformy v zájmu posílení středních vrstev. V době Mariova nástupu k moci však tento tradiční rezervoár lidských sil již naprosto vymizel.\n\nMariův plán, jak tento nedostatek odstranit, se ukázal být jednou z nejpřevratnějších reforem, jakou římská legie vůbec kdy podstoupila. Zatímco Gracchové se bezzemkům (\"capite censi\") pokusili udělit půdu, Marius se uchýlil k bezprecedentnímu kroku, když jim poskytl stálé placené zaměstnaní v podobě služby v jeho zcela profesionální armádě. Kromě toho jim Marius zaručil možnost obohatit se o válečnou kořist a rovněž jim přislíbil příděl půdy po propuštění z vojska. Jelikož se chudým občanům nenaskýtala jiná možnost, jak zlepšit své společenské postavení, dychtivě se chopili šance, kterou jim Marius nabídl, a vstoupili do jeho nového vojska. Vojáci měli ovšem velmi silný osobní zájem podporovat svého velitele třeba i proti vůli římského senátu, neboť především na jejich generálovi záviselo, zda po skončení služby obdrží přislíbenou půdu. Mariem vytvořené žoldnéřské vojsko se stalo efektivní vojenskou silou, leč zcela loajální vůči svému veliteli, nikoli vůči římskému státu. Marius tedy upevnil sílu římské armády, zároveň však poskytl ambiciózním jedincům nástroj, s kterým v budoucnu snadno povalí římskou republiku a nastolí samovládu. Reforma kladla důraz na profesionalismus, čímž měl být vyvážen úpadek vojenského ducha a občanské zodpovědnosti vůči státu. Svojí základní taktickou jednotkou učinil Marius kohortu, přičemž manipul zůstal pouze organizační složkou v rámci kohorty. Každá kohorta čítala zhruba 500 vojáků, elitní první kohorta, jež opatrovala stříbrného orla, posvátný symbol legie byla tvořena především z veteránů. Aby se zvýšila pohyblivost a pochodová rychlost vojska, museli si legionáři od nynějška sami nést proviant a veškerá zavazadla, což jim vyneslo přezdívku „Mariovi mezci“ (\"muli Mariani\"). Marius rovněž sjednotil výzbroj a výstroj legionářů, jež byla navíc pořizována na státní útraty.\n\nMarius záhy pochopil, že dovést válku s Jugurthou do vítězného konce nebude tak snadné, jak si původně představoval. Do Afriky dorazil v polovině roku 107 př. n. l. a v následujícím roce přinutil Jugurthu k ústupu směrem na západ k Mauretánii. Mariovým quaestorem byl Lucius Cornelius Sulla, jenž pocházel z patricijské rodiny, na kterou však nyní dolehly zlé časy. Marius zřejmě nebyl právě nadšený z toho, že za svého podřízeného získal tohoto rozmařilého mladíka, ovšem Sulla se projevoval jako schopný voják. V roce 105 př. n. l. byl mauretánský král Bokchus, který byl Jugurthovým tchánem a nepříliš ochotným spojencem, zneklidněn příchodem Římanů k hranicím své říše. Ti ale dali najevo ochotu k možné vzájemné dohodě. Poté, co se jim dostalo králova souhlasu, podnikl Sulla nebezpečnou cestu do hlavního města Mauretánie, kde přesvědčil Bokcha, aby Jugurthu zradil. Numidský král byl následně vydán Sullovi, čímž dlouhá a náročná válka v Numidii konečně skončila. Poněvadž pozici nejvyššího velitele zastával Marius, sláva za Jugurthovo zajetí připadla výhradně jemu. Nicméně bezprostředně zodpovědným za Jugurthovo dopadení byl bezesporu Sulla. Třebaže se tato skutečnost nejdříve jevila nepodstatná, Sulla později prohlásil, že zásluha na ukončení války náleží jemu. Tento drobný incident se tak stal počátkem neutuchajícího soupeření mezi oběma muži.\n\nV roce 109 př. n. l. dorazili do Galie germánští Kimbrové a Teutoni. Po porážce římského vojska konzula Marca Junia Silana propukl neklid mezi keltskými kmeny v Římany nedávno dobyté Zaalpské Galii. O dva roky později postihl Silanův osud i armádu konzula Lucia Cassia Longina, jenž v boji padl. To, co z vojska zbylo, zachránil nejstarší přeživší důstojník Gaius Popillius Laenas jen díky tomu, že barbarům odevzdal polovinu římského trénu a svolil s potupným projitím pod jhem. V dalším roce přibyl do Galie konzul Quintus Servilius Caepio, který po menším úspěšném střetu s Germány obsadil město Tolosu (dnešní Toulouse) a v místních chrámech zabavil ohromné množství zlata. Velká část tohoto pokladu však záhadně zmizela během přepravy do přístavu Massilie (Marseille). Nedlouho nato Caepionova rodina náhle nabyla velké bohatství, což přirozeně vyvolalo značné pochybnosti o jeho původu. I přesto byl Caepio potvrzen ve velitelské hodnosti i pro další rok, kdy do Galie dorazilo další římské vojsko vedené novým konzulem Gnaeem Malliem Maximem, jemuž mělo náležet vrchní velení. Avšak Mallius byl stejně jako Marius homo novus a Caepio se mu proto odmítl podřídit.\n\nKimbrové se mezitím objevili při řece \"Rhodanus\" (Rhône). Caepio ale i nadále odmítal spojit své vojsko s Malliovým, jež se nacházelo na protějším břehu. Vyslanci senátu nakonec přiměli Caepiona k přechodu na druhý břeh, nicméně i poté, co Caepio překročil řeku, aby podpořil ohroženého Mallia, setrvával nadále v určité vzdálenosti od Malliova vojska a odpíral mu poslušnost. Této nesvornosti mezi Římany barbaři dokonale využili, když 6. října 105 př. n. l. v bitvě u Arausia nejprve rozprášili Caepionovy legie a následně rozdrtili i Malliovo vojsko. Protože Římané bojovali s řekou v zádech, úprk z bitevního pole byl nemožný. V boji prý padlo kolem 80 000 Římanů. Ztráty z prohraných střetnutí s Germány v předchozích desetiletí byly samy o sobě dosti vysoké. Tato porážka, způsobená arogancí nobility a její neochoty spolupracovat s talentovanými jedinci neurozeného původu, představovala hotovou katastrofu. Nejenže ohromné množství Římanů přišlo o své životy, navíc i samotná Itálie byla nyní vystavena přímé hrozbě invaze barbarských hord. Nespokojenost lidu s vládou nobility dosáhla svého vrcholu.\n\nKoncem roku 105 př. n. l. byl Marius, který zatím stále pobýval v Africe, znovu zvolen konzulem. Volba v nepřítomnosti (\"in absentia\") byla velice neobvyklou záležitostí. Kromě toho někdy po roce 152 př. n. l. byl přijat zákon, jenž stanovoval desetiletou přestávku mezi výkonem dvou konzulátů. Dále existují určité okolnosti nasvědčující tomu, že v roce 135 př. n. l. byl schválen zákon, který druhé zastávání konzulátu úplně zakazoval. Ovšem v této svízelné době, kdy Kimbrové beztrestně narušovali hranice státu, byl Mariovi svěřen úřad konzula i podruhé. V následujících pěti po sobě jdoucích letech (104 až 100 př. n. l.) zastával Marius konzulát každoročně, což by za jiných okolností bylo vskutku neslýchané. Po návratu do Říma oslavil Marius 1. ledna 104 př. n. l. svůj triumf nad Jugurthou, jenž byl veden v čele procesí a po jeho skončení byl popraven ve veřejném vězení jako obyčejný zločinec.\n\nZhruba v téže době se Kimbrové vypravili do Hispánie, pouze menší část z nich setrvávala spolu s Teutony v Galii. Marius tím získal čas dokončit reformu armády. Jedním z jeho legátů byl jeho někdejší quaestor Sulla, což nasvědčuje tomu, že zášť mezi oběma muži dosud nepropukla s plnou intenzitou. Na konci roku byl Marius opět potvrzen v úřadu konzula, ačkoli mohl i nadále velet vojsku v hodnosti prokonzul. V pozici konzula bylo však jeho vojevůdcovské postavení nezpochybnitelné, čímž se předešlo možným rozmíškám s novými veliteli. Marius byl nyní v takové pozici, že mu Senát a lid římský vyhověli v jakémkoli jeho požadavku včetně volby jeho kolegy v úřadu. V roce 103 př. n. l. ale Kimbrové stále ještě pobývali v Hispánii a kromě toho zemřel Mariův spolukonzul Lucius Aurelius Orestes. Marius se nato vrátil do Říma, aby dohlédl na hlasování, v němž byl zvolen konzulem pro další rok.\n\nV roce 102 př. n. l. se Kimbrové vrátili z Hispánie do Galie a společně s Teutony se rozhodli napadnout Itálii. Teutoni směřovali na jih, přičemž měli v úmyslu proniknout na Apeninský poloostrov cestou podél pobřeží Středozemního moře. Naproti tomu Kimbrové se pokusili překročit Alpy a prorazit do Itálie ze severovýchodu skrze Brennerský průsmyk. Toto rozdělení sil se však mělo ukázat jako osudová chyba. Římané těžící ze svého centrálního postavení a krátkých komunikačních linií si nyní mohli vybrat, proti kterému z kmenů koncentrují své síly. Marius napadl nejprve Teutony, táhnoucí Narbonskou Galií vstříc Alpám. Odmítl se jim postavit na místě, jež si sami vybrali, a raději se stáhl k Aquae Sextiae, kde jim přehradil cestu. Čelní kontingent germánských válečníků tvořený kmenem Ambronů se odvážně leč pošetile vrhl proti Římanům, aniž by vyčkal posil. Výsledkem bylo 30 000 mrtvých barbarů. Marius poté vyčlenil 3000 svých vojáků a ukryl je do týlu postupujícího hlavního tělesa Teutonů. Když barbaři zahájili útok, vpadl jim tento detašovaný oddíl legionářů do zad. V nastalé řeži byli Teutoni takřka úplně vyhlazeni. Počet mrtvých Germánů se odhaduje asi na 100 000.\n\nMariův kolega Quintus Lutatius Catulus neměl tolik štěstí, neboť nedokázal zabránit Kimbrům v průchodu Brennerským průsmykem koncem roku 102 př. n. l. a umožnil jim tak projít do Pádské nížiny. V zimě byl Marius v Římě opět zvolen konzulem, načež spěchal zpět na sever, aby se připojil ke Catulovi, jehož imperium bylo rovněž prodlouženo. V létě roku 101 př. n. l. bylo pak svedeno rozhodující střetnutí s Kimbry. V bitvě o Vercelli v Předalpské Galii římská disciplína znovu zvítězila nad početnějšími silami barbarů, z nichž více než 90 000 bylo zabito (včetně žen a dětí) a všichni ostatní upadli do otroctví. Catulus a Marius oslavili společný triumf, ovšem veřejné mínění přisoudilo většinu slávy za porážku Germánů Mariovi. Catulus se tudíž Mariovi odcizil a později se stal dokonce jedním z jeho úhlavních nepřátel. Jako určitý druh odměny odhlasovalo lidové shromáždění Mariovi konzulát i pro rok 100 př. n. l., třebaže nebezpečí už pominulo. Římský lid mu dále přiznal čestný titul „zachránce Říma“ a pozdravil ho jako „třetího zakladatele města“ po Romulovi a Camillovi.\n\nKvůli zabezpečení politické podpory svých vojáků udělil Marius bez souhlasu senátu římské občanství Italikům a ostatním spojencům bojujícím v řadách jeho vojska. Když proti tomu někteří protestovali a označovali takové jednání za nezákonné, odpověděl jim Marius, že \"„pro řinčení zbraní žádný zákon neslyšel“\". Navíc se domáhal udělení kolonizačních a osídlovacích oprávnění pro své veterány. Takové požadavky by byly za běžných okolností ihned zamítnuty, ovšem v tehdejším politickém chaosu bylo možné dosáhnout čehokoli. Své návrhy Marius prosadil s podporou tribuna lidu Lucia Appuleia Saturnina a dalších svých stoupenců, opírajících se o římskou chudinu, kteří se neváhali uchýlit k otevřenému pouličnímu násilí a k politickým vraždám. Senátu, jenž chtěl učinit přítrž řádění zfanatizované lůzy, v jejímž čele stál Saturninus, nezbylo než se obrátit na Maria. Ten pak nařídil svým vojákům ve městě, aby v zájmu veřejného pořádku potlačili nepokoje a zbavili jeho někdejšího spojence moci. Mariova politická dráha se zdála být u konce.\n\nMarius se obával, že by za své činy během šestého konzulátu mohl být pohnán před soud, a proto, aby utišil hněv senátorů, se rozhodl odejít do jisté formy dobrovolného exilu, načež se jako vyslanec vydal na východ. Zde se setkal s pontským králem Mithridatem, jehož prý varoval, že jakákoli nepřátelská akce proti římským zájmům bude mít pro něho katastrofální důsledky. Ačkoli jeho politická reputace se nacházela v troskách, jako voják požíval Marius i nadále respekt. V době, kdy se Marius zdržoval v cizině, těšil se Řím několika letům relativního klidu. V roce 95 př. n. l. bylo však přijato nařízení, jímž se z Říma vykazovali všichni obyvatelé města, kteří postrádali římské občanství. O čtyři roky později byl tribunem lidu zvolen Marcus Livius Drusus, jenž navrhoval přerozdělení státní půdy, zdvojnásobení počtu členů senátu a přiznání římského občanství všem svobodným Italům. Nicméně ještě před koncem svého volebního období byl Drusus zavražděn. Po jeho smrti přestali italští spojenci Říma doufat v politické řešení svých požadavků a povstali proti Římanům, čímž byla zahájena spojenecká válka, která probíhala v letech 91 až 88 př. n. l. Tento konflikt se pro Římany zpočátku vyvíjel velmi nepříznivě. Situace se zlepšila teprve poté, co byl zpět do služby povolán Marius, kterému se podařilo zatlačit severoitalské kmeny do defenzívy. Na jihu se zatím činil Sulla, jehož obratný vojenský postup mu zajistil popularitu a koncem roku 89 př. n. l. byl zvolen konzulem. Již letitý Marius, u něhož se začala projevovat počínající duševní choroba, tím byl silně popuzen.\n\nKrál Mithridatés Pontský považoval vnitřní nestabilitu římské republiky za ideální příležitost k provedení svých odvážných výbojných plánů. Po dobytí Bithýnie obsadil v roce 88 př. n. l. římskou provincii Asii, přičemž nechal zmasakrovat tisíce římských občanů. Následně se jeho invazní jednotky vylodily v Řecku. Sulla, zastávající v tomto roce úřad konzula, byl senátem pověřen velením nad armádou, jež měla být vyslána proti Mithridatovi. Gaius Marius měl však sám eminentní zájem o vedení války, a proto se neúspěšně postavil proti rozhodnutí senátu. Sulla mezitím shromáždil vojsko a připravoval se vyrazit na východ. Marius se však uchýlil ke své někdejší osvědčené taktice obcházení senátu a prostřednictvím tribuna lidu Publia Sulpicia Rufa, jemuž Marius slíbil odpustit dluhy, navrhl lidovému shromáždění, aby mu svěřilo velení. Marius, stále vysoce populární mezi prostým lidem, byl poté lidem oficiálně pověřen vedením války s Mithridatem. Sulla se však nenechal jen tak odstavit a odmítl se podřídit rozhodnutí lidového shromáždění. Delegace vyslaná z Říma byla jeho vojáky ukamenována, načež Sulla v čele šesti legií vytáhl na město. Tato závažná událost, o níž Marius naprosto nepředpokládal, že by k ní mohlo dojít, byla něčím vskutku nevídaným, neboť až do tohoto okamžiku se žádné římské vojsko neodvážilo pochodovat na Řím. Tímto činem bylo zahájeno období římských občanských válek.\n\nJakmile se stalo zřejmé, že se Sulla hodlá v rozporu se zákony zmocnit Říma silou, pokusil se Marius zorganizovat obranu města s pomocí gladiátorů, kteří ale pro Sullovy legionáře nepředstavovali vážného soupeře. Marius byl poražen, načež Sulla a jeho stoupenci v senátu vynesli nad Mariem, Sulpiciem a mnoha dalšími populáry rozsudek smrti. Několik mužů bylo popraveno, ovšem Marius (podle Plútarcha) několikrát jen těsně unikl zajetí a jisté smrti a po moři uprchl do bezpečí v Africe. Mnoho Římanů Sullovo jednání odsuzovalo. Někteří z těch, kteří Sullovi oponovali, byli dokonce zvoleni za úředníky na další rok. Konzuly se stali Gnaeus Octavius, příznivec Sully, a Lucius Cornelius Cinna, jenž podporoval Maria. Poté, co byl Sulla potvrzen ve funkci velitele ve válce proti Mithridatovi, stáhl své legie z Říma a vypravil se na východ.\n\nZatímco Sulla vedl válečné operace v Řecku, propukly v Římě násilnosti mezi optimáty vedenými Octaviem a populáry v čele s Cinnou. Marius se se svým synem a za doprovodu menšího vojska, které si tam opatřil, vrátil z afrického vyhnanství. Ve spojení s Cinnou nejprve vydrancoval římský přístav Ostii a v roce 87 př. n. l. oblehl samotný Řím. Senát mu posléze otevřel brány města, aby učinil přítrž dalšímu zabíjení. Marius však neměl v úmyslu počínat si mírumilovně, nýbrž bažil po pomstě. Dalších pět dnů byl Řím zmítán vražděním, jemuž padli za oběť vůdčí představitelé optimátů včetně Octavia. Marius dal zabít každého, kdo se mu jen nepatrně vzepřel. Hlavy zavražděných nepřátel nechal Marius vystavit na Foru Romanu jako ukázku své moci. Teprve po pěti dnech nařídil Cinna svým ukázněnějším vojákům, aby pobili Mariovy řádící hrdlořezy. Poděšení senátoři poté přijali usnesení, jímž byl Sulla prohlášen za nepřítele státu a Marius pověřen vedením východní války. Marius a Cinna se pak nechali zvolit konzuly pro rok 86 př. n. l. Po pouhých sedmnácti dnech trvání sedmého konzulátu však Gaius Marius ve věku 71 let zemřel na záchvat mrtvice, čímž nejhorší fáze vlády teroru skončila.\n\nMarius byl vynikajícím vojevůdcem a celkem průměrným politikem. Po právu mu náležela sláva za záchranu Říma odvrácením germánského nebezpečí. Měl značný podíl na udělení občanských práv Italikům, což bylo nezbytné pro další vzrůst římské moci, stejně jako jím realizovaná reforma římského vojska. Všechny tyto skvělé činy však zastiňuje skutečnost, že to byl právě Marius, kdo učinil z násilí a krveprolití běžnou součást římské politiky, třebaže vraždění rozpoutané Mariem a Cinnou nelze vůbec srovnávat s tím, co se odehrálo o několik let později po návratu Sully z Východu. Zápas mezi Mariem a Sullou uštědřil římské republice tvrdé rány, z nichž se neměla již nikdy vzpamatovat. Cinna byl ve třech následujících letech opět zvolen konzulem, pak byl však zabit při vzpouře ve svém vojenském táboře, když se snažil vést legie do Řecka. Sullova vítězná armáda přistála v roce 83 př. n. l. v Brundisiu. Nedlouho nato zemřel Mariův syn při obraně Praeneste, města východně od Říma. Po svém druhém příchodu do Říma rozpoutal Sulla nové kolo násilností, jež svou hrůzností překonaly všechny dřívější. Stovky senátorů a tisíce jezdců a jiných římských aristokratů dříve podporujících Maria byly postaveny mimo zákon a popraveny v rámci proskripcí. Sullovy msty nebyl ušetřen ani mrtvý Marius, jehož mrtvola byla vytažena z hrobu a vhozena do řeky Anio. Julius Caesar, synovec Mariovy manželky, jenž se oženil s Cinnovou dcerou, byl jedním z těch, kteří měli být usmrceni. Několik Sullových straníků, pokrevně spřízněných s Caesarem, naléhalo na Sullu, aby Caesarovi udělil milost. Sulla pouze neochotně ušetřil mladého Caesara, přitom však prohlásil: \"„… vždyť v tomto mladíkovi je skryto mnoho Mariů. …“\"\n\n\n"}
{"id": "23296", "url": "https://cs.wikipedia.org/wiki?curid=23296", "title": "Bazilika svatého Petra", "text": "Bazilika svatého Petra\n\nBazilika sv. Petra ve Vatikánu (italsky \"basilica di San Pietro in Vaticano\", také Svatopetrský dóm nebo Vatikánská bazilika) je jedna ze čtyř římských papežských (do roku 2008 patriarchálních) či velkých bazilik a jeden z největších kostelů na světě.\n\nPůvodní bazilika byla postavena za císaře Konstantina I. Velikého na místě, kde byl podle tradice pohřben po svém umučení sv. Petr a kde stála již v polovině 2. století \"memoria\" (modlitební prostor kolem apoštolova hrobu), kam putovali křesťané. Tehdy to bylo za městskými hradbami Říma. Stavba byla zahájena roku 324, roku 329 byla bazilika vysvěcena papežem Silvestrem I. V dalších stoletích se chrám opravoval a zdobil. V letech 390–395 byla vystavěna jižně od příčné lodi hrobka císaře Theodosia I. a obou jeho manželek.\nPapežové tehdy ještě sídlili ve svém paláci v Lateránu. Teprve papež Symmachus kolem roku 500 přesídlil do Vatikánu a nechal u baziliky postavit své sídlo. V dalších stoletích se obytné stavby kolem baziliky dále rozrůstaly.\n\n25. prosince 800 korunoval papež Lev III. během vánoční mše v bazilice sv. Petra franského krále Karla Velikého císařem. Při příchodu do chrámu poklekali budoucí císařové na velký kruhový tmavěčervený kámen, který je dodnes umístěn v podlaze nedaleko vchodu. Roku 847 zachvátil baziliku požár, takže musela být znovu vyzdobena. Tehdy papež znovu přenesl své sídlo do Lateránu.\n\nVe 13. století získala bazilika gotickou podobu. Vatikán tehdy začal mít pevnostní charakter, neboť papežové tu zřejmě chtěli mít útočiště v dobách ohrožení. V podstatě však tato stavba ve vrcholném středověku dost zchátrala, především v době avignonského zajetí ve 14. století. Proto vydal roku 1451 papež Mikuláš V. dekret na výstavbu nového chrámu sv. Petra.\n\nVýstavba dnešní vatikánské baziliky probíhala v letech 1505–1629, s pracemi bylo započato za pontifikátu Julia II. Projekt nové baziliky vypracoval Donato Bramante (projekt tehdy třicetiletého Michelangela Buonarrotiho, který pracoval v Římě na náhrobku Julia II., nebyl přijat). Kostel měl mít tvar řeckého kříže s obrovskou ústřední kupolí a čtyřmi postranními kupolemi nad postranními kaplemi. Váhu kupole a kleneb měly nést čtyři pilíře. Ústřední kupole byla inspirována Brunelleschiho chrámem ve Florencii. Tento koncept také počítal se dvěma věžemi v průčelí, ale jinak se příliš informací nedochovalo, pouze z pamětní medaile vydané k zahájení stavby v roce 1505 a z fragmentárního půdorysu.\n\nPráce na stavbě zprvu postupovaly rychle, na stavbě pracovalo až 2000 dělníků a Bramante najímal pět podřízených architektů. Stavěny byly především čtyři podpůrné oblouky pro kopuli. Velké problémy přišly po smrti papeže Julia v roce 1513. Nový papež Lev X. musel financovat stavbu z prodávání odpustků, což vyvolalo revoluční hnutí ve Svaté říši římské pod vedením Martina Luthera. Po Bramantově smrti (1514) vedl stavbu Raffael Santi (do své smrti roku 1520). Raffael sám architekt nebyl a spoléhal se na rady Antonia da Sangalla mladšího. Nad hrobem sv. Petra vyrostla na ochranu menší budova podobná chrámu, ale vlastní stavba nepostupovala, protože se zvažovala změna dispozice na podélný půdorys tvaru latinského kříže.\n\nRoku 1527 nastaly problémy, když Řím vydrancovali němečtí lancknechti císaře Karla V. (tzv. sacco di Roma) a město se vylidnilo. Stavba začala váznout. Mezi lety 1520 a 1547 vytvořil Antonio de Sangallo nový projekt a k němu dodnes dochovaný detailní model, projekt ale nebyl nikdy realizován.\n\nRoku 1547 pověřil papež Pavel III. vedením stavby 72letého Michelangela, který roku 1541 dokončil fresku Posledního soudu v Sixtinské kapli). Michelangelo se opět vrátil k Bramanteho koncepci, kterou poněkud pozměnil – chrám měl mít pouze jedinou majestátní kopuli, ale stále se počítalo s půdorysem ve tvaru řeckého kříže. Michelangelo vystavěl apsidu a střed kříže. Dále zesílil původní zdi, protože byl přesvědčen, že původní by celou stavbu neunesly. Za jeho života byla bazilika dostavěna až k tamburu a vznikl model kopule. Pod Michelangelem pracoval ještě větší počet dělníků. Stavba se potýkala s tím, že bylo potřeba dodat mnohem více materiálu k zesílení zdí a pilířů, proto byly vybudovány rampy pro osly, kteří nosili kámen.\n\nV letech 1564–1573 po Michelangelově smrti vedl stavbu Jacopo Barozzi da Vignola se svým synem. Poté ji převzal Giacomo della Porta, který se opět úplně neřídil Michelangelovými plány, nicméně hlavní obrys a vnitřní uspořádání zachoval. Za jeho vedení pracovalo na stavbě 800 dělníků na směny ve dne i v noci. Porta začal se stavbou kopule, kterou dokončil teprve roku 1590 Domenico Fontana. Kopuli z technických důvodů tvoří dvě provázané skořepiny, vnější strmější a vnitřní plošší jako ve Florencii. V roce 1586 přesunul Fontana starověký egyptský obelisk, kterým kdysi císař Caligula ozdobil svůj \"circus\", na jeho dnešní místo na náměstí. Potřeboval k tomu 150 koní, 900 mužů a 47 navijáků lan. Roku 1606 se začalo s demolicí zbytků staré baziliky.\n\nRoku 1602 zvítězil Carlo Maderna v soutěži na dostavbu baziliky do tvaru latinského kříže, který lépe vyhovoval liturgickým požadavkům tridentského koncilu, a v roce 1607 byl pověřen vedením stavby. Protáhl střední loď, tím částečně zastínil kopuli. Dokončil průčelí, fasádu a atrium baziliky ve stylu raného baroka. Maderna při stavbě průčelí upravil Michelangelův návrh, ale stále počítal se dvěma věžemi v průčelí, od čehož se nakonec muselo kvůli technickým problémům upustit. Po Madernově smrti roku 1629 se stal hlavním stavitelem Gian Lorenzo Bernini. 18. listopadu 1629 nový chrám sv. Petra konečně vysvětil papež Urban VIII.\nPoslední etapa výstavby je plně ve slohu raného baroka, když vedení stavby převzal Gian Lorenzo Bernini. V interiéru chrámu se postaral – krom bohatého zařízení chrámu, ke kterému poskytl inspiraci – především o monumentální baldachýn nad hrobem sv. Petra, který byl dokončen v roce 1633. Rozšířil Madernou plánované náměstí sv. Petra, oddálil křídla od sebe a upravil přístup k bazilice, aby tak zvýraznil průčelí chrámu, což dodává chrámu onu monumentálnost, která chybí Madernově fasádě. Kolonáda byla dokončena v roce 1666.\n\n\nDo chrámu se přichází přes 250 m dlouhé Náměstí svatého Petra, navržené Berninim, které tvoří napříč položený ovál o šířce 240 m a lichoběžníkový přístup ke kostelu. Náměstí lemuje 17 m široká kolonáda se čtyřmi řadami toskánských sloupů v zákrytu, nad nimi je 140 soch světců z let 1667-1669. Uprostřed oválu stojí egyptský obelisk, který císař Caligula dal přivézt do Říma a postavil ve svém cirku po levé straně dnešní basiliky, na místě, kde byl podle podání zabit svatý Petr. 25 m vysoký obelisk stojí na podstavci se čtyřmi bronzovými lvy. Severně a jižně od obelisku jsou v dlažbě desky, které označují středy segmentů kolonády a dále od středu dvě 17 m vysoké fontány od Carlo Fontany a Carlo Maderny. Lichoběžníková část náměstí, která se směrem ke kostelu zužuje, opticky koriguje dojem mírně vypuklé fasády.\n\nRozměry baziliky jsou impozantní:\nChrám pojme přes 20 tisíc lidí, uvnitř je asi 800 sloupů, 390 soch v nadživotní velikosti a 45 oltářů.\n\nPrůčelí tvoří portikus se sloupy a výraznou atikou s velkými okny a sochami světců. Na obou koncích měly být věže, ale když se začala stavět levá, ukázalo se, že ji stavba neudrží a musela být stržena. V posledním okně vlevo je vidět zvony, na něž se zvoní i hodiny a čtvrti. Za průčelím vystupuje mohutná hlavní kupole, doplněná osmi menšími po stranách. Do chrámu se vstupuje portikem, kde jsou zbytky mozaik z původního kostela, a pěti branami do hlavní lodi. Boční lodi jsou dále rozšířeny postranními kaplemi, v první kapli vpravo je slavná Pieta od mladého Michelangela z roku 1500. Roku 1972 byla atentátem poškozena, proto je kryta sklem.\n\nHlavní loď ústí do čtvercového ústředního prostoru pod kupolí, kterou podpírají čtyři mohutné pilíře. Uprostřed je Berniniho bronzový baldachýn se čtyřmi točenými sloupy o výšce 29 m. Pod ním je papežský oltář a pod zemí snad hrob (\"confessio\") svatého Petra. Na zábradlí vnitřního ochozu kupole jsou slova Petrova pověření z Matoušova evangelia. Do lucerny kopule lze vystoupit po 510 schodech, na střešní terasu vede výtah a odtud se jde po 320 schodech mezi oběma skořepinami kupole do ochozu lucerny.\n\nV hlavní lodi u jednoho ze čtyř hlavních pilířů je bronzová sedící socha sv. Petra od A. di Cambio z konce 13. století V apsidě je tzv. Petrovo křeslo, bronzové křeslo od Berniniho, v němž je skryt starý dřevěný trůn, patrně z korunovace Karla Holého z roku 875. Z podnětu papeže Řehoře XIII. byla většina velkých oltářních obrazů v 16. století nahrazena mozaikami.\n\nPapežů, kardinálů a římských mučedníků:\nHrob svatého apoštola Petra (†67), údajně pod hlavním oltářem; archeologické výzkumy nařízené roku 1939 papežem Piem XII. prokázaly základové zdivo a hrob významného muže z 1. století n. l., nebyly však schopny definitivně potvrdit či vyvrátit, že to je sv. Petr; další výzkumy z roku 1953 prokázaly jistě až ostatky papežů 16. století.\nKrypty, tzv. grotty pod bazilikou:\nvíce než sto hrobů, z nich především papežové (celkem 91), lokalizace nejstarších hrobů chybí: Sv. Linus (†76) a sv. Anaklet, sv. Hyginus (†140) či sv. Pius I. (†155) byli podle tradice pohřbeni do hrobky svatých mučedníků.\nDále např. biskup sv. Ignác z Antiochie (†107). Čech, kardinál Josef Beran měl před převozem ostatků do ČR hrob mezi hroby papežů Inocence XIII. a Pia XII.\n\nHroby katolických panovníků a dalších osobností:\ncísař Ota II., král Jakub II. Stuart a dva jeho synové, královna Kristýna I. Švédská), hudební skladatel Giovanni Pierluigi da Palestrina\n\n\n\n\n"}
{"id": "23299", "url": "https://cs.wikipedia.org/wiki?curid=23299", "title": "Solaris (operační systém)", "text": "Solaris (operační systém)\n\nSolaris (dříve SunOS) je v informatice označení pro unixový operační systém firmy Sun Microsystems, která ho dodává s počítači s vlastním procesorem SPARC (architektura RISC), ale též pro běžné IBM PC kompatibilní počítače (IA-32 i x86-64). Solaris byl dostupný též jako open source software projekt OpenSolaris.\n\nPřes původně značnou integraci s počítači Sun, používanými převážně jako výkonné pracovní stanice pro grafické aplikace (CAD/CAM) a později i servery, po většinu existence existuje implementace Solarisu pro architekturu x86, čerstvě se Solarisem 10 přibyla x86-64, kdežto port na platformu Itanium nebyl uvolněn. V rámci projektu OpenSolaris pak existuje port na architekturu PowerPC a S390 a objevují se úvahy o dalších architekturách, například ARM nebo MIPS.\n\nPůvodní SunOS byl založen na BSD větvi Unixu, při vývoji verze 5 ale došlo k přechodu na System V. Tato verze byla distribuována jako Solaris 2.0. Po verzi 2.6 Sun opustil označování „2.“, takže SunOS 5.10 je prodáván jako Solaris 10. Název „SunOS“ je stále používán pro operační systém sám o sobě, Solaris je potom SunOS s grafickým prostředím ONC+ a síťovými a dalšími aplikacemi.\n\nSolaris se vyznačuje robustností a stabilitou, dobře zvládá SMP konfigurace s velkým množstvím procesorů (desítky až stovky). K dispozici jsou nejnovější technologie na monitorování a debuggování aplikací jako je DTrace, různé varianty virtualizace systému či nový typ souborového systému – ZFS.\n\nSun také plánuje implementovat do Solarisu 10 části ABI systému Linux, takže potom bude na platformách x86 a x86-64 možné nativně spouštět programy pro tento systém. Původní projekt s kódovým názvem Janus byl přetvořen v implementačně čistší projekt BrandZ, který byl již integrován do projektu OpenSolaris. Do Solarisu 10 bude zpětně backportován v rámci aktualizace.\n\nPrvním grafickým prostředím pro Solaris byla OpenWindows, v Solarisu 2.6 je následovalo CDE (Common Desktop Environment). V Solarisu 10 je prostředí Java Desktop System, založené na GNOME.\n\nZdrojové kódy Solarisu byly až na malé výjimky uvolněny pod licencí CDDL (Common Development and Distribution License, schválená Open Source Initiative jako Open source software). Projekt OpenSolaris byl zahájen 14. června 2005, příští verze Solarisu vycházely z jeho kódu. OpenSolaris byl ukončen v roce 2010.\n\nPřehled verzí Solarisu:\n\nSolaris 8 a starší již nejsou dodávány, ale Sun pro ně stále poskytuje placenou podporu. Podrobnější popis starších verzí Solarisu je k dispozici na různých místech.\n\nDne 28. března 2010 uživatelé ohlásili změnu licence, která již neumožňuje používat Solaris neomezeně bez zaplacené podpory. V tuto chvíli je možné využít pouze 90 denní zkušební dobu.\n\n"}
{"id": "23300", "url": "https://cs.wikipedia.org/wiki?curid=23300", "title": "Windows Server 2003", "text": "Windows Server 2003\n\nWindows Server 2003 je v informatice název operačního systému z řady Windows NT od firmy Microsoft, který byl vydán v roce 2003. Je určen pro použití jako server v počítačové síti. Systém sdílí důležité části se systémem Windows XP.\n\nWindows Server 2003 měl čtyři základní varianty:\n\n\n\n\n\n\nKaždý server má určitou roli (někdy i více), kterou lze zvolit pomocí „Přidat odebrat programy“ nebo „Přidat nebo odebrat součásti systému“. Konkrétně to mohou být role webového serveru (IIS) nebo řadiče domény (AD), které lze spustit příkazem dcpromo, dále souborový server, tiskový server, dynamické přidělování IP adres (DHCP), jmenný server (DNS) apod. Všechny tyto role mohou být nainstalovány na jednom serveru. Obecně však platí, že každý server by měl mít na starosti pouze jednu roli, protože pokud tento server nebude fungovat, tak budou v provozu ostatní služby.\n"}
{"id": "23307", "url": "https://cs.wikipedia.org/wiki?curid=23307", "title": "Klášter Chotěšov", "text": "Klášter Chotěšov\n\nKlášter Chotěšov je bývalý klášter premonstrátek v Chotěšově v okrese Plzeň-jih, který byl ve 13. století založen na vyvýšeném místě nad řekou Radbuzou. Nachází se 15 km od Plzně a je dobře dostupný z dálnice D5 na Rozvadov. \n\nŽenský klášter byl založen mezi lety 1202–1210 blahoslaveným Hroznatou na žádost jeho sestry a přesunula se sem část sester premonstrátek z kláštera v Doksanech. Po smrti Přemysla Otakara II. v roce 1278 byl klášter i s kostelem v témže roce vypleněn. Po opravě byl kostel roku 1282 znovu vysvěcen. \n\nZa vlády Karla IV. byl opraven konvent a klášter zažíval rozkvět – v jeho držení bylo například 56 vesnic a města Stod, Holýšov a Dobřany.\nNa počátku husitských válek došlo k dalšímu poboření a vypálení kláštera. Následná obnova trvala až do roku 1490.\n\nV letech 1271–1339 získal chotěšovský konvent hospodářsky v litoměřické diecézi velmi výnosné zboží, jehož jádrem se staly Encovany na Litoměřicku. Přestože chotěšovský klášter toto zboží často zastavoval a od husitských válek až do roku 1498 byl statek dlouhodobě zastaven, zůstal v jeho držení až do roku 1563. V Encovanech vzniklo po roce 1511 dokonce letní sídlo chotěšovských premonstrátek. V postě roku 1533 však strahovský opat Jan zjistil při vizitaci takový pokles kázně, že po marných pokusech zavést opět disciplínu požádal tepelský opat, bezprostřední nadřízený chotětovského konventu, přímo krále o zakročení. Po ukončení vyšetřování nařídil král Ferdinand I. Encovany roku 1543 zastavit a roku 1563 prodat. Tak zanikl majetek tohoto kláštera na území litoměřické diecéze.\n\nV období vrcholného baroka byla roku 1756 dokončena čtyřkřídlá budova konventu, zřejmě podle projektu Jakuba Augustona. \n22. března 1782 císař Josef II. klášter zrušil. Řádové sestry dostaly rentu a musely se vystěhovat. Klášter i se svými majetky byl poté předán do správy náboženského fondu.\nV roce 1822 koupil Chotěšov i s panstvím od náboženského fondu kníže Karel Alexander von Thurn und Taxis z Řezna. \nRoku 1878 byla budova konventu pronajata sestrám vizitantkám vypovězeným z Porýní. Sestry obnovily klášterní komunitu a otevřely penzionát pro výchovu dívek.\nV roce 1925 byl v rámci zákonů o pozemkové reformě majetek Thurn-Taxisům zkonfiskován a zůstaly jim jen klášterní budovy.\nZa druhé světové války byl v klášteře zřízen ženský starobinec, který dostaly sestry na starost.\nV roce 1950 připadl klášter armádě, která jej užívala až do roku 1973. V té době došlo k naprosté devastaci celého areálu kláštera. Část své základní vojenské služby si zde od roku 1963 odsloužil i písničkář Karel Kryl. V roce 1968 se zde natáčely některé scény filmu \"Žert\".\n\n\n\n\nBudova správního úřadu chotěšovského kláštera je postavena na obvodu klášterního dvora, v jeho jižní části. Je to obdélná patrová stavba s podélnou osou ve směru jihovýchod – severozápad, jež kdysi sloužila pro správu panství ve vlastnictví kláštera. Na severozápadní štítové průčelí navazuje užší přístavek, v němž bývala brána, jíž se kdysi vstupovalo do kláštera. Kolmo na něj je napojen přístavek schodiště do patra a vně přístavků navazují sklepy. \n\nLesovnu nechal spolu s klášterní bránou, věží a stodolou postavit u severozápadní zdi někdy kolem roku 1660 probošt Vojtěch Pelletius (1657–1666). V té době se klášter těšil plnému rozkvětu a blahobytu. \n\nJedná se o stavbu zděnou převážně z kamenného zdiva, která je částečně podsklepena a zastřešena sedlovou střechou. Jihovýchodní průčelí má strmou valbu, střešní krytinu tvoří tašky bobrovky. Lesovna prošla v 19. století stavebními úpravami.\n\nObjekt původně sloužil jako hospodářská a správní budova, po roce 1782 v něm sídlil lesní úřad panství, dále zde byl šenk a byty. Od roku 2009 probíhá její celková rekonstrukce. \n\nS objektem souvisí i rozlehlá klášterní zahrada. Vstupuje se do ní v západní části branou z veřejné komunikace. Podle veduty z roku 1734, jež zachycuje renesanční, či spíše raně barokní podobu kláštera, bývala tomto prostoru vinice. Po zrušení kláštera koncem 18. století byla plocha zahrady oddělena. Dnes v ní rostou staré ovocné stromy.\n\nSpolky, jež se podílejí na obnově památky a kláštera Chotěšov:\n\n\n\n"}
{"id": "23308", "url": "https://cs.wikipedia.org/wiki?curid=23308", "title": "Chotěšov (okres Plzeň-jih)", "text": "Chotěšov (okres Plzeň-jih)\n\nChotěšov je obec ležící na řece Radbuze v rovinaté krajině 20 kilometrů jihozápadně od města Plzně. Celá stejnojmenná obec, do které kromě samotného Chotěšova patří ještě vesnice Mantov, Losina, Týnec a Hoříkovice, zaujímá území o rozloze 2 681 ha. Žije zde obyvatel.\n\nPrvní písemná zmínka o obci je z roku 1115, na významu nabyla po založení kláštera. K dalšímu rozvoji dochází po zahájení těžby uhlí a zřízení železnice v roce 1861.\n\nObec Chotěšov má svůj znak, modro-zlatě dělený štít, nahoře stříbrná osmihrotá hvězda v modrém poli, dole troje (2+1) černé jelení parohy ve zlatém poli.\n\nMezi pamětihodnosti patří klášter založený Hroznatou v letech 1202–1210, farní kostel Narození Panny Marie z roku 1366, mariánský sloup z roku 1687, sloup se sochou sv. Jana Nepomuckého z roku 1700 a morové sloupy.\n\nNedaleko obce se nachází bývalé poutní místo Křížový vrch (487 m). Dnes je tam rozhledna.\n\nV obci je základní škola 1.–9. třída, sportovní hala, mateřská škola, kulturní dům, kino, pošta, zdravotní středisko, dům pečovatelské služby. Úspěšně se rozbíhá bytová výstavba. Na okraji obce je sportovní letiště Aviatik klubu Chotěšov pro ultralehká letadla.\n\nNejvětší průmyslový podnik v obci je MD Eletronik s. r. o. na výrobu kabelových svazků. Zaměstnává cca tisíc pracovníků. Dále zde působí soukromá zemědělská společnost a několik soukromých firem zabývajících se stavební, výrobní, řemeslnou a obchodní činností.\n\nObec leží na silnici č. I/26 Plzeň – Domažlice – hraniční přechod Folmava / Furth im Wald. 6 km od vsi prochází dálnice D5 Praha – Plzeň – Rozvadov. Obcí také prochází železniční trať Plzeň - Domažlice - Česká Kubice - Furth im Wald, na které je zřízena zastávka \"Chotěšov u Stoda\".\n\n\n\n"}
{"id": "23315", "url": "https://cs.wikipedia.org/wiki?curid=23315", "title": "Křížový vrch (Švihovská vrchovina)", "text": "Křížový vrch (Švihovská vrchovina)\n\nKřížový vrch (dříve též Vrabina) je kopec o nadmořské výšce 487 m nalézající se nedaleko Stoda a Chotěšova v okrese Plzeň-jih. Původně poutní místo s kostelíkem sv. Kříže přestavěným na rozhlednu, která je otevřená v turistické sezóně. Přes vrch vede naučná stezka \"Příroda a lidé\" a dvě turisticky značené trasy.\n\nO Vrabinském vrchu se traduje pověst, že zde ve starém hradě kdysi sídlily tři bílé panny, které měly magické schopnosti a dokázaly se proměnit v různé bytosti. O půlnoci se proměňovaly v duchy a strašily lidi, kteří se jen k tomuto místu přiblížili. Jednoho dne se odvážný myslivec vydal na tento vrch, tak aby tam došel přesně o půlnoci, s touhou zastřelit jednu z bílých panen. Když však došel na horu a chtěl na jednu z nich vystřelit, prošel jeho puškou blesk a on padl k zemi a narazil hlavou do stromu, který stál opodál. K ránu myslivce našla postarší dáma, která mu ránu na hlavě obvázala a běžela pro pomoc. Vydalo se několik mužů s cílem zachránit myslivce, ale když přišli na místo, které stařenka označila, myslivec nebyl k nalezení. A tak si lidé řekli, že ho zajisté odnesly ty tři bílé panny.\n\nPodle spekulací archeologů stával na Vrabině s největší pravděpodobností hrad, který byl zbořen. Vrabina byla podle dochované kupní smlouvy prodána Chotěšovskému klášteru roku 1243. V roce 1739 zde byl vybudován kříž a od té doby jsou dochovány záznamy o přílivu poutníků na tento kopec. Za války o rakouské dědictví bylo učiněno prohlášení, které mluví o výstavbě kostela sv. Kříže na Vrabině, pokud bude ušetřený Chotěšovský klášter. V letech 1747–1756 zde docházelo k budování přislíbeného kostela na popud chotěšovského probošta P. K. Schmiedla. Kostel sv. Kříže se stal brzy poutním místem. Při cestě k němu bylo umístěno 12 soch andělů. Kostel se však netěšil dlouhé slávě a při josefských reformách byl zrušen a později i zbořen. V letech 1859–1862 zde došlo k budování nového poutního kostela s hostincem. Později došlo k postavení soch při křížové cestě. Ke kostelu byla v roce 1927 dostavěna sakristie a o čtyři roky později vyhlídková věž.\n\nRoku 1967 došlo k obsazení Vrabinského vrchu Československou armádou, která toto místo využívala k protivzdušné obraně. Vojáci zde vykonávali službu mezi léty 1973–1995 a celý tento vrch byl po celou dobu nepřístupný veřejnosti. Po roce 1995 byl celý objekt navrácen církvi. V době, kdy zde pobývala armáda, docházelo k velkému chátrání kostela i přilehlých objektů. Kolem roku 2000 je už značně poškozená střecha kostela a dochází k devastaci klenby.\n\nV dnešní době prošel kostel rozsáhlými úpravami, které mají za následek znovuzpřístupnění vyhlídkové věže a také umístění některých historických materiálů do zrenovované kopule. Z lodě kostela zůstaly zachovány pouze obvodové zdi. Tyto rozsáhlé opravy byly uskutečněny za podpory Mikroregionu Radbuza, což je sdružení 17 obcí Stodska a Dobřanska. Ke konci roku se podařilo dokončit opravu střešní konstrukce na lodi. Takže kostel je celý zastřešen a uchráněn před deštěm.\n\nPo rozsáhlé rekonstrukci jsou tendence oživit Křížový vrch. Ze strany měst je snaha o obnovení zvyku vycházet na tento kopec v době poutí. Po několikáté se zde konalo pálení čarodějnic a jiné kulturní akce.\n\n"}
{"id": "23320", "url": "https://cs.wikipedia.org/wiki?curid=23320", "title": "Turkobijec", "text": "Turkobijec\n\nJako turkobijci jsou tradičně označováni evropští křesťanští panovníci a vojevůdci, kteří dosáhli výrazných úspěchů při bojích proti pronikání Osmanské říše do Evropy (od 14., ale hlavně v 17. a 18. století) a při zatlačování této mocnosti zpět. Výjimečně se tento pojem rozšiřuje na všechny velké nepřátele Turků (takže se pod takto rozšířenou definici vejde například i Tamerlán).\n\nV české literatuře 19. století byli jako \"turkobijci\" nazýváni balkánští Slované, zejména Černohorci. \n\nZa největší z turkobijců jsou považováni:\n\n\n"}
{"id": "23326", "url": "https://cs.wikipedia.org/wiki?curid=23326", "title": "Pomeranč", "text": "Pomeranč\n\nPomeranč (z lat. \"pomorancium\", z \"pomum\", jablko, a \"arancia\", oranžová) je plod pomerančovníku čínského (\"Citrus sinensis\") z čeledi routovité (\"Rutaceae\"). Pomerančovníky jsou stromy, zřídka i keře. Pochází pravděpodobně ze subtropických hraničních oblastí Číny a Vietnamu, nikde neroste jako planá rostlina. V 15. století byl do Evropy dovezen portugalskými obchodníky a záhy po objevení Ameriky i tam. Nyní je rozšířen do všech subtropických oblastí, v tropech se mu pro přílišnou vlhkost nedaří. Jde o nejvíce pěstované citrusové plody na světě.\n\nPomerančovník je stálezelený mělce kořenící strom, má kulovitou korunu a v mládí trnité větvičky. Listy jsou podlouhle vejčité až eliptické, středně veliké, tmavě zelené s úzkými řapíky. Jsou to rostliny jednodomé a vytvářejí oboupohlavé květy, opylovány jsou hmyzem. Květy jsou bílé, vonící, 2 až 3 cm veliké, obvykle 5četné, petaly podlouhlé, asi 15 x 6 mm velké, tyčinky asi 14 mm, semeníky téměř kulovité.\n\nPlody jsou bobule (hesperidium) ve velikostech 5 až 12 cm, kulovité až oválné. Kůra plodu (perikarp) bývá barvy žluté, oranžové nebo šarlatově červené, je poměrně tenká, přiléhající k dužnině, někdy obtížně loupatelná. Dužina je tvořena klínovitými semeníkovými pouzdry vyplněnými tenkostěnnými váčky, které obsahují sladkou šťávu obklopující semena umístěná na středoúhlé semenici. Dužina je barvy žluté až oranžové, u některých kultivarů i fialově červené a je šťavnatá, osvěžující sladkokyselé chuti. Semena poměrně velká, mnohozárodečná (polyembryonická), existují i bezsemenné kultivary.\n\nPlody jsou kvalitním zdrojem vitamínu C a konzumují se čerstvé, kompotují se nebo lisují na osvěžující šťávu. Téměř 90% produkce pomerančů je průmyslově zpracováno. Ze slupek se získává pektin a hlavně esenciální oleje, které slouží k aromatizaci potravin a v kosmetice, v menší míře se používají v lékařství k výrobě tinktur.\n\nKvětu se pro jeho vůní a chuť používá jako upravující složka řady čajových směsí. V lidovém lékařství se užívají okvětní plátky svařené se solí k uklidnění nervů, proti astmatu, vysokému tlaku, horečce a zvracení, svařené s cukrem proti nechutenství.\n\nPomerančovníky se dělí podle vlastnosti plodů do tří základních skupin:\n\nRočně se sklidí asi 60 milionů tun citrusových plodů. Skoro 70 % připadá na pomeranče. Z jednoho stromu pomerančovníku, který je v průmětu 6–10 m vysoký, se ročně sklidí 7000–8000 plodů, známé jsou i výnosy 20 000 plodů. Pomerančovníky mají kvalitní plody jen tehdy, projdou-li obdobím chladu. Pro poskytnutí co největší a kvalitní úrody nutno stromy prořezávat.\n\nPřestože pomerančovník snese poměrně různorodé subtropické podnebí, jednotlivé kultivary jsou k docílení maximálního a kvalitního výnosu vázány na určité zeměpisné oblasti. Všeobecně pomerančovník nesnáší přemočená místa ani vysokou vzdušnou vlhkost. V období velkého sucha je však nutno stromy zavlažovat. Během plné vegetace požaduje vysokou teplotu a hodně slunečního svitu, v období klidu přežije krátkodobý pokles teplot pod bod mrazu. Nesnáší zasolenou půdu, ideální pH je okolo 5 až 8. Stromy se dožívají až 100 let, ale z ekonomických důvodů se počítá s životností 30 let. Nové stromky se vypěstují roubováním na podnože vyrostlé ze semen, pak plodí za cca 5 let. Pomerančovníky se také vysazují poblíž lidských obydlí i jako solitéry pro poskytnutí stínu.\n\nTabulka udává dlouhodobě průměrný obsah živin, prvků, vitamínů a dalších nutričních parametrů zjištěných v pomerančích.\n\n"}
{"id": "23336", "url": "https://cs.wikipedia.org/wiki?curid=23336", "title": "Pátek", "text": "Pátek\n\nPátek je podle mezinárodní normy ISO 8601 označení pro pátý den po neděli (odtud i jeho název). V českém občanském kalendáři je počítán za pátý den týdne, v tradičním židovském a křesťanském kalendáři za den šestý. Ve většině zemí posledním z pěti pracovních dní před víkendem. V některých oblastech světa se počítá jako šestý den, protože se týden začíná nedělí. V některých zemích je pátek první den víkendu a neděle je první pracovní den. V Saúdské Arábii a Íránu je pátek poslední den víkendu (v sobotu je první pracovní den). Tatáž situace byla v Bahrajnu, Spojených arabských emirátech a Kuvajtu (od roku 2006 je tam pátek první den víkendu a neděle je začátek pracovního týdne).\nPátek je významný pro islám, neboť je to den společné týdenní modlitby v mešitě.\n\nPro křesťanství pátek dnem smrti Ježíše Krista, proto je to v mnoha církvích den pokání a postu. V byzantském ritu se zvlášť připomíná sv. Kříž.\n\nPátek může být počítán i jako šestý den v týdnu, pokud neděli chápeme jako první, a nikoli jako poslední den v týdnu. Odtud pochází název ve středověké latině (\"feria sexta\") a portugalštině (\"Sexta-feira\").\n\nV klasické latině se pátek označoval jako \"Dies Veneris\" (Venušin den), z čehož vznikly názvy pátku ve většině románských jazyků (it. \"venerdì\", špan. \"viernes\", fr. \"vendredi\" apod.). Anglické \"Friday\" či německé \"Freitag\" pochází od jména germánské bohyně Frigg, které byl tento den zasvěcen.\n\nZ podobného základu vychází název pátku i v nizozemštině (\"vrijdag\"), švédštině, norštině a dánštine (\"fredag\"). V hindštině je název pátku \"shukravar\", který vychází z výrazu Shukra, názvu planety Venuše v sanskrtu. Ruský výraz \"пятница\" znamená totéž, co v češtině, tedy pátý den v týdnu. Výraz pro pátek v současné řečtině \"Παρασκευἠ\" odkazuje na přípravy na židovský svátek sabat, který začíná v pátek večer.\n\nVe většině zemí s pětidenním pracovním týdnem je pátek posledním pracovním dnem před víkendem a proto je často nahlížen jako příčina pro oslavu nebo rozptýlení. V některých úřadech je v pátek povoleno nošení méně oficiálního oděvu a proto jsou tyto pátky také známy jako \"Casual Friday\" (Ležérní pátek) nebo \"Dress-Down Friday\".\n\nV Thajsku se s pátkem spojuje modrá barva – viz také Thajský solární kalendář.\n\nV roce 1867, kdy Spojené státy získaly od Ruska Aljašku, byla také nutná změna data, protože v Rusku byl v té době používán juliánský kalendář, zatímco v britských koloniích na americkém kontinentu od roku 1752 kalendář gregoriánský. Proto se v pátek 6. října 1867 změnilo datum na pátek 18. října. S tím souviselo i posunutí datové hranice, která byla dříve vedena po hranicích mezi Aljaškou a britskou Severní Amerikou, včetně kolonie Britské Kolumbie.\n\nŽidovský Sabat začíná se západem Slunce v pátek a trvá do sobotního soumraku.\n\nV křesťanství je Velký pátek pátkem před Velikonocemi. Je připomínkou Ježíšova ukřižování.\n\nNěkteří katolíci a pravověrní anglikáni se tento den zdržují konzumace masa z teplokrevných ušlechtilých zvířat a místo toho se spokojují s rybou. Ovšem dispens umožňuje toto porušit a nahradit jiným pokáním.\n\nKvakeři tradičně nazývají tento den jako \"šestý den\", aby se tak vyhnuli pohanskému původu anglického názvu pátku.\n\nV islámu, je pátek dnem veřejné pobožnosti v mešitách (viz páteční modlitba). V některých islámských zemích týden začíná v neděli a končí v sobotu, podobně jako židovský a křesťanský týden. Ve většině dalších islámských zemích, jako je např. Saúdská Arábie nebo Irák, však týden začíná sobotou a končí v pátek.\n\nParasceve (z řeckého \"paraskeué\") je, zdá se, název nahrazující starší výraz prosábbaton 'pre-sabbath', použitý v knize Júdit (viii, 6) a v titulu žalmu 92 (93). Tento výraz se stal, mezi helénskými Židy, jménem pro pátek a byl převzat řeckými církevními spisovateli po napsání „Učení dvanácti apoštolů“. Patrně tento výraz nejdříve označoval u Židů páteční odpoledne, pak se začal vztahovat na celý den, v kterém se prováděly „přípravy“ na sabat, jak je např. uvedeno v bibli krále Jakuba, kde je toto řecké slovo přeloženo jako „Den přípravy“. Protože zákonné předpisy měly být pečlivě dodržovány, bylo přikázáno na Parasceve připravit před západem Slunce (sabat začínal v páteční nocí) tři pokrmy z vybraných potravin; bylo zakázáno pustit se šestého dne odpoledne do obchodů, které by mohly zasáhnout do sabatu; Augustus oprostil Židy od určitých povinností od deváté hodiny (Flavius Iosephus, \"Židovské starožitnosti\", XVI, vi, 2).\n\nParasceve, jak se zdá, se také aplikovalo v předvečer určitých svátků charakteru sabatu. Patří mezi ně především první den svátku nekvašených chlebů, 15. Nisan. Z Mišny (Pesach, iv, 1, 5) se dozvídáme, že Parasceve Pesachu, ať již připadlo na jakýkoliv den v týdnu, bylo dodržováno ještě více nábožensky než obyčejný pátek, v Judei se končilo s prací v poledne a v Galilei byl celý den volný. Ve školách byly probírány pouze otázky diskutované ohledně tohoto zvláštního Parasceve, odkdy by měl být zahájen odpočinek: Shammai mluví o začátku tohoto dne (večer 13. Nisanu); Hillel tvrdí, že po východu Slunce (ráno 14. Nisanu).\n\nPoužití slova Parasceve v evangeliích navozuje otázku ohledně skutečné dne Kristova ukřižování. Všichni evangelisté uvádějí, že Ježíš zemřel v den Parasceve (Matouš 27:62; Marek 15:42; Lukáš 23:54; Jan 19:14, 31), a je možné z Lukáše, xxiii, 54-56 a Jana, xix, 31, zjistit, že se jednalo o pátek, je však otázkou na který den měsíce Nisan tento pátek připadl. Svatý Jan zřetelně uvádí 14. Nisan, zatímco Synoptici naznačují, že Poslední večeře byla pesachovským jídlem, což vyvolává dojem, že Ježíš byl ukřižován na 15. Nisan. Ale to se těžko slučuje s následujícími fakty: když Jidáš opustil stůl, učedníci předpokládali, že jde koupit věci potřebné ke svátku (Jan 13:29) – a to by nebylo možné, pokud již svátek začal; po večeři on a jeho učedníci opustili město, jak by to udělali lidé detailně seznámení s tím, že mu hrozí zatčení, přičemž na 15. Nisan by to bylo proti Exodu 12:22; následující den ráno Židé ještě nejedli beránka a nadto byla během dne svolána rada; Šimon, který nesl kříž, pravděpodobně přišel z práce (Lukáš 23:26); Ježíš a dva lotrové byli ukřižováni a pak sňati z křížů; Josef z Arimatie zakoupil ten den jemné plátno (Marek 15:46) a Nikodém přinesl asi sto liber směsi myrhy a aloe (Jan 19:39) k pohřbu; konečně ženy připravovaly koření pro balzamování spasitelova těla (Lukáš 23:55) – všechno to jsou věci, které by znesvětily 15. Nisan. Většina vykladačů, kteří si myslí, že Poslední večeře byla jídlem velikonočním nebo je předcházejícím, trvá na tom, že Ježíš byl ukřižován, jak prohlásil svatý Jan, v pátek 14. Nisanu.\n\nV astrologii je pátek spojován s planetou Venuše. Ta spojuje pátek s láskou, mírem a relaxací, stejně jako s citovou silou a potlačenými sny.\n\nV některých kulturách je pátek považován za nešťastný den, zvláště pátek 13. Tato pověra je zvlášť rozšířena v námořnických kruzích; snad nejvíce známá byla pověra, že zahájení plavby v pátek přináší smůlu. V jednom z příběhů loď Královského námořnictva (HMS Friday) byla loď spuštěna na vodu v pátek, velel jí kapitán Friday, a nikdy více o ní již nebylo slyšet.\n\nPoužívání gregoriánského kalendáře a jeho systému přestupného roku má za následek malou statickou neobvyklost, že 13. jakéhokoliv měsíce připadá s mírně větší pravděpodobností na pátek než na jiný den v týdnu. Toto číslo má hodnotu 688/4800, což dává ve výsledku hodnotu 0,1433333..., která je o málo větší než 1/7.\n\n\n\n"}
{"id": "23337", "url": "https://cs.wikipedia.org/wiki?curid=23337", "title": "Čtvrtek", "text": "Čtvrtek\n\nČtvrtek je označení pro čtvrtý den po neděli (odtud i jeho název). V českém občanském kalendáři je považován za čtvrtý den týdne, v tradičním židovském a křesťanském kalendáři je prvním dnem v týdnu neděle, čtvrtek je pátým dnem v týdnu.\nV byzantském ritu je čtvrtek dnem připomínky apoštolů a sv. Mikuláše.\n\nI když český název „čtvrtek“ naznačuje, že týden začíná pondělkem, může se týden počítat i od neděle; potom je čtvrtek pátým dnem v pořadí, jak vysvítá ze středověkého latinského názvu \"feria quinta\" či z portugalského \"quinta-feira\".\n\nPřesto, podle normy ISO 8601, je čtvrtek považován za čtvrtý den v týdnu. Podobně je tomu kromě češtiny i v ostatních slovanských jazycích (polsky \"czwartek\", rusky \"четверг\").\n\nV klasické latině se čtvrtek označoval jako \"Dies Jovis\" (Jovův den), z čehož vznikly názvy čtvrtku ve většině románských jazyků (it. \"Giovedì\", špan. \"jueves\", fr. \"jeudi\" apod.). Anglické \"Thursday\" či německé \"Donnerstag\" pochází od jména germánského boha Thóra; znamená tedy „Thorův den“.\n\nV bavorském nářečí je možné se setkat také s názvem „Pfinztag“, což je převzato z řeckého „pempte hemera“ (pátý den). Tento název měl eliminovat název vycházející ze jména pohanského boha Thóra.\n\nHindský název pro čtvrtek je \"Guruvar\", přičemž \"Guru\" je v sanskrtu název planety Jupiter.\n\nV Thajsku je barvou spojenou se čtvrtkem oranžová.\n\nSir Čtvrtek je název knihy a jméno protagonisty, autorem je australský sci-fi autor Garth Nix.\n\nV hinduistickém náboženství je čtvrtek, který je nazýván \"guruvar\", běžně postním dnem, zvláště v různých částech severní Indie.\n\nKvakeři tradičně označují čtvrtek jako „pátý den“, aby se vyvarovali názvu „Thursday“, vycházejícím ze jména pohanského boha. Označení čtvrtka jako pátého dne v týdnu se používá také v islandštině, moderní řečtině, portugalštině a v moderních semitských jazycích.\n\nV křesťanské tradici zelený čtvrtek je čtvrtkem před Velikonocemi – den, kdy se konala Poslední večeře.\n\nČtvrtek Nanebevstoupení Páně je 40. den po Velikonocích, kdy Ježíš Kristus vstoupil na nebesa.\n\nVe Spojených státech je Den díkůvzdání každoročním svátkem, který se slaví čtvrtý čtvrtek v listopadu.\n\nPrvní čtvrtek v roce spadá vždy do prvního týdne v roce (určuje ho).\n\nV hovorové řeči (zvláště v Německu) bývá čtvrtek označován jako „malý pátek“, což je výraz, vyjadřující zřejmě radost z blížícího se konce pracovního týdne.\n\nAstrologické znamení pro čtvrtek je stejné jako pro planetu Jupiter, což vyplývá i z názvu čtvrtku v románských jazycích.\n\n\n\n"}
{"id": "23340", "url": "https://cs.wikipedia.org/wiki?curid=23340", "title": "Jasan ztepilý", "text": "Jasan ztepilý\n\nJasan ztepilý (\"Fraxinus excelsior\") je většinou statný strom dorůstající výšky 30–40 metrů, případně i více; za méně příznivých podmínek může vyrůst i jako keř.\n\nVětve má šedozelené, pupeny černohnědé, vejčité, i po rozemnutí bez výraznější vůně (tím se snadno odliší od ořešáku královského, který má pupeny podobné, ale charakteristicky voňavé). Kůra je v mládí hladká, šedohnědá, ve stáří přechází v podélně rozpraskanou borku.\n\nListy jsou 20–25 cm dlouhé, vstřícné, lichospeřené, 4–5jařmé, s 9–13 lístky. Jednotlivé lístky jsou vejčité a kopinaté, dlouze zašpičatělé, drobně ostře zubaté, u řapíku přisedlé. Na jaře jasan obráží jako jeden z posledních stromů teprve v dubnu až květnu.\n\nKvěty jsou jedno- nebo oboupohlavné, nahé, v mnoha barevných variacích od bílé po různé odstíny růžové. Květenstvím je postranní lata. Plody jsou úzce podlouhlé křídlaté nažky leskle hnědé barvy rostoucí na dlouhých převislých stopkách. Kvete od dubna do května, před vyrašením listů. Alergologicky je středně významný.\n\nDaří se mu ve vlhkých a podmáčených lesích nebo na sutích. Roste převážně v nížinách a pahorkatinách, výjimečně až po nižší horské polohy (do 1000 m n. m.).\n\nKvalitní, tvrdé a pružné jasanové dřevo se používá zejména v truhlářství, při výrobě nábytku a sportovního náčiní. Jasan je také starou léčivou rostlinou působící močopudně a projímavě. Lístky se užívaly při léčbě revmatismu nebo bércových vředů, kůra údajně snižuje horečku a lze ji využít jako náhražku chininu.\n\n\n\n\n"}
{"id": "23344", "url": "https://cs.wikipedia.org/wiki?curid=23344", "title": "Nágárdžuna", "text": "Nágárdžuna\n\nNágárdžuna (నాగార్జునా) (asi mezi lety 150 n. l. – 250 n. l., některými autory je uváděno 100 n. l. - 165 n. l., ale to je zřejmě nepravdivé) byl indický filozof, zakladatel školy Madhjamaka mahájánového buddhismu a pravděpodobně nejvlivnější buddhistický myslitel po samotném Buddhovi Gautamovi. Stoupenci mahájány věří, že jeho příchod bylpředpovězen samotným Buddhou v několika sútrách, konkrétně v textu zvaném \"Maňdžušrí múlatantra\" a sútře Královského samádhi (\"Samádhirádžasútra\").\n\nJeho spisy byly základem pro vytvoření školy Madhjamaka (Střední cesta), která byla přenesena do Číny pod názvem škola Tří pojednání (San-lun, TZ: 三論 ZZ: 三论). Je mu přisuzováno prohloubení filozofického systému pradžňápáramitových súter. Vyvinul dialektickou metodu, která je založenána na dovedení antiteze ad absurdum. Hlásal, že každá věc a jev existují jen skrz svůj protiklad a na základě toho tvrdil, že vše je relativní, tedy nereálné a prázdné (v sans. \"šúnja\", v pálí \"suňňa\"). Byl také úzce spjat s buddhistickou univerzitou v Nálandě.\n\nO Nágárdžunově životě je známou velice málo, co bychom mohli považovat za skutečná fakta. Na druhou stranu se zachovalo velké množství legend. Pravděpodobně se narodil v jižní Indii poblíž města Nagarjunakondy, které leželo v současném indickém státě Ándhrapradéš. Podle překladatele Kumáradžívy se Nágárdžuna narodil v bráhmanské rodině, ale později konvertoval k buddhismu. Možná tato skutečnost byla důvodem, proč byl jedním z mála významných buddhistických myslitelů, kteří raději psali v sanskrtu než v pálí nebo buddhistickém hybridním sanskrtu. Nágárdžunovo jméno se odvozuje od nága a \"ardžuna\" (strom druhu \"Terminalia arjuna\"). Podle tradice se Nágárdžuna narodil pod takovým stromem a nágové jej svém podmořském paláci vzdělávali v okultních vědách. Potom prý v peklech objevil mahájánové sútry.\n\nPodle legendárního podání překladatele Kumáradžívy od samého mládí Nágárdžuna vykazoval udivující intelektuální schopnosti. Ve věku dvaceti let měl věhlas bráhmany vyučeného tradičním způsobem. Poté zanechal učení a začal se oddávat smyslovým potěšením, až konečně jednoho dne, který se zakončil smrtí jeho dvou blízkých přátel, za něž se cítil zodpovědný, přijal buddhistické mnišské sliby. Velice rychle se obeznámil s Tripitakou. Uvědomiv si velký nepořádek v textech, započal cestu po celé Indii v hledání ztracených mahájánových textů. Slitoval se nad ním Mahánága a zavedl ho do své knihovny súter. Po devadesáti dnech studia je všechny ovládl, ale když nalezl další množství súter, uvědomil si, že je důležitější praxe než učení dalších textů. Poté usedl v samádhi - trpělivosti ne-bytí a vytvořil šástry školy Madhjamaka a napsal precizní komentáře mahájány\nPodle zřídla tibetské tradice a historika Bustona rinpoče jedině stéblo trávy kuša mohlo usmrtit Nágárdžunu, protože v předchozím životě \"nevědomě\" touto trávou usmrtil mravence.\n\nZ Nágárdžunových spisů vyplývá, že byl dobře obeznámen s učením nikájových škol (tj. učením tzv. starých buddhistických škol), tak i s filozofií šířící se mahájány. I když je obecně považován za příslušníka mahájány, často se ve svých pracích opírá o kánon škol mahájánou označovaných jako hínajána. Jeho filozofie je v tomto ohledu velice nezávislá a je tak střední cestou mezi starými a nově vznikajícími školami buddhismu. Je považován za jednoho ze zakladatelů a nejdůležitějších učitelů buddhismu mahájány .\n\nNágárdžunův hlavní přínos buddhistické filozofii tkví v jeho rozvinutí konceptu šúnjátá, neboli \"prázdnoty\", která spojuje další klíčové buddhistické pojmy, konkrétně anátman a pratítjasamutpádu (závislé vznikání). Podle Nágárdžuny jsou nejen živé bytosti bez jakékoli podstaty nebo duše (átman), ale i všechny věci jsou bez \"svabhávy\", jinak řečeno bez \"“vlastní podstaty”\". Jsou-li tedy bez skryté esence, jsou prázdné (šúnjata). Je tomu tak proto, že vznikají podmíněně, nikoli svou vlastní silou, ale v závislosti na podmínkách, které vytvářejí jejich současnou existenci. Podle zákona závislého vznikání je všechno vzájemně zřetězeno, propojeno a spjato, každá věc je vlastně průsečíkem vzájemných vztahů, věci nemohou existovat samy o sobě, jsou ovlivňovány, jsou pomíjivé, nemají svou vlastní podstatu. Věci tedy neexistují samy o sobě, jsou zbaveny vlastních charakteristických rysů, jelikož jsou jen průsečíky vzájemných vztahů, vlastně vůbec jako takové neexistují. Ale jestliže neexistují, neznamená to, že všechno je pouhé nebytí. Právě naopak, protože není bytí (\"bháva\"), nemůže být ani nebytí (\"abháva\") jako jeho protiklad. Jedinou skutečností je prázdnota (v sans. šúnjata, v pálí \"suňňata\"), kterou ovšem nelze ztotožňovat s nebytím. Právě relativita bytí a nebytí je projevem vesmírné prázdnoty. Podle Nágárdžuny je i samotná šúnjata (prázdnota) také \"šúnja\" (prázdná). Prázdnota (šúnjata) je v tomto významu totožná s nirvánou. Kdyby nirvána nebyla také prázdná, ale měla svou podstatu, jednalo by se o totéž, čím je hinduistický Brahman. Brahman je poznán v okamžiku, kdy člověk zjistí, že jeho nejvnitřnější podstata (átman) je totožná s božskou vesmírnou podstatou (Brahman). Nirvána je naopak prožita v okamžiku, kdy člověk zjistí, že nic nemá svou vnitřní podstatu a je tedy prázdné (šúnja). Nirvána tak není žádný konec, ani věčnost, ani nicota, ani vznik čehokoli. Nágáržuna realitu našeho běžného života chápe a vykládá jako vidinu, přelud, fatu morgánu, podobně jako jí jsou „nebeská města polobohů, zaječí parohy nebo syn neplodné ženy“. Příčinou této vidiny je nevědomost (v sans. \"avidjá\", v pálí \"avidždža\") o prázdnotě. Nágárdžuna neustále zdůrazňuje, že prázdnota v žádném případě neznamená nebytí a není s ním totožná. Prázdnota přesahuje bytí i nebytí (\"bhávábháva\"), je s nimi nesrovnatelná. Nebytí může existovat jen ve vztahu k bytí a naopak, avšak vesmírná prázdnota nemá žádný protiklad a je tak absolutní.\n\nNágárdžuna stojí také za rozvinutím tzv. učení o dvou pravdách, které tvrdí, že v buddhismu existují dvě úrovně pravdy, jedna je skutečně pravdivá a druhá je pouze konvencí nebo účelovou pravdou. Tato konvenční pravda je v pozdějších mahájánových textech nazývaná jako \"upája\". Nagárdžuna čerpal z předchozího pojetí této doktríny, které se nachází v \"Kačajanagotta Suttě\" (viz Pálijský kánon) a které rozlišuje mezi \"nítártha\" (jasnými) a \"nejártha\" (skrytými) pojmy. Nagárdžuna rozlišuje mezi \"samvrti\" (konvenční) a \"paramártha\" (konečnou) pravdou. (Ádi Šankara nazval analogická pojetí \"vjavahárika\" a \"paramárthika\".) Podle Nágárdžuny je tak celá Buddhova nauka rozdělena na část ezoterickou a část exoterickou. Řekl: \"„Jsou dvě Buddhova učení. Jedno je tajné (sans. guhja) pro zasvěcence, druhé je zjevné (v sans. vjakta) a má cestu snadnou (v sans. sahadža) a cestu nesnadnou (v sans. kathina).“\"\n\nVedánta sútra 2.2.32 (\"sarvathánupapatte ca\") oponuje filozofii o šúnjatě.\nPokud jsou prostředky poznání a argumenty prázdné, nelze podle ní tuto filozofii prosadit.\n\nReference.\n"}
{"id": "23346", "url": "https://cs.wikipedia.org/wiki?curid=23346", "title": "Jaderná elektrárna Dukovany", "text": "Jaderná elektrárna Dukovany\n\nJaderná elektrárna Dukovany (zkratkou EDU, dříve JEDU) je první provozovanou jadernou elektrárnou na území Česka. Je významným zdrojem české energetické soustavy. Jaderná elektrárna Dukovany je umístěna asi 30 kilometrů jihovýchodně od Třebíče, v trojúhelníku, který je vymezen obcemi Dukovany, Slavětice a Rouchovany. V roce 2013 vyrobila rekordních 15,6 TWh elektrické energie a dlouhodobě pokrývá asi 20 % z celkové spotřeby elektřiny v České republice. Jaderná elektrárna Dukovany má podobný instalovaný výkon jako Jaderná elektrárna Temelín – 2040 MW. Povolení provozu druhého bloku skončilo v roce 2017, elektrárna podala žádost o jeho prodloužení na dalších deset let.\nPro potřeby elektrárny byla vybudována Vodní nádrž Dalešice. V areálu elektrárny je umístěna i sluneční elektrárna o výkonu 10 kW, ČEZ zvažoval postavit v blízkosti Jaderné elektrárny Dukovany rovněž větrnou elektrárnu, ale obyvatelstvo stavbu větrných turbín odmítalo. Na novém parkovišti u elektrárny by měla být postavena střecha s fotovoltaickými panely. Přibude 340 parkovacích míst, stavba by měla být hotova do konce roku 2020. \n\nKaždý poslední čtvrtek v měsíci se v jaderné elektrárně koná snídaně za podpory některé z terapeutických kaváren.\n\nHistorie elektrárny začíná v roce 1970, kdy Sovětský svaz a Československo podepsaly dohodu o stavbě dvou jaderných elektráren (druhou z nich se stala Jaderná elektrárna Jaslovské Bohunice). Elektrárna se začala stavět v roce 1978, první blok byl uveden do provozu v roce 1985 (12. února 1985 byl dosažen minimální kontrolovaný výkon), druhý a třetí blok byl zprovozněn v roce 1986 a poslední, čtvrtý v roce 1987.\n\nVýstavbě elektrárny předcházelo zrušení tří vesnic, v jejichž katastrálních územích byla stavba projektována. Šlo o obec Skryje s jejich místní částí Lipňany a dále o obec Heřmanice. Skryjské území bylo připojeno k území obce Dukovany, heřmanické k území obce Rouchovany. V roce 2017 došlo k rekonstrukci a modernizaci meziskladu vyhořelého paliva, byla zvýšena odolnost stěn, vybudovány nové kabelové kanály, chráničky a další zařízení. Rekonstrukce i projektování modernizace bylo náročné.\n\nV dubnu 2017 skončila v jaderné elektrárně mezinárodní prověrka bezpečnosti provozu, experti z WANO předložili devět oblastí, kde by se měla jaderná elektrárna zlepšit. Za dva roky proběhne kontrola. Při předchozí kontrole měla elektrárna vylepšit více oblastí. V roce 2016 jaderná elektrárna zavedla dopravu zaměstnanců do areálu elektrárny cyklobusem, autobusy vyjíždí z Třebíče.\n\nV roce 2019 byla rekonstruována jedna z chladicích věží elektrárny, byl obnoven povrch a rekonstruovány vnitřní prostory. \n\nV roce 2012 bylo rozhodnuto, že vznikne pracovní skupina, která se bude zabývat eventuální stavbou pátého reaktoru v prostorách u jaderné elektrárny, rozhodnuto ovšem ještě nebylo. Ředitelem elektrárny je od ledna 2015 Miloš Štěpanovský. 9. března 2016 bylo v obci Slavětice rozhodnuto o konání místního referenda o stavbě pátého reaktorového bloku elektrárny. Referendum se týká jak stavby pátého bloku, tak i stavby hlubokozemního úložiště jaderného odpadu. V březnu roku 2016 byla prodloužena na neurčito licence k provozování 1. bloku jaderné elektrárny, v roce 2025 musí elektrárna opět projít kontrolou. V červenci 2016 předala společnost ČEZ Ministerstvu životního prostředí dokumenty pro proces EIA, který má umožnit spustit jaderné elektrárně další bloky. V září roku 2016 v Dolním Rakousku proběhla petice proti dostavbě elektrárny, byla podepsána cca 63 680 lidmi.\n\nDne 25. října 2010 po poradě ekonomických ministrů se zástupci odborů a zaměstnavatelů sdělil ministr průmyslu a obchodu Jan Mládek, že čínské společnosti mají zájem provést dostavbu a rozšíření bloků jaderné elektrárny Dukovany, také byla zveřejněna informace, že čínské společnosti požadují po české vládě slib, že tuto zakázku získají bez výběrového řízení. Jednání o rozšíření elektrárny probíhají od června 2016, kdy byly osloveny společnosti z Francie, USA, Ruska, Japonska, Jižní Koreje a Číny. Reakce celkem 10 společností mají být zveřejněny do konce října téhož roku. Dle Národního akčního plánu rozvoje jaderné energetiky z června 2015 má dojít k výstavbě jednoho nového bloku v Dukovanech s možností rozšíření o blok druhý. Stejně tak v jaderné elektrárně Temelín.\n\nDostavba elektrárny má dle konference z konce roku 2016 zpoždění přibližně čtyři roky. Bývalý senátor za okres Třebíč Vítězslav Jonáš se pro dostavbu elektrárny angažuje v organizaci \"Energetické Třebíčsko\", kdy po konferenci sdělil: \"\"Hledáme politiky s gulemi, kteří budou schopní dělat jasná rozhodnutí. Končíme s politickou korektností, musí nastoupit kontrola.\"\" Reálná životnost zařízení má skončit v roce 2037, pokud do té doby nebude náhrada, tak dle politiků hrozí sociální problémy, neboť na elektrárnu jsou navázány tisíce pracovních míst. Viníkem by dle ministra průmyslu a obchodu Jana Mládka mohl být ministr financí Andrej Babiš, který nevyslal náměstka pro dotvoření týmu pro financování stavby.\n\nV lednu roku 2017 zastupitelstvo Kraje Vysočina podpořilo rozšíření jaderné elektrárny. V březnu 2017 probíhá schvalování pozměňovacího návrhu stavebního zákona, který by dle vyjádření Bohuslava Sobotky mohl urychlit stavbu nového bloku o tři roky. Výstavba by tak mohla začít přibližně v roce 2025 a skončit asi v roce 2035. V roce 2017 pak byla v rámci krajského úřadu Kraje Vysočina ustavena komise, která se bude zabývat rozvojem jaderné elektrárny. Prvním předsedou je hejtman kraje Jiří Běhounek. Jejím cílem je vytváření tlaku na instituce, které by mohly urychli stavbu nového bloku.\n\nSdružení \"Energetické Třebíčsko\" plánuje představení všech šesti společností, které usilují o zakázku na stavbu elektrárny, první se v květnu 2017 představila jihokorejská státem vlastněná společnost Korea Hydro & Nuclear Power. Uvedla, že představila dva návrhy pokročilých reaktorů pro dukovanskou elektrárnu. Uvedla také, že případná výhra v tendru na stavbu elektrárny by přinesla hodně práce i pro občany místní, protože zaměstnanci korejské společnosti budou potřebovat vystavět byty, školku či nemocnici. V roce 2017 se při jednání v jaderné elektrárně shodli členové stálého výboru pro jadernou energetiku na tom, že nový blok jaderné elektrárny bude investovat ČEZ či stát, odpadla tak možnost, že by investici zajistil zahraniční investor. Jednalo se také o úpravách trasy od řeky Labe až do Dukovan, kdy bude potřeba provést jednotlivé úpravy.\n\nNa konci června 2017 získal druhý blok elektrárny povolení k provozu na dobu neurčitou. První blok získal toto povolení již v březnu téhož roku.\n\nDne 19. září 2017 se v Třebíči konalo setkání u kulatého stolu se zájemci o dostavbu 5. bloku jaderné elektrárny Dukovany, tentokrát se společností China General Nuclear. Setkání pořádá sdružení Energetické Třebíčsko, další setkání proběhnou se společnostmi Rosatom (Rusko), EDP (Francie), Westinghouse Electric Company (USA, Japonsko), KHNP (Jižní Korea). Čínská společnost chce do jaderné elektrárny instalovat reaktor třetí generace HPR 1000, ten je vodou chlazený a má životnost 60 let, parogenerátor by byl přivezen do Dukovan po silnici, ale je nutné silnice zlepšit.\n\nV roce 2017 byla také publikována tzv. \"Dukovanská výzva\", kdy starostové obcí v sousedství elektrárny, tj. Rešic, Horních Dubňan, Mohelna, Rouchovan, Slavětic a města Moravského Krumlova podepsali a zveřejnili to, že chtějí získat pátý blok jaderné elektrárny v Dukovanech. Stavba by tak měla začít snad již kolem roku 2025, kdy to se dle kritiků stavby již nemusí povést. Dne 13. listopadu 2017 požádala společnost ČEZ o posouzení vlivu nových jaderných bloků na životní prostředí. Elektrárna dostala tisíce podnětů v rámci zjištění vlivu nových bloků, velký zájem byl z Rakouska a Německa. Posuzována byla například půda v místě budoucí stavby, vlivy na vodní zdroje a na řeku Jihlavu. Dále budou informovány dotčené obce, které se budou moci vyjádřit. Dokončení procesu se očekává přibližně za 1,5 roku, kdy elektrárna Temelín získala stanovisko za 2,5 roku.\n\nDo konce roku 2018 se má dle Správy úložišť jaderného odpadu finalizovat možná místa pro lokality hlubinného úložiště radioaktivního odpadu. Jedna z lokalit pravděpodobně bude západně od obce Dukovany (tzv. lokalita Dukovany západ). V roce 2017 také bylo uvedeno, že může existovat i tzv. plán B, kdy se ČEZ připravuje na prodloužení provozu stávajících bloků až do roku 2045, ač původně měly být jejich provoz ukončen v roce 2035. Podle Dany Drábové je provoz elektrárny Dukovany zcela jistě rentabilní do roku 2025, do roku 2035 to také ještě vychází a do roku 2045 je to komplikované. Jaderná elektrárna se na konci roku 2017 stala součástí nově uvedeného Integrovaného tiskového střediska v Brně, to sídlí na Lidické ulici v základně Hasičského záchranného sboru ČR. Toto středisko má usnadnit komunikaci mezi složkami integrovaného záchranného systému.\n\nV březnu roku 2018 byl odstaven druhý blok, byla vyměněna pětina paliva a rekonstruovány podružné rozvaděče, ty se budou až do roku 2022 měnit i na dalších blocích.\n\nV srpnu roku 2019 stavba nových bloků jaderné elektrárny získal kladné stanovisko vlivu na životní prostředí (tzv. EIA), stanovisko vydalo ministerstvo pro životní prostředí. Bylo oznámeno, že roku 2020 začne ČEZ hledat dodavatele pro nový blok.\n\nPodle ČEZ by při současných cenách elektřiny (2019) byla stavba nového bloku za přibližně 200 miliard nerentabilní, ČEZ, tak nechce investici hradit sám, možnosti jsou takové, že by mohl vypomoci stát.\n\nPodle vyjádření ministra průmyslu Karla Havlíčka a obchodu ze srpna 2019 by stavba nového bloku mohla začít kolem roku 2030. Podle hejtmana kraje Vysočina Jiřího Běhounka by nový blok mohl být dokončen v roce 2036.\n\nPod Jadernou elektrárnou pracuje rovněž informační centrum, to funguje v elektrárně od roku 1994, kdy v roce 2014 proběhla jeho rekonstrukce, v roce 2015 infocentrum navštívilo přibližně 26 000 lidí, v roce 2016 30 331 lidí. Do infocentra dalešické vodní nádrže dorazilo v roce 2016 celkem 11 528 návštěvníků. V infocentru jaderné elektrárny pak od roku 1994 prošlo více než půl milionu turistů. V roce 2018 návštěvnické centrum elektrárny navštívilo více než 36 tisíc návštěvníků. Od roku 1994 pak to bylo 680 720 návštěvníků. V roce 2018 centrum navštívilo celkem 762 zahraničních návštěvníků. Na konci roku 2019 byla dokončena rekonstrukce infocentra, od roku 2020 je v provozu model aktivní zóny v poměru 1:1 a další nové expozice. Za roku 2019 navštívilo infocentrum téměř 40 tisíc návštěvníků.\n\nV první polovině roku 2018 byla nedaleko závodní jídelny v elektrárně vybudována bylinková zahrádka, kdy vypěstované byliny jsou využívány k dochucování pokrmů závodní jídelny, Případné přebytky slouží jako dárky pro návštěvníky elektrárny. Studenti Fakulty stavební VUT vytvořili návrhy nových budov a nových prostor před elektrárnou.\n\nBěhem prosince roku 2019 byla jedna z chladících věží nasvícena obrázkem vánočního stromu, byl vysoký 125 metrů a nejvyšší na Vysočině.\n\nElektrárna patří mezi první třetinu nejbezpečnějších jaderných elektráren s tlakovodním reaktorem na světě. Kolektivní efektivní dávka pracovníků elektrárny v roce 2005 byla 0,15 mSv na blok, což je hluboko pod bezpečnostními normami (roční limit pro pracovníky s ionizujícím zářením je 50 mSv za rok, a 100 mSv během 5 let). Elektrárna je držitelem osvědčení \"Bezpečný podnik\", který vydává Ministerstvo práce a sociálních věcí pod garancí Českého úřadu bezpečnosti práce.\n\nPrincip netrestání za ne-úmyslné a včasné nahlášení chyby. Je to velmi důležitý princip na cestě k bezpečnému provozu. Okamžité nahlášení chyby umožňuje minimalizovat ztrátu výroby a po vysvětlení události se vrátit s jistotou zpět do běžného provozu. Přiznání také umožňuje zlepšit bezpečnostní předpisy a instrukce tak, aby k podobným omylům už nemuselo docházet. V roce 2010 došlo vinou jednoho neopatrného pracovníka k automatickému vypnutí jednoho z reaktorů. Částí oděvu přepnul důležitý přepínač v rezervní dozorně (rezervní – kdyby se ta provozní dozorna stala z nějakého důvodu neobyvatelná). Celková ztráta z ne-výroby byla několik milionů korun (cena nevyrobené elektřiny za celou dobu výpadku jednoho ze čtyř reaktorů). Vážnější ohrožení bezpečnosti nehrozilo a po několika hodinách byla výroba elektrické energie v předmětném reaktoru obnovena. Zmíněný technik měl sice velkou ostudu, ale protože při své práci neporušoval žádný bezpečnostní ani provozní předpis (snad kromě maximální opatrnosti) nebyl nijak pokutován či potrestán. Bylo možné podívat se nově na pracovní oděvy a zařadit událost do vstupních a specializovaných školení.\n\n\"Po-Fukušimská opatření.\" V roce 2011 v reakci na havárii v japonské elektrárně Fukušima prošla Jaderná elektrárna Dukovany stejně jako všechny elektrárny na světě tzv. \"zátěžovými-stress-testy\". Ty prokázaly jednak značnou odolnost elektrárny proti nadprojektovým přírodním pohromám. Jednak byla vytipována řada bezpečnostních opatření, tak aby elektrárna byla s dostatečnou rezervou schopna odolat i přírodním katastrofám, ke kterým by mohlo během 10 000 let dojít. Jedná se o dvakrát silnější zemětřesení, než s jakými se uvažovalo dosud. Nárazový vítr 216 km/hod, extrémní teploty +- 46 °C, přívalové srážky vyvolávající zátěž střech cca 200 Kp/m. Elektrárna také musí zvládnout svou soběstačnost 72 hod bez okolní infrastruktury – komunikace, provozní média, energie a jakákoli vnější pomoc, a další. Zodolňování elektrárny probíhá podle \"akčního plánu\" a bude ukončeno v roce 2017. Navazuje na požadavky \"LTO – Long Term Operation\" dlouhodobého provozu jehož cílem je dovybavit elektrárnu tak, aby mohla být v bezpečném provozu ještě 20 let po dosažení projektové délky provozu – 30 let. Kontrola svarů a celkem 400 dní plánovaných odstávek pokračuje i v roce 2017.\n\nDne 1. ledna 2017 byl změněn Atomový zákon, kdy je tak nutné, aby vstup do tzv. životně důležitých prostor byl povolen pouze lidem s platnou bezpečnostní prověrkou, kterou uděluje Národní bezpečnostní úřad. Zavedení tohoto opatření musí nastat do roku 2020.\n\nDne 15. května 2017 proběhlo třídenní cvičení Zóna 2017, cvičení simulovalo únik radioaktivních látek. V říjnu 2017 proběhly testy a prověření hermetických boxů v bloku č. 3, vše plně splnilo normy. V listopadu 2017 elektrárna získala titul Bezpečný podnik, získala jej již posedmé a obhájila jeho zisk z roku 2016. V prosinci roku 2017 získala elektrárna povolení pro provoz všech bloků na dobu neurčitou. Příprava trvala asi dva roky.\n\nOd roku 2020 se zpřísnily normy, kdy tak do strategických prostor elektrárny budou pracovníci vstupovat pouze s platnou bezpečnostní kvalifikací a nejméně ve dvou. Celkem bylo do května roku 2019 prověřeno přibližně 1500 lidí. Nově byly také upraveny vstupy a ploty, celková investice přesáhla 1,2 miliardy Kč. Součástí bezpečnostních opatření v okolí elektrárny je bezletová zóna a speciální policejní jednotka, která sídlí na Jaderné elektrárně Dukovany. V prosinci roku 2019 elektrárna splnila mezinárodní normy ochrany prostředí, to prohlásilo šetření auditorů, které skončilo v prosinci roku 2019.\n\nV květnu roku 2019 absolvovali hasiči z jednotky přítomné na jaderné elektrárně cvičení ve speciálním kontejneru. \n\nV celé třicetileté historii čtyř výrobních bloků se stala jediná porucha klasifikovaná podle mezinárodní stupnice INES2. Došlo k ní na počátku devadesátých let, z vnějšího podnětu, ve Slavětické rozvodně odpojením elektrárny od vnější rozvodné sítě. Porucha spočívala především v tom, že jeden ze tří bloků v provozu nezreguloval programově na tzv. vlastní spotřebu, ale jeho chlazení zajistil až start k tomu určených dieselgenerátorů. Kromě ztráty výroby a iluze o tom, že něco takového se nemůže stát, nedošlo k žádným škodám.\n\nV pondělí 3. listopadu 2014 vznikla netěsnost na jednom ze tří systémů technické vody, zajišťující chlazení důležitých technických a bezpečnostních systémů pro 3. a 4. výrobní blok. Chlazení těchto bloků bylo převedeno na zbývající dva chladicí systémy. Jelikož však přísné bezpečnostní předpisy nedovolují elektrárnu tímto způsobem provozovat déle jak 72 hodin, rozhodlo vedení elektrárny 3. a 4. blok odstavit, protože v této lhůtě nebylo možné poruchu odstranit. Po opravě začal 18. listopadu 2014 dodávat 3. blok a o den později i 4. blok znovu elektrickou energii.\n\nV roce 1994 došlo k požáru jednoho ze dvojice odbočkových transformátorů 32MVA na 3. bloku (slouží pro napájení vlastní spotřeby bloku), umístěného před budovou strojovny. Jeho hašení hasicí pěnou vedlo k úniku pěny kanalizací přes běžné retenční nádrže vodního odpadového hospodářství do Skryjského potoka a Mohelské přehrady, kde byla zachycována nornou stěnou. I když se nejednalo o ekologickou \"katastrofu\", hasiči EDU použili pěnu, která byla odbouratelná přírodními procesy, vedl uvedený případ ke stavbě větší retenční nádrže na Skryjském potoce, která je schopna zachytit každý únik z Jaderné elektrárny Dukovany.\n\nEDU je držitelem certifikátu certifikát ISO 14001 – Ekologický podnik. Za 30 let svého provozu (1985–2015) Dukovany vyrobily 395,4 TWh, energii ekvivalentní spálení 390 mil. t uhlí, díky čemuž do atmosféry nemuselo být vypuštěno 493 milionů tun CO. Jde o přibližně stejné množství, které vypustí do ovzduší 5,2 milionu v Česku evidovaných motorových vozidel v průběhu 25 let. V roce 2017 získala elektrárna certifikát Environmentální vyúčtování společnosti Asekol, za přínos ekologii, kdy zaměstnanci elektrárny zpětně vrátili 4182 kg elektrospotřebičů. V roce 2001 také elektrárna získala certifikát Det Norske Veritas.\n\nNa státem kontrolovaný „jaderný účet“ (fond shromažďující prostředky na výstavbu a správu trvalého úložiště vyhořelého jaderného paliva) platí 50 Kč za každou vyrobenou MWh, denně tedy přibližně 2,1–2,4 mil. Kč.\n\nV areálu jaderné elektrárny žijí různé druhy zvířat, v nádrži pod chladicími věžemi žilo několik úhořů, kteří nejspíš pochází z vod Dalešické nádrže. V blízké retenční nádrži žijí bobři. V areálu pak žijí taky zajíci, holubi a liška, nově také na chladicích věžích zahnízdily poštolky a pracovníci elektrárny se snaží nalákat sokoly. Dne 2. ledna 2017 byli odchyceni netopýři. V srpnu roku 2018 se v areálu elektrárny objevila užovka.\n\nV červnu 2017 ekologičtí aktivisté promítli ekologické symboly na chladicí věže jaderné elektrárny.\n\nV roce 2018 v období letního sucha nestačilo dopouštění Dalešické přehrady v rámci vody, která je čerpána pro chlazení elektrárny, docházelo tak k poklesu vody v nádrži.\n\nV areálu jaderné elektrárny byla v roce 2019 rychlodobíjecí stanice pro elektromobily.\n\nElektrárna stála 25 mld. Kčs, podle údajů ČEZ se od doby uvedení do provozu do roku 2005 už dvakrát zaplatila. Náklady na výrobu elektřiny v Dukovanech se odhadují na cca 60 haléřů za kWh, což je nejméně v Česku. Výroba v roce 2016 byla nejnižší od roku 1988.\n\nKoeficient ročního využití za rok 2012 dosáhl 85,51%.\n\nZdroje: ČEZ, ČTK, ČSÚ\n\nOd roku 2012 má jaderná elektrárna Dukovany čtyři bloky VVER 440, typ V 213, původně každý o elektrickém výkonu 440 MW, dnes díky modernizaci z let 2005–2012 o dosažitelném elektrickém výkonu 4 × 510 MW. \n\nV aktivní zóně každého reaktoru je umístěno 312 palivových souborů. Každý palivový soubor je tvořen 126 palivovými proutky, ve kterých je palivo hermeticky uzavřeno. Mimo to je v reaktoru 37 regulačních kazet s palivovou částí. Výška aktivní zóny je 2,5 m, průměr 2,88 m.\n\nPalivem je uran obohacený na přibližně 4,25 % U (tato hodnota se může měnit). V reaktoru se vyměňuje jedna pětina palivových tyčí ročně. Vsázka paliva reaktoru má hmotnost 42 tun. V březnu roku 2018 došlo k výměně 78 z 349 palivových kazet, následně budou kazety chladnout šest let v sousedním palivovém bazénu.\n\nObjem chladiva v primárním okruhu je 209 m³. Reaktorem za hodinu proteče 42 000 m³ vody.\n\nJako zdroj technologické vody (především pro chlazení) slouží vodní dílo Dalešice, společně s vyrovnávací nádrží, vodní nádrž Mohelno. Dalešice zároveň fungují jako přečerpávací elektrárna (výkon 480 MW) (výkon byl dimenzován tak, aby dokázal v případě poruchy nahradit jeden blok jaderné elektrárny). Celá tato soustava tak může pružně reagovat na aktuální energetické potřeby.\n\nElektrárna má 8 chladicích věží. Z nich uniká přibližně 500 kg vodní páry za sekundu na odváděný výkon 1000 MWe. Poslední studie vodního režimu povodí řeky Jihlavy nad přehradou Dalešice ukazují, že chlazení nové elektrárny není problémem pro případnou dostavbu 5. reaktoru, neboť kapacita povodí a Dalešické přehrady stačí i pro nové bloky s výkonem přes 1000 MWe. Současná legislativní situace však povolení a stavbu nových jaderných bloků prodlužuje tak, že při stavbě 5. bloku EDU půjde o náhradu starších bloků VVER440 a ne o rozšíření výkonu elektrárny.\n\nJiž v roce 1985 se plánovalo zásobit teplem z elektrárny město Brno, teplovod měl stát 1,9 miliardy korun. Kvůli změně režimu a později také kvůli ekonomické nevýhodnosti byl projekt zastaven. Vzhledem k rostoucím cenám energií se teplovod o délce 40 km začal znovu připravovat. Pro jeho realizaci je však třeba zajistit aktivní podporu města Brna i pokračování energetiky v EDU. Při současné kolísající ceně energií a paliv jsou však investice s dlouhodobou návratností v nejistotě, která zásadní rozhodnutí těchto staveb znesnadňuje.\n\nSdružení Energetické Třebíčsko obnovilo plány pro vytápění města Brna. Nechalo přepravovat studii na současné parametry. Částka za podzemní teplovod by měla dosáhnout asi 4 nebo 5 miliard Kč.\n\nV areálu jaderné elektrárny Dukovany jsou kromě čtyř reaktorových bloků další dvě jaderná zařízení, úložiště nízko a středně radioaktivních odpadů a dva sklady použitého jaderného paliva, z nichž jeden je zcela zaplněn. \n\nCca 1 km severozápadně od areálu elektrárny se nachází meteorologická observatoř pro měření meteorologických prvků a radiace, jejíž součástí je 136 m vysoký meteorologický stožár (pro měření směru, rychlosti větru, teploty a vlhkosti vzduchu v daných hladinách), doplněno o měření vertikálního profilu charakteristik turbulence atmosféry akustickým systémem SODAR-RASS.\n\nVšechna měření a pozorování pro potřeby elektrárny Dukovany jsou realizována v souladu s platnými mezinárodními normami IAEA (International Atomic Energy Agency, česky Mezinárodní agentura pro atomovou energii). Meteorologická observatoř zároveň plní úkoly vyplývající z náplně standardních pozemních meteorologických stanic, obdobně jako meteorologická observatoř při jaderné elektrárně Temelín.\n\nO fiktivní havárii Jaderné elektrárny Dukovany pojednává rakouský film z roku 2008.\n\n\n"}
{"id": "23351", "url": "https://cs.wikipedia.org/wiki?curid=23351", "title": "Blízký východ", "text": "Blízký východ\n\nBlízký východ nebo také Přední východ ( , ) je označení pro oblast východního Středomoří a případně i přilehlých oblastí. Pojem vznikl z evropského pohledu jako protiklad Dálného východu.\n\nVlivem angličtiny se používá výraz Střední východ (\"Middle East\"), označující rozšířenou oblast Blízkého východu a přejímaný i do jiných jazyků. \n\nBlízký východ je oblast zasahující severovýchodní Afriku, jihozápadní Asii a jihovýchodní Evropu, kterou tvoří státy: Bahrajn, Egypt, Irák, Írán, Izrael, Jordánsko, Katar, Kuvajt, Libanon, Omán, Jemen, Saúdská Arábie, Sýrie, Turecko a Spojené arabské emiráty. Tato oblast, kde se setkávají tři kontinenty, je místem, kde vznikly nejstarší lidské civilizace a současně je místem vzniku tří základních světových monoteistických náboženství, kterými jsou judaismus, křesťanství a islám.\n\nV údolí velkých řek v oblasti dnešního Blízkého východu vznikly nejstarší lidské civilizace: egyptská v údolí řeky Nil a sumersko-akkadská u soutoku řek Eufrat a Tigris (pro úplnost dál na východ vznikly další jedinečné kultury v údolí řeky Indu, v dnešním Pákistánu, a v Číně na břehu řeky Chuang-che, česky „Žlutá řeka“). Ze všech starobylých kultur, které přežily až do počátku křesťanské doby a udržely si svůj osobitý charakter i původní jazyk, je nejstarší kultura egyptská. Rozlohu Egypta vymezovalo údolí dolního toku a delty řeky Nil. Zde se vyvinula vyspělá civilizace, která přetrvala 2500 let. Nejstarší známá zemědělská společenství vznikla na dolním toku řek Eufrat a Tigris v Mezopotámii. Mezi prvními lidmi, kteří se zde před více než 7000 let usadili, byli Sumerové.\n\nPrvní sumerské obyvatelstvo se objevilo na přelomu 4. a 3. tisíciletí př. n. l. Ve starověku byla Mezopotámie rozdělena na severní Asýrii a jižní Babylonii. Horní část Babylonie se nazývala Akkadská říše a dolní Sumer. Dnes tvoří toto území jižní část Iráku. Sumerové byli národ neznámého původu rasového a jazykového, Akkaďané byli semité. Tato území se stala mimořádně úrodnými, protože stejně jako v Egyptě se lidé naučili regulovat záplavy Nilu, byla i oblast Sumeru a Akkadu propojena přirozenými i umělými kanály. To vše předpokládalo spolupráci lidí a začaly vznikat zpočátku jednotlivé městské státy, které byly silnějšími panovníky spojovány ve větší celky. Významným centrem Mezopotámie se za svého panovníka Chammurapiho (1792–1750 př. n. l.) stal Babylón.\n\nV době, kdy Babylonie dominovala v jižní Mezopotámii, ovládali sever bojovní Asyřané. Nárazníkový stát Asýrie byl zřízen na ochranu proti nájezdům nepřátelských kmenů sídlících v horách na sever a na východ od Babylonie. Království Asyřanů se rozkládalo v údolí horního toku Tigridu v severní části Mezopotámie kolem dnešního Mosulu. Po roce 2000 př. n. l. po sjednocení celé Asýrie začal její tehdejší král pronikat do Sýrie a dál k moři. Kolem roku 1650 př. n. l. se v době války sjednotilo několik malých městských států. Výsledkem byl vznik bohatého a mocného království Chetitů. Chetité vyplenili v roce 1595 př. n. l. Babylonii a postupně obsadili Anatolii, Sýrii i Levantu a ohrozili moc Asyřanů a Egypťanů v této oblasti. Na jejich říši útočily různé kmeny, což postupně vedlo na přelomu 4. a 3. tisíciletí př. n. l. k jejich zániku.\n\nOblast od horního toku Eufratu po Sínajský poloostrov a od Středozemního moře po Arabskou poušť byla označována jako Syropalestina. V minulosti to byla oblast politicky nejednotná, rozdrobená v množství městských státečků, do které zasahovaly sousední velmoci – z jihu Egypt, ze severozápadu Chetité, od východu Asyřané aj. Do příchodu Izraele tvořila Palestina kulturní jednotu se Sýrií, a proto se mluví o Syropalestině. Od počátku 3. tisíciletí př. n. l. pronikali do země semitští přistěhovalci, kteří se na západě označovali jako Kenaanci. Izrael označoval Kenaan zpravidla území na západ od Jordánu. Téměř současně s Izraelem pronikli do Kenaanu spolu s jinými kmeny i Pelištejci. Oblast někdejších pelištejských označil řecký historik Hérodotos, který žil v 5. st. př. n. l., jako „Pelištea“ – Palestina. Hebrejci osídlili Palestinu už zhruba před 4000 lety. Do Palestiny přišli z Uru, ale místo jejich původní vlasti není přesně známo. Název jejich národa znamená „lidé z druhé strany“ Eufratu a jejich historie se vypráví v Bibli. Podle Starého zákona byl otcem prvních Hebrejců Abrahám.\n\nV pobřežním státu Levanty na východním pobřeží Středozemního moře žili Féničané, kteří byli nejlepšími mořeplavci starověku. Na jihu, na východ od soutoku řek Eufrat a Tigris sídlily různé druhy obyvatelstva, mezi nimiž vynikli Peršané. Persie, dnešní Írán, byla nazývána podle dominantního etnika. Původními obyvateli Persie byli Médové a Peršané, kteří přišli ze Střední Asie asi před 2800 lety.\n\nZpočátku byli velice silní Médové. Asi před 2550 lety se vládce Peršanů vzbouřil proti Médům a chopil se moci. Vytvořil z Persie centrum nové mocné říše. Postupné upadání Asýrie vedlo po roce 630 k založení novobabylonské říše, která byla státním útvarem s centrem ve městě Babylón. V letech 626–539 př. n. l., kdy se země zbavila syrské nadvlády, došlo k novému rozkvětu Babylónu. Novobabylonská říše byla v roce 539 vyvrácena Peršany, kteří pak v Babylonii vládli déle než dvě století.\n\nArabský poloostrov připustil vytvoření státních celků jen v jihozápadní Arábii – v Jemenu. Ze severních Arabů vytvořili vlastní stát Nabatejci až začátkem křesťanského letopočtu na území dnešního Jordánska. Nabatejci zde založili své království a jeho hlavním městem se stala Petra. Jordánské skalní město Petra bylo v roce 2007 zařazeno mezi sedm nových nejkrásnějších divů současného světa.\n\nV období starověku pronikali do oblasti dnešního Blízkého východu i civilizace ze západního středomoří. Nejstarší evropská civilizace zvaná mínojská je doložena už kolem roku 3000 př. n. l. z Kréty. V 15. st. př. n. l. se na ostrově usadili Achájové a rozšířili mínojskou civilizaci do Řecka, kde zvláště Mykény a Peloponés se staly jejím novým střediskem.\n\nVe 12 st. př. n. l. propadl mykénský svět zkáze. Koncem 1. tisíciletí př. n. l. pronikly řecké kmeny přes ostrovy Egejského moře až do Malé Asie a usadily se po celém západním pobřeží. Zůstaly roztříštěné v množství městských státečků, dokázaly však zkolonizovat maloasijské a černomořské oblasti. Zásadní obrat ve vývoji událostí způsobili Makedonci, kteří řecké kmeny sjednotili. Díky tažení makedonského krále Alexandra Velikého ve 4. st. př. n. l. napříč Přední Asií až k hranicím Indie se řecký vliv rozšířil po celé jeho obrovské říši. Toto tažení přineslo Orientu výdobytky řeckého ducha a Západ obohatila o zkušenosti a moudrost Východu. V letech 356–323 si Alexandr Veliký po porážce Perské říše v roce 331 zvolil za své hlavní město Babylón.\n\nOblast Blízkého a Středního východu podléhala silně nejen vlivu Řecka, ale i Říma. Dědictví po Alexandru Velikém se v 1. st. př. n. l. ujali na východě Římané, kteří si předtím postupně podmanili celý Západ jak kolem Středozemního moře, ale i hluboko ve střední Evropě až po britské ostrovy, čímž se stali nejmocnější říší starověku. Centrem Římské říše byl Řím. V roce 330 bylo přeneseno hlavní město říše přeneseno z Říma do Byzance vybudované na troskách staršího města a nazvané Konstantinopolis (pozdější Cařihrad, dnešní Istanbul). V roce 395 došlo k rozdělení říše na západořímskou s hlavním městem Římem a východořímskou, ve které zůstala Konstantinopolis jejím hlavním městem až do dobytí Turky v roce 1453. Ta přečkala Řím jako hlavní město téměř o celé tisíciletí. Řím padl pod náporem Germánů v roce 476, ale udržel si své vedoucí duchovní postavení jako sídlo papežů. Byzantská (východořímská) říše původně zahrnovala vedle Řecka většinu Balkánského poloostrova, Malou Asii, Sýrii, Palestinu a Egypt a šířila úplné pořečťování (helénizaci); stále více se odkláněla od oblastí kdysi západořímských.\n\nJudaismus je termín, kterým se zhruba od 19. století označuje náboženství židovského národa – Izraele. Prvním biblickým patriarchou a praotcem izraelského národa je Abrahám. Je vzorem Božího muže, který se poslušně podřídil Božímu povolání.  Asi v roce 2100 př. n. l. se stalo hlavním centrem Mezopotámie město Ur a z tohoto města pocházel Abram, kterému Bůh později dal jméno Abrahám: „Nebudeš se již dál nazývat Abram; tvé jméno bude Abraham. Za otce mnoha věhlasných národů jsem tě určil“. (Gn 17,5). — Bible, Genesis 17,5 Jako ke svému praotci se k Abrahamovi hlásí všechna tři monoteistická náboženství, která  vznikla právě na Blízkém východě : judaismus, křesťanství a islám.\n\nKřesťanství vzniklo z antického judaismu na území Palestiny, kde působil Ježíš Nazaretský. Betlém (tj. dům chleba) je za doby judského krále Heroda Velikého (snad 73 př. n. l. – 4 př. n. l.) a za římského císaře Augusta (63 př. n. l. – 14 n. l.) označován za místo narození Ježíše Krista. Novozákonní evangelia podle Matouše a Lukáše uvádějí: Jméno Jézús (Ježíš) je pořečtěný tvar hebrejského Ješua, což znamená „Hospodin je spása“ (L 1,31). Kristus je hodnostní titul, označení mesiášské funkce (Mt 16,16). Ježíš Kristus, Pán Ježíš,  je vyznáním křesťanské církve (Sk 2,36.38). Tóra označuje Betlém jako město Davidovo, ve kterém byl korunován králem Izraele. Město Betlém leží v centrální části Západního břehu Jordánu při silnici z Jeruzaléma do Hebronu, 7 km jižně od Jeruzaléma. Toto území se na začátku nového tisíciletí nacházelo v Judei. Později patřilo Jordánsku a po šestidenní válce, což bylo vojenské střetnutí mezi Izraelem a koalicí Egypta, Sýrie a Jordánska trvající od 5. – 10. června 1967, připadlo Izraeli.\n\nZa zakladatele islámu je pokládán arabský prorok Muhammad (Mohamed), který se narodil c. 570 v Mekce. Muhammad byl zcestovalým obchodníkem a ovlivnila ho židovsko-křesťanská víra v jednoho boha. Když mu bylo čtyřicet let, prožil údajně prostřednictvím archanděla Gabriela první zvěstování od Boha (Alláha). Tato zjevení (Boží slovo) jsou zachycena v Koránu, svaté knize vyznavačů islámu – muslimů. Poté, co začal Muhammad se svým učením, cítili se vládci Mekky (tzv. Hidžra) ohroženi. Muhammad a jeho učedníci odešli v roce 622 do Medíny (tzv. Jathrib) – nazývané Město prorokovo a tento rok se stal počátkem muslimského kalendáře (hidžra). Počet jeho učedníků rychle stoupal. Muhammad zemřel v roce 632 v Medíně. Mekka je město, které se nachází na západě dnešní Saúdské Arábie a je nejposvátnějším islámským poutním místem na světě. Každý zbožný muslim, který je toho schopen, je povinen aspoň jednou za život vykonat pouť do Mekky. Každý rok se tak do tohoto města vydá na 2 milióny lidí ze všech koutů světa. Medína je město, které se nachází ve vnitrozemí Saúdské Arábie a patří vedle Mekky a Jeruzaléma mezi tři nejposvátnější centra islámu. K vzestupu Islámské říše došlo v letech 630–945. Na vrcholu svého rozmachu se islámská říše rozkládala od dnešního Španělska na západě až do Střední Asie na východě. Pozdější obchodní kontakty muslimů s nemuslimy a misijní či válečná činnost rozšířily islám do velké části světa.\n\nK prvnímu pokusu o zavedení monoteistického náboženství došlo už ve starověkém Egyptě. Egyptský faraon Amenhotep IV., který později změnil své jméno na Achnaton (vládl v letech 1356–1340 př. n. l.), zavedl kult jediného božstva, Atona, slunečního kotouče. Za vlády mladého faraona Tutanchamona, který nastoupil na trůn po Achnatonovi a vládl asi deset let, bylo znovu zavedeno staré náboženství.\n\nMezi 5.–10. stoletím se ve značné části Evropy prosadily feudální vztahy a vznikly a upevnily se raně feudální státy. Dva největší z nich – říše byzantská a říše franská byly ohrožovány nebezpečnými útoky Arabů. Arabové jsou obyvatelstvo semitského původu – jazykově příbuzní Židů, Babyloňanů a Féničanů. Odedávna obývali Arabský poloostrov, stepi mezi Sýrií a Eufratem a jižní Mezopotámií. Nehostinná Arábie jim neposkytovala dostatek stálé výživy, a proto se již v předchozí době několikrát přemístili do bohatých sousedních krajů. V severní Arábii byli kočovníky, kteří se živili chovem ovcí a velbloudů a loupežemi. Dělily se na drobné kmeny beduínů, které mezi sebou neustále zápasily. Základem jejich společenského života byly rodové svazky, ale v polovině 1. století vznikala rodová a kmenová šlechta, která vlastnila velká stáda a podrobovala si chudší příslušníky rodu. V úrodném jižním Jemenu se Arabové živili zemědělstvím a obchodem, který se ubíral po velké karavanní cestě mezi středozemním mořem, Habeší, Indií a východní Asií. Na této důležité obchodní cestě vyrůstalo významné tržiště Mekka. Stalo se zároveň náboženským střediskem všeho arabského obyvatelstva, které sem putovalo k posvátnému prameni Zem-zem v níž mezi stovkami model byl nejvíce uctíván meteorit zvaný „černý kámen“. Město i se svatyní ovládali bohatí rodoví velmoži, kteří drželi v závislosti i okolní stepní kmeny. Počátkem 6. století se části obchodní cesty zmocnili Habešané a Íránci. Poklesem obchodu byli postiženi arabští kupci. Zároveň vzrostl počet bojovných kmenů, kterým tím byla ztížena obživa. Zlepšit a zabezpečit životní podmínky mohlo pouze sjednocení arabských kmenů. Tuto potřebu vyjadřovalo a zároveň uskutečňovalo nové arabské náboženství – islám. Po smrti Muhammada volal nový muslimský panovník (chalífa) po „svaté válce“ – džihádu. Instituce chalífátu, následnictví proroka Mohameda ve vedení obce, se týkala jak náboženské, tak světské moci. S konečnou platností byl chalifát zrušen v Turecku v roce 1924. Od třicátých let 7. století dochází k výbojům arabských kmenů uskutečněných pod praporem islámu, islámské expanzi, které pokračovaly až do počátku 8. století. Pronikání Arabů do Evropy zastavili Frankové v roce 732 v bitvě u Poitiérs.\n\nV roce 637 dobyli muslimští Arabové Palestinu, kterou do té doby ovládala byzantská říše. Palestina byla Svatou zemí pro křesťany i pro muslimy. Koncem 10. století arabská říše jako jednotný celek zanikla. V roce 1095 vyzval papež křesťanské věřící, aby osvobodili Palestinu od muslimské nadvlády, a od roku 1095 do roku 1229 nastalo období křížových výprav. Díky egyptskému sultánovi Saladinovi, který bojoval proti křižákům a dobyl v roce 1291 Palestinu, byl nastolen muslimský řád. Později převzali moc turečtí Seldžukové a Osmani. Turci byli původem kočovníci ze Střední Asie, kteří v 9. století přijali islám.\n\nDědicem Seldžuků se stala Osmanská říše, která byla založena v roce 1299 Osmanem I. Osmanská říše zvítězila nad Byzancí a rychle se rozšířila o Anatolii a část Balkánu. Své výboje do Evropy začala roku 1398. Na krátké období zabránili jejímu rozšiřování Mongolové, ale poté, co v roce 1453 Mehmed II. dobyl Konstantinopol, nastal její zlatý věk. Původní byzantské sídelní město bylo přejmenováno na Istanbul a stalo se centrem velkolepé říše, která ve svém vrcholném období kolem roku 1680 sahala od Alžíru k Persii a od Uher k Arábii. V období od roku 1520 do roku 1566 vládl Sulejman Nádherný, který reformoval osmanskou správu a právní systém. Obohatil všechny oblasti, od architektury po dvorský život. Mezi jeho největší vítězství patřila bitva u Moháče v Uhrách v roce 1526, kde porazil krále českého a uherského Ludvíka Jagelonského. V roce 1529 došlo k neúspěšnému tažení na Vídeň a v roce 1538 došlo k zabrání svatého muslimského města Mekky. V době svého největšího rozkvětu se osmanská říše prosadila i v sunnitském muslimském světě, který uznal její dominantní postavení.\n\nExistence chalifátu zaručovala, že Sulejman mohl při řešení různých problémů využívat úctu, které se mezi poddanými těšila posvátná kniha muslimů – Korán. Přesto byla nadvláda osmanské říše v tomto světě omezená a mnohé muslimské státy si podržely svou nezávislost, např. Persie za dynastie Sáfíjovců, nebo říše Velkých Mogulů v Indii. Suleyman se vydal na tři tažení na východ, do safíjovské říše v Persii. Byla to islámská válka mezi sunnitskými Osmany a šíitskými Peršany. Suleyman dobyl v roce 1534 Bagdád, ale na východním pobřeží Persie nebyl nikdy klid. Války trvaly téměř celé 16. století a odvrátily pozornost od Evropy. Úpadek Osmanské říše začal v posledních desetiletích 16. století. Po smrti Sulejmana I. se stal sultánem jeho syn Selim II. Korupce a protekce se rozmohly na všech stupních civilní a vojenské hirearchie. Vojsko ztratilo kázeň a bojového ducha. Na konci 17. století a na začátku 18. století došlo k porážkám, které vedly ke ztrátě území. Hodnostáři přebírali místní moc a zajišťovali si velkou autonomii.\n\nV 18. a 19. století vliv Blízkého východu v souvislosti s úpadkem Osmanské říše poklesl. V severní Africe a Egyptě ztratili Osmani svůj vliv. Persie zůstala stabilní a vnější síly se jí většinou nedotýkaly. V době zahájení první světové války zůstala Osmanská říše mimo systém znepřátelených aliancí a mohla se svobodně rozhodnout, zda se připojí k  Ústředním mocnostem nebo k Dohodě, nebo si zachová neutralitu. V létě roku 1914 se připojila mezi členy ústředních (centrálních) mocností, které  tvořily Německé císařství, Rakousko-Uhersko a od roku 1915 Bulharsko. Tyto vyhlásily válku státům Dohody, kterou tvořily Velká Británie, Francie a Rusko a byly podporovány USA. V průběhu války se Osmanská říše rychle vyčerpala a dne 26. října 1918 začaly probíhat na palubě vlajkové lodi britské středomořské flotily Agamemmon mírové rozhovory mezi hlavním představitelem spojenců a osmanskou delegací. 30. října 1918 bylo uzavřeno příměří. V roce 1922 došlo ke zrušení sultanátu a tím Osmanská říše zanikla.\n\nUž v průběhu války, v období od listopadu 1915 do března 1916, probíhala tajná jednání mezi zeměmi, které v roce 1907 podepsaly Trojdohodu, tj. Francií a Velkou Británií se souhlasem Ruska, o uzavření dohody, která navrhovala budoucí sféry vlivu v jihozápadní Asii. Smlouva byla založena na předpokladu, že tyto země porazí v průběhu první světové války Osmanskou říši. 16. května 1916 byla podepsána Sykesova-Picotova dohoda oficiálně nazvaná \"Maloasijská dohoda\", aniž se zvažovalo případné pověření ve formě mandátu od budoucí Společnosti národů. Osmanská říše se v první světové válce postavila na stranu zemí, které byly ve válce poraženy. Její území bylo už v průběhu války rozděleno na mandátní území. Dne 10. srpna 1920 byla ve francouzském městě Sèvres uzavřena mezi státy Trojdohody (Dohody) a Osmanskou říší Sévreská smlouva, což byla mírová smlouva, kterou se Osmanská říše vzdala všech nároků na neturecká území. Tato smlouva byla odmítnuta tureckými nacionalisty a parlament ji odmítl ratifikovat. Po řecko-turecké válce došlo 24. července 1923 k revizi této smlouvy tím, že byla v Laussane v jihozápadním Švýcarsku uzavřena Lausannská smlouva, díky které existuje Turecko v hranicích, jak ho známe dnes.     \n\nSykesova-Picotova dohoda podepsaná se souhlasem carské říše představovala tajný plán Francie a Velké Británie na rozdělení sfér vlivu na území poražené Osmanské říše. Na Mírové konferenci ve Versailles dne 30. ledna 1919 schválily vedoucí delegací pěti velmocí – Velké Británie, Francie, Itálie, Japonska a USA – rezoluci, která se stala základem 22. článku Statutu Společnosti národů. Stálo v ní, že „arabský lid ještě není schopen samostatného státního života v obtížných podmínkách moderního světa“, a proto musí být „péče o něj svěřena národům ve formě mandátu“. Mandát byl definován jako „poskytování rad a účast při řízení státu do té doby, než se tyto budou moci stát samostatnými“.\n\nNa základě poválečného uspořádání v letech 1919–1923 je za mandátní území považováno teritorium, na němž se rozkládají takové státy jako Palestina/Izrael, Sýrie, Libanon, Jordánsko, Irák, Egypt, Libye a další země severní Afriky. Spojené státy vyšly z války jako nová světová velmoc, ale nepatřily ke klasickým koloniálním mocnostem. Velké Británii šlo především o získání USA na svou stranu při dalších jednáních s Francií, s cílem prosazovat maximum vlastních teritoriálních zájmů v oblasti Středomoří. Na základě tajných i oficiálních dohod si jednotlivé evropské mocnosti rozdělily území Blízkého východu. V řadě oblastí to znamenalo především nové vytyčení hranic. Nejsou to hranice, jejichž průběh by se sjednával na místě, např. s ohledem na polohu kočovnických pastvišť, nebo na základě kompromisů přijatých reprezentací toho kterého státu. Byly stanoveny v Paříži nebo Londýně bez ohledu na etnickou, náboženskou nebo historickou realitu. Mnohdy jejich stanovení pouze vymezovalo sféry vlivu mezi Velkou Británií a Francií, v případě Libye také Itálií. Tvorba hranic se většinou neshodovala s historickým pozadím daného regionu a došlo k tomu, že hranice jsou vytyčeny doslova „podle pravítka“.\n\nStejným způsobem si koloniální velmoci, především Británie a Francie, ale také Německo, Portugalsko, Španělsko aj. na přelomu 19. a 20. století rozdělily území Afriky. Evropské mocnosti se ještě na počátku šedesátých let 20. století domnívaly, že soustavnými zásahy do arabského společenského organismu prostřednictvím místních mocenských elit povedou tyto společnosti směrem k pokroku, ale především je propojí se svou ekonomikou, která efektivně využije jejich levnou pracovní sílu a surovinové zdroje, především ropu.\n\nNa začátku 21. století se v postkomunistických společnostech ve východní Evropě a v některých zemích střední Asie vyvinuly tendence, pro který se používá pojem \"barevná revoluce\". Její stoupenci si vždy přivlastnili specifickou barvu nebo květinu jako symbol revoluce. Za jejich součást jsou považovány také události, které v období od dubna 2005 do přelomu let 2010/2011 proběhly na Blízkém východě. Kritici barevných revolucí často obviňují nadaci amerického finančníka George Sorose \"Soros Foundations Network\" a vládu USA z podporování, a dokonce i plánování těchto revolucí za účelem svých vlastních zájmů. Sorosova organizace \"Open Society Institute\" se stala vedoucí americkou organizací, ovlivňující politický život v zemích, kde mohla zřídit své pobočky. K dalším organizacím podobného druhu patří \"Freedom House\", který veřejně zařadil Ruskou federaci mezi \"nedemokratické země\", \"National Democratic Institute (NDI)\", a \"National Endowment for Democracy\". Také tímto způsobem ovlivňují Spojené státy zahraniční politiky pod záštitou obou stran, republikánské i demokratické, čímž obě politické strany podporují šíření amerického vlivu ve světě.\n\nZa \"arabské jaro\" byly označeny dramatické události, které od počátku roku 2011 otřásaly zeměmi Blízkého východu a severní Afriky. Toto označení vypustil předčasně do světa už 6. ledna 2011 americký politolog Marc Lynch. Hodilo se to pro televizní debaty, ale ve skutečnosti zastíralo pohled na to, co se skutečně dělo. To, co se odehrálo, nebylo žádné \"arabské jaro\" a pouze vzbudilo nerealistická očekávání, že se v arabském světě brzy vše napraví. Autoritářské režimy, proti nimž byly místní revoluce namířeny, měly být nahrazeny procesem demokratizace státní správy a veřejného života vůbec. Byli to především mladí lidé, kteří vyšli do ulic, ale jejich volání po svržení diktátorů a nastolení oné svobody nebylo provázeno představou o alternativách dosavadního stavu. Není pochyb, že ryze ekonomické důvody jsou jen jedním aspektem, protože ti, kteří v lednu a únoru 2011 protestovali v Káhiře nebo Tunisu, nebo povstalci, kteří svrhli režim Muammar Kaddáfího, vůbec nejsou lidé žijící pod hranicí chudoby. Mladí lidé svá shromáždění organizovali pomocí moderních sociálních sítí. Šlo jim spíše o celkové uvolnění poměrů, o nastolení základních parametrů sociální spravedlnosti, utlumení zvůle úřadů a úpravu pojetí mezilidských vztahů a morálky. Rozhodně v roce 2011 nešlo o výzvy k nastolení systému demokracie západního typu nebo k odluce náboženství od státních institucí a legislativy. Demokracie je výhradně západní koncept, který se vyvinul a vyzrál v rámci určitého historického a sociálně ekonomického uspořádání. Na Blízkém a Středním východě převládá poměrně odlišné pojetí člověka, lidského života, společenských vztahů a vztahu sociálních (rodových, kmenových, etnicko-konfesijních) struktur státu, proto očekávat rozvoj demokracie a západního stylu v daném regionu je nereálné.\n\nGlobální ekonomická nadvláda Západu nad ostatním světem jakoukoliv diskusi o demokracii v regionu naprosto zdiskreditovala. Přesto na Západě dodnes převažuje otevřeně nevyslovované přesvědčení, že země Blízkého východu a severní Afriky stále potřebují politické vedení.\nPo pěti letech dramatického vývoje v některých zemích Blízkého východu sledujeme v zásadě čtyři modelové varianty:\n\n\nProces arabského jara může ještě více zkomplikovat dosavadní selektivní přístup Západu k Blízkému a Střednímu východu, kdy ty nejbrutálnější režimy vládly a často vládnou v zemích, které byly a jsou jeho spojenci. Jako kontraproduktivní se může ukázat narůstající neúcta USA a Západu (tradičně také Izraele) k Organizaci spojených národů, platným normám mezinárodního práva, a dokonce porušování některých ženevských konvencí v průběhu intervencí a preventivních vojenských operací (intervence v Iráku v roce 2003, Libyi v roce 2011 a Sýrii v roce 2013). Tlak USA a Západu, jehož součástí jsme podle některých i my, na některé arabské státy, aby demokratizovaly svůj veřejný život, vedl v roce 2003 dokonce k porušení mnoha norem mezinárodního práva v zájmu vštípení demokracie konkrétní arabské zemi formou vojenské agrese. Politická situace na Blízkém východě představuje reálnou hrozbu pro stabilitu Evropy, zvláště s přihlédnutím ke skutečnosti, že v této oblasti vstoupil do hry tzv. Islámský stát.\n\nVize \"džihádu\", svaté války islámu, pochází z 18. století. Kolem roku 1760 jeden z kmenových náčelníků na Arabském poloostrově, emír Muhammad ibn Saúd přijal do svého kmene potulného kazatele jménem Muhammad ibn Abd-Wahháb, který ztělesňovat ideologii vyžadující absolutní podřízenost. Tato ideologie se odvolávala na Alláhovu autoritu. Náčelník a kazatel, kteří se stali mužem meče a mužem koránu, vytvořili kolem roku 1760  představu ryzího a ničím nepoznamenaného islámu. Wahháb propagoval zásadu „svaté války“ proti každému ze sousedních kmenů, které se nehlásily k jeho způsobu života. Současně bojoval proti uctívání hrobek a svatyní. Uctívání Alláha se mělo vrátit ke svým prapůvodním základům a přikázání bylo nutné dodržovat podle jejich nejpřísnějšího výkladu. Po Prorokově smrti roku 632 v Medíně – tak to alespoň hlásal duchovní Muhammad Ibn Abdul Wahháb – byly principy islámské věrouky falšovány a nesmlouvavá přísnost přikázání a zákazů zmírňována. Tvrdil, že islám byl pokřiven cizími vlivy a žádal návrat ke kořenům víry. Kazatel Wahháb požadoval přihlášení se k tezi, že vládcem světa je jediný a všemocný bůh a že Alláh představuje jednotu, která není v žádném případě „trojjediná“, jak hlásá křesťanství. Došlo k vyhlášení svaté války proti křesťanům, ale také proti šíitům, kteří sice věřili v Alláha, ale navíc i ve svatost Alího, Prorokova zetě, a Husajna, Prorokova vnuka, kteří jsou s prorokem Muhammadem propojeni přímou příbuzenskou linií. K nepřátelům Alláha patřili i Židé. Vykonavateli džihádu se stali mudžáhedíni. \n\nV éře egyptského prezidenta Gamála Abd an Násira v letech 1954-1970 byla náboženská otázka ve sporech arabského světa se Západem bezvýznamná. Široké lidové masy byly pod vlivem nacionalistických a arabských hesel. Náboženské argumenty začaly pozvolna vystupovat do popředí až po červnové šestidenní válce v roce 1967, ve které proti sobě stáli egypští a syrští Arabové a Židé. V arabských zemích se na vzniklou situaci dívali tak, že \"muslimové prohráli s židovským národem, takže pomoc se teď dá očekávat už jenom od Alláha\". Po válce za nezávislost v roce 1948 a suezské válce v roce 1956 došlo ke třetí izraelsko-arabské válce. Roku 1967 zahájili Izraelci vítěznou bleskovou šestidenní válku. Říjnová válka (jomkipurská) v roce 1973 byla připravena Egyptem a Sýrií s cílem vytvořit příznivé politické podmínky pro řešení důsledků války v roce 1967.\n\nNáboženské vlivy značně zesílily zásluhou boje muslimů proti sovětské armádě v Afghánistánu a také v důsledku války v Perském zálivu v letech 1990/91. Díky oběma konfliktům zůstaly jako hrozba pro Západ zachovány islámský fundamentalismus a islámský terorismus.\n\nV polovině roku 1981, kdy sovětské vojsko bojovalo v Afghánistánu, se povstalecké islámské kmeny naučily taktice gerilové války \"hit and run\". Začala poziční válka, která měla trvat dlouhé roky. Svět si potom osvojil termín, jímž se sami začali označovat islámští válečníci: mudžáhid – bojovník za víru. Od roku 1986 byly Spojenými státy dodávány mudžahedínům ve velkém množství rakety FIM-92 Stinger, což byla velmi důležitá zbraň proti sovětským helikoptérám, protože měly velice jednoduchou obsluhu, kterou si každý bojovník rychle osvojil. V severopákistánském městě v Péšaváru se nacházela základna, která měla sloužit jako centrum aktivního odboje proti sovětským okupantům. Svůj stan a logistické základny tam mělo šest militantních organizací, které byly financovány americkou tajnou službou CIA a využívaly pákistánské ochrany. Členové těchto organizací bojovali v afghánské vysočině samostatně – a s americkými zbraněmi.\n\nPůvodním smyslem boje afghánských mudžahedínů bylo zahnání Sovětů za Amudarju, severní hraniční řeku Afghánistánu, aby obnovili někdejší kmenový stát. Boj, na který se připravovala al-Kájda, byl od začátku zaměřen vysloveně nábožensky. Závazkem stát se bojovníkem v Alláhově jménu vzbuzovali členové al-Kájdy pohoršení u ostatních skupin mudžahedínů. V únoru 1989 opustili sovětští vojáci Afghánistán. Přítomnost sovětských vojsk v této zemi nepřinesla žádné výsledky. Nepřátelství mezi kmeny se v žádném případě nezmenšilo. Vůdčí šejkové obnovili staré konflikty. V roce 1994 se ve vesnici Zinzegar zformovala organizace, která chtěla v Afghánistánu nastolit pořádek, nazývaná Tálibán. Talibánci jsou sunnité, kteří byli rozhodujícím způsobem ovlivněni wahhábisty. Opírají se o věroučný princip, že oprávněnost vládnout věřícím získali i v legitimní posloupnosti nastupující historičtí chalífové. Spojené státy a další západní země pomohly vycvičit a vyzbrojit Talibán proti sovětské okupaci a podporovaly jeho vojenské angažmá v době \"občanské\" války v letech 1989–1996. V roce 1994 v oblasti Kandaháru v jihovýchodním Afghánistánu odzbrojili talibánci každého, kdo byl pokládán za mudžahedína. Mudžahedínové, které se nepodařilo odzbrojit, si ponechali své samopaly a odebrali se na sever, směrem ke Kábulu.\n\nMezi Palestinci s mimořádnou vytrvalostí šířila nenávist vůči Američanům bojová organizace Hamás. Tato organizace nezužovala boj Palestinců pouze na Izrael, ale také na všechny jeho podporovatele, především USA a Saúdskou Arábii.\n\n2. dubna 1990 vystoupil irácký představitel Saddám Husajn s projevem, že jeho země bude v dohledné době schopna vyrobit atomovou bombu, čímž by Irák vstoupil na cestu k metě nazývané atomová mocnost. Během léta 1990 se rozhodl Irák, zruinovaný a zavalený dluhy po dlouhé válce s Íránem, uloupit bohatý Kuvajt. 2. srpna 1990 pronikla irácká armáda na kuvajtské území. Na dobytí emirátu stačilo jen několik hodin a stejného dne odvysílalo rádio Bagdád hlášení o spojení Iráku a Kuvajtu. Po obsazení emirátu Kuvajt iráckými vojsky se 2. srpna 1990 Usáma bin Ládin  rozhodl organizovat svaz dobrovolníků, kteří budou ochotni proti Saddámu Husajnovi bojovat.\n\nReakce Washingtonu na sebe nenechala dlouho čekat, protože z pohledu Spojených států byly v ohrožení vyjma Kuvajtu, také veškeré zásoby ropy v Zálivu. Americký prezident G.H.W. Bush vystoupil s požadavkem, že se Husajn musí z Kuvajtu bezpodmínečně stáhnout. Poté zahájily Spojené státy kampaň za vojenskou intervenci v Iráku. Američané chtěli utvořit co nejširší koalici. Dostali souhlas od svých hlavních spojenců: Velké Británie, Kanady, Francie a Itálie. Celkem bylo v koalici 37 států. Vojenská výzbroj byla americkou armádou přepravena na saúdskoarabskou základnu v Dahránu. V noci ze 16. na 17. ledna 1991 započala nejdůležitější fáze války v Perském zálivu.\n\n17. ledna 1991 se objevily stovky amerických a britských letadel nad hlavním městem Iráku – nad Bagdádem. Začíná operace Pouštní bouře a s ní válka v Zálivu. Bombardování Iráku trvalo tři týdny. Ze strany Spojených států a jeho spojenců byla dne 27. února 1991 byla válka ukončena, Irák byl poražen. Američané opustili Irák, protože, jak naznačili iráckému diktátorovi, nechtěli se dál vměšovat do vnitřního dění Iráku, ani se podílet na svržení režimu, přestože se v Iráku otevřely dvě nové fronty: na severu kurdští povstalci dokázali ovládnout asi dvacet lokalit před protiútokem irácké armády, která vrhla na cesty tisíce uprchlíků, a na jihu povstali šíité.\n\nZápadní vojáci se poprvé usadili v srdci Saúdské Arábie. Amerika má od té doby nového nepřítele. Jmenuje se Usáma bin Ládin. Zakladatel al-Káidy se vrátil do Súdské Arábie po odchodu ruských vojsk z Afghánistánu. Hněv Usama bin Ládina na vládnoucí kruhy vlastní země, tj. Saúdské Arábie, se stal doslova nepřátelský, když pochopil. že Spojené státy po vítězství nad Husajnem nepomýšlejí na to, že by své vojenské jednotky z východních provincií Saúdské Arábie stáhly a že saúdskoarabský král Fahd ibn Abdul al-Azíz výslovně požádal prezidenta Bushe o trvalou přítomnost vojenského letectva i pozemních jednotek v Dahrabu u Perského zálivu. Usáma Bin Ládin se odstěhoval do Súdánu a vzal s sebou většinu ze svých čtyř tisíc stoupenců.\n\nKvůli džihádu se dostaly do potíží i Spojené státy. Džihádistický salafismus patří k hlavním ideologickým proudům islamistického terorismu, ze kterého vycházejí organizace al-Káida nebo africká Boko-Haram. Největším teroristickým činem v historii byly útoky čtyřmi unesenými letadly na New York a Washington, které zosnovala a podnikla dne 11. září 2001 teroristická síť al-Káida. Útok provedlo 19 teroristů, z nichž většina byli saúdští Arabové jednající na rozkaz Usáma bin Ládina, který v té době využíval pohostinnosti afghánského tálibánského režimu.  Bylo to podruhé v historii, kdy byla napadena kontinentální část Spojených států /poprvé to byl překvapivý útok Japonců ze 7. prosince 1941 proti přístavu Pearl Harbor na Havaji.\n\nÚtoky 11. září 2001 zcela změnily politickou situaci ve světě a upozornily na to, jak velkou hrozbou je islámský terorismus. Spojené státy se rozhodly posílit svou bezpečnost i provést odvetné akce, a proto zahájily válku proti terorismu. Vyzvaly Afghánistán, aby mu vydal Usámu bin Ládina. Když se tak nestalo, 7. října letecky zaútočily na Afghánistán, kde měla al-Káida své tábory. Následovala pozemní ofenzíva, která vedla k pádu vlády Tálibánu. Ten se však nikdy nepodařilo zcela porazit a válka v zemi pokračuje.\n\nJako aplikace teorie globální demokratizace byla vytvořena „Bushova doktrína\", která přisoudila USA roli jediné supervelmoci, která musí určovat a udržovat světový řád. Jejími hlavními cíli jsou válka proti terorismu, jako hlavní globální bezpečnostní hrozbě, a s tím související vyloučení zbraní hromadného ničení  a v neposlední řadě demokratizace hlavních i regionálních mocností. 20. září 2001 vyhlásil americký prezident G.W.Bush  „válku proti terorismu“ s tezí, že Spojené státy mají právo postavit se proti zemím, které teroristům pomáhají nebo je přechovávají.\n\nPrvním uplatněním Bushovy doktríny v praxi byla vojenská invaze do Afghánistánu a svržení islámského režimu Tálibánu, který Usámu bin Ládinovi v minulosti opakovaně poskytl azyl. Válka v Afghánistánu byla zahájena 7. října 2001 pod názvem operace Trvalá svoboda. Od samého začátku byla vnímána jako první odpověď Spojených států na teroristické útoky 11. září 2001. Začala v době, kdy se tehdejší americké administrativě dostávalo projevů solidarity a podpory celého světa. Ochotu spolupracovat s americkou vládou projevil na počátku října 2001 i pákistánský prezident Parvíz Mušaraf tím, že otevřel svou zemi pro americké letectvo i pozemní vojska. 7. října začali Američané a Britové bombardovat tálibanské jednotky v Afghánistánu. Leteckými útoky proti cílům v Afghánistánu začala \"válka proti terorismu\". Na prvním místě vyhlášeného boje stál Usáma bin Ládin, představitel al-Káidy. Zasažen měl být i tálibánský režim v jihozápadní pákistánské provincii Kandahár. Spojené státy se stejně jako při vzdušných úderech proti Srbsku prováděných v rámci operaci Spojenecká síla v roce 1999 spolehly na tzv. „chirurgické údery“ ze vzduchu. Letecké útoky byly zahájeny 7. října 2001 a zcela zničily vojenské struktury al-Káidy a Tálibánu, zejména brigády, které bránily Kábul. Potom speciální komanda americké armády zajistila úkryty vůdců al-Káidy a postupně je zahnala do omezeného prostoru, a tím připravila jejich obklíčení a následné zničení. Výzbroj bin Ládinových bojovníků tvořily granátomety, lehké a těžké kulomety a rakety FIM-92 Stinger – tj. zbraně, které Spojené státy dodaly v roce 1986 do Afghánistánu v boji proti sovětské armádě. Postupným bombardováním se Severní alianci, která byla složena zejména z Tádžiků a Uzbeků, podařilo ovládnout severní část Afghánistánu. Poslední velké město, které zůstalo v rukou Tálibánu, byl Kandahár na vzdáleném jihu země u Pákistánu. Většina tálibánských vůdců město opustila dříve než padlo do rukou jejich protivníků. Usáma bin Ládin dopaden nebyl, zadržen byl jenom Chálid šajch Mohammed, který útoky naplánoval. I další dopadení teroristé a radikálové během akcí v Afghánistánu a Pákistánu byli internováni na základně Guantánamo na Kubě, kde jim byla odpírána veškerá práva, která jinak mají zadržení zločinci nebo váleční zajatci. Mnozí byli také při výsleších mučeni, což umožnila Bushova administrativa.\n\nV polovině prosince 2001 operace Trvalá svoboda uvázla na pákistánské hranici. Instituce a úřady nově ustavené za podpory Američanů se ukázaly jako slabé, zkorumpované a málo uznávané. Na jejich podporu Rada bezpečnosti OSN zorganizovala umístění Mezinárodních bezpečnostních podpůrných sil (ISAF), jejichž první jednotky přijely v lednu 2002. ISAF nedošla uznání ani u Pentagonu ani u místních kmenů. V srpnu 2003, když se Spojené státy rozhodly soustředit všechno své úsilí na Irák, vyzvaly Severoatlantickou alianci, aby zajistila velení ISAF. Kontingenty ISAF, které tvoří vojska Spojeného království, Německa, Kanady, Nizozemska a Francie, mají zajišťovat hospodářský rozvoj. Tálibové se během této doby dokázali přeměnit z prosté náboženské milice na partyzánskou organizaci, nejúčinnější v dějinách Afghánistánu.  Spojené státy a jejich spojenci za sebou nechali zemi ještě více rozdělenou než kdy předtím a na mnoha místech zcela zničenou, i když některá území dosáhla relativní prosperity.\n\nProsazování demokracie je z perspektivy Bushovy doktríny přípustné i silou, pokud to Spojené státy, ochránce globálního řádu poslední instance, považují za nutné. Po operaci Trvalá svoboda zahájené 7. října 2001 v Afghánistánu byla provedena operace Irácká svoboda 2003 jako druhá fronta globální války proti terorismu. Na konci listopadu 2001 se američtí vojenští stratégové zaměřili na Irák, což potvrdila také bezpečnostní poradkyně prezidenta G. W. Bushe Condoleezza Riceová prohlášením: „Už před 11. zářím jsme věděli, že Saddám Husajn je nesmírně nebezpečný člověk. Představuje nebezpečí pro vlastní lid. Saddám Husajn je hrozbou pro celou oblast Blízkého východu – a představuje ohrožení také pro nás.\" Její slova odrážela prezidentovo rozhodnutí využít šanci a odstranit nebezpečí nazývané Saddám Husajn. George W. Bush americkému lidu oznámil, že v boji proti terorismu nastane po Afghánistánu druhá fáze s odůvodněním, že je nepochybné, že Husajn vlastní biologické zbraně. Německo varovalo před nebezpečím rozšíření konfliktu i na Irák. Jedině britský ministerský předseda Tony Blair byl nezvratně rozhodnut setrvat na straně Spojených států. V létě 2002 měly Spojené státy připraveny plány na invazi do Iráku a zahájily ostrou diplomatickou kampaň k ospravedlnění útoku. Americko-britská invaze měla kódové označení \"Operace Irácká svoboda\". Invaze se zúčastnili vojáci Spojených států, Velké Británie, Austrálie a Polska. Americko-britská invaze začala 20. března 2003, kdy bylo zahájeno krátké intenzivní bombardování politických a vojenských cílů. Jedním z hlavních cílů operace bylo zabít iráckého vůdce. Okupace hlavního města byla formálně dovršena 9. dubna. Spojené státy se po úspěšné invazi rozhodly nastolit přímou okupační správu, která měla v relativně krátkém čase prosadit v Iráku liberární demokracii a tržní hospodářství. Obsazení Fallúdži, Ramádí a dalších někdejších opěrných bašt Saddámova režimu provedla Američany vycvičená „národní armáda“, o niž se opíral demokraticky zvolený režim v Bagdádu. Byla složena z příslušníků šíitských klanů z iráckého středu a jihu a její důstojnický sbor byl často zcela nekompetentní. Při pacifikaci přebíraných území jí napomáhali neoficiální šíitské milice, jež nebyly organizačně začleněny do armádní struktury, a nikdo je neměl pod kontrolou – např. Mahdího armáda. Rodina jejího ideového vůdce oplakávala několik význačných teologů mučených a popravených za Saddámova režimu. Především vzhledem k jejich činnosti docházelo k násilí v sunnitských oblastech, kde se mezi lety 2012-2013 kultivovanými demonstracemi Arabského jara snažili protestovat proti přehmatům „demokraticky“ zvoleného režimu v Bagdádu, ba dokonce mu nabízeli pomoc při potlačování záškodnických skupin al-Káidy. Šíitští rekrutové „národní armády“ nikdy nepovažovali severozápadní Irák za svou „vlast“. Za těchto okolností byly v červnu 2014 dané oblasti Iráku obsazeny jednotkami tzv. Islámského státu, známého též pod zkratkami ISIL, ISIS nebo arabským akronymem Dáiš. V jejich čele stáli převážně bývalí důstojníci a instruktoři Saddámovy armády, kteří se přišli mstít. Přitom docházelo k mediálně zveřejňovaným masovým popravám zajatých vojáků irácké „národní armády“ a příležitostným masakrům státních úředníků z řad obyvatel sunnitských měst, např. dvoumilionového Mosulu, kteří „kolaborovali“ s bagdádskou vládou a odmítli se podrobit této struktuře. Zejména po odchodu americké armády docházelo k aktům pomsty – věznění, mučení a popravám osob, o nichž se mělo za to, že kolaborovaly se Saddámovým režimem, nebo příslušníků  sunnitských kmenů, kteří nestačili utéci. V roce 2012 splnil americký prezident Barack Obama  svůj předvolební slib a ohlásil stažení amerických jednotek z Iráku. Tento záměr Obama koncem roku také uskutečnil. Dodatečně vyšlo najevo, že Saddám Husajn nejen neměl zbraně hromadného ničení, což bylo jednou ze záminek útoku, ale neměl ani žádné vazby na al-Káidu, která prosazovala militantní formu islámu, zatímco on měl blízko k sekularismu. Invaze Spojených států a spojenců do Iráku v roce 2003 vytvořila předpoklady pro vznik Islámského státu a předčasný odchod vojáků v roce 2011 umožnil jeho expanzi. Občanská válka v Sýrii, která začala v roce 2011, mu následovně vytvořila prostředí, v němž se mohl dál šířit.  \n\nPo rozpadu východního bloku a ukončení studené války prosazují Spojené státy v oblasti Blízkého východu stále samostatnější postupy, které s postoji spojenců v NATO a Evropské unii nemusí být vždy v souladu (nejednotně se Evropa stavěla k americké intervenci do Iráku v roce 2003). V Sýrii se události arabského jara změnily ve vleklou „občanskou“ válku. Spojené státy a státy Evropské unie v duchu politiky dvojího metru na jedné straně vojensky zasáhly 19. března 2011 v Libyi a dopustily, že byl potupným způsobem zavražděn plukovník Muammar al-Kaddáfí, někdejší přítel evropských lídrů, mezi které patří německý kancléř Gerhard Schröder nebo britský premiér Tony Blair, a na druhé straně od roku 2013 spolupracují se zjevně diktátorským režimem Bašára al-Asada v Sýrii na likvidaci chemických zbraní, přihlížejí systematickému vraždění „občanů“ Syrské arabské republiky vlastní „lidovou armádou“ a tajnou policií a považují al-Asada za partnera pro další vyjednávání o budoucnosti této země – to vše za diplomatického triumfu Ruska. Ve vztahu k zemím Blízkého východu pokračují Spojené státy v politice dvojího metru i v roce 2017. Dne 6. dubna 2017 podnikly Spojené státy masivní raketový útok na vojenskou základnu syrských sil Šajrát na západě země nedaleko Homsu v odvetě za chemický útok na civilisty na město Chán Šajchún v provincii Idlíb obsazeném opozicí, ke kterému došlo 4. dubna 2017. Z torpédoborců ve Středozemním moři bylo vypáleno 59 střel Tomahawk s plochou dráhou letu. K tomu zástupce Bílého domu sdělil: „S vysokou mírou jistoty usuzujeme, že útok chemickými zbraněmi z tohoto týdne byl veden z této základny leteckými prostředky pod velením Asadova režimu. S podobně vysokou mírou jistoty usuzujeme, že Asadův režim při těchto útocích použil neurotoxin podobný sarinu“. K útoku Trump řekl, že ho nařídil kvůli „životně důležitému zájmu národní bezpečnosti.\" Spojené státy nepřipustily možnost použití chemických zbraní protivládními spojenci, kteří oblast kontrolují, ani Islámským státem, přestože ten použil chemické zbraně 6. března 2017 v iráckém městě Mosul, které se stalo poslední baštou Islámského státu na území Iráku. V souvislosti s tímto použitím chemických zbraní upozornil regionální ředitel Červeného kříže Robert Maedini na to, že nasazení chemických zbraní je přísně zakázáno mezinárodními úmluvami. S Islámským státem bojuje Irák více než dva roky a 17. října 2016 vyhlásil začátek osvobozovací akce. Na útoku se podle místních médií podílejí irácká armáda, kurdští bojovníci a americké jednotky. Rusko tvrdí, že Sýrie nemá chemické zbraně a americký nálet na leteckou základnu byl podle ruské diplomacie útokem na suverénní stát. V říjnu 2017 poprvé přiznalo americké ministerstvo zahraničí nejen přítomnost, ale i používání chemických zbraní teroristy v Sýrii. \n\nDne 7.4.2018 se syrské město Dúmá, které bylo poslední baštou povstalců v oblasti východní Ghúta, údajně stalo terčem chemického útoku vládních sil. Informace o útoku přinesla organizace Bílé přilby, která má blízko k povstalcům. Na údajný chemický útok reagoval americký prezident Donald Trump tím, že za něj viníci tvrdě zaplatí. 14.4.2018 zaútočily Spojené státy spolu s Velkou Británií, v jejímž čele stojí premiérka Theresa Mayová, a Francií, prezentovanou prezidentem Emmanuelem Macronem, na tři zařízení v Sýrii spojené s vývojem, výrobou a skladováním chemických zbraní. Úřadující premiér Itálie Paolo Gentiloni oznámil, že Itálie se případného útoku na Sýrii nezúčastní. Přímou účast na zvažované intervenci odmítla i německá kancléřka Angela Merkelová. K útoku došlo bez mandátu Rady bezpečnosti OSN a generální tajemník OSN António Guterres situaci komentoval slovy: \"Studená válka se vrátila mstivě, ale s rozdíly\" a dodal, že záruky, které dříve bránily eskalaci, \"zřejmě už neexistují\". \n\nJiž v padesátých letech 20. století se v Abd an-Násirově vězení radikalizovali islamisté a o pár let později se stali první generací al-Káidy. Nebezpečí islámského odboje a terorismu kontinuálně narůstalo od osmdesátých let 20. století. Pojilo se s konflikty v Afghánistánu, Bosně, Iráku i v Sýrii. V Afghánistánu bojovali ještě převážně arabští muslimové. Pokud se uchýlili do azylu v Evropě (např. v Londýně), i nadále zaměřovali pozornost jen na nepřátele ve svých domovských zemích. Díky válce v Bosně se v devadesátých letech stal džihád zajímavým také pro evropské muslimy. Zkušenosti sbírali ve výcvikových táborech v Afghánistánu. Po zničení těchto táborů se od roku 2003 stal novým magnetem pro džihádisty celého světa Irák. Krátce po americké invazi do Iráku v roce 2003 byl otevřen blízko irácko-kuvajtské hranici americký vězeňský tábor Bucca. Tábor byl místem, kde koaliční síly v Iráku shromažďovaly tisíce válečných zajatců, aby nemohli dál škodit. Zároveň však také místem, kde zajatci urputně plánovali akce proti \"nevěřícím psům\" Zvláštní prostředí věznice dovedlo ke spojenectví dvě skupiny, které by se za jiných okolností nespojily – příznivce baasistické strany Saddáma Husajna a islámské fundamentalisty. Svůj díl si v této věznici odkroutil i budoucí šéf Islámského státu Abú Bakr al-Bagdádí. V roce 2009 byl tábor Bucca uzavřen. Zajatci, kteří v něm zůstali, mezi nimi bývalí i budoucí džihádisté, byli jednoduše posláni domů. Bývalá věznice byla v podstatě kolébkou Islámského státu. Do konce roku 2011 stáhl Obama americké vojáky z Iráku a ponechal jej napospas islamistickým bojůvkám, které už za přítomnosti Američanů začaly vyhánět, zabíjet a okrádat do té doby prosperující křesťanskou menšinu. Stovky důstojníků propuštěných z Američany zrušené Saddámovy armády spolu s tisíci mladými sunnity naštvanými na šíitskou iráckou vládu organizovali novou podzemní armádu, z níž v dubnu 2013 vznikne ISIS.\n\nIslámský stát je radikální sunnitská džihádistická organizace blízká al-Káidě, která zastává extrémně fundamentalistickou verzi sunnitského islámu – salafismu. Cílem uskupení je obnovit chalifát na územích, které v dějinách bylo pod muslimskou nadvládou. Tento strategický cíl zasahuje území tří kontinentů – Afriky, Asie a Evropy. V roce 2013 začala organizace používat modifikovaný název Islámský stát v Iráku a Levantě (ISIL) a Islámský stát v Iráku a Sýrii (ISIS). Na územích, která ISIS ovládá, dochází až ke genocidnímu násilí páchanému na křesťanech, šíitech, ale také na umírněných sunnitech. Na druhou stranu však ISIS nedrží ovládané území pouze pomocí teroru. Celá řada sunnitských obyvatel oblasti je s jeho vládou vcelku spokojená, protože nevidí velký rozdíl mezi ní a vládou svržených diktátorů. Pro mnohé kmenové svazky a rody je faktické zrušení syrsko-irácké hranice a tedy ukončení Sykes-Picotovy dohody z roku 1916 nastolením historické spravedlnosti. Klíčovým datem v dějinách Islámského státu je 29. červen 2014, kdy poprvé vystoupil jeho vůdce Abú Bakr al-Bagdádí na veřejnosti v černém rouchu a prohlásil se za chalífu. V osvobozených částech Sýrie a Iráku byl vyhlášen chalífát „Islámský stát“. Islámský stát je možno charakterizovat jako nelegitimního aktéra, který reprezentuje novou formu totalitního režimu, který postupně naplňuje některé rysy státnosti a vykonává řadu funkcí státu:\n\nPokud dojde k pádu Islámského státu, přijde i k prohloubení syrského konfliktu. Své zájmy v Sýrii prosazuje Rusko, které podporuje syrského prezidenta Bašára Asada, stejně jako Írán a libanonský Hizballáh. Rusku jde o přístup ke Středozemnímu moři, zatímco Hizballáhu a Íránu o podporu šíitských souvěrců a omezení nástupu sunnitů. Ti mají naopak podporu Kataru, Spojených arabských emirátů a hlavně wahábistické Saúdské Arábie, protože se bojí šíitské expanze řízené Teheránem. Svou kartu hraje Turecko, které také podporuje sunnity, a dlouho nezasahovalo, čehož využívaly teroristické sunnitské organizace Fronta an-Nusra a Islámský stát. V poslední době ale Ankaře jde hlavně o to, zamezit posilování Kurdů, kteří jsou jednou z hlavních sil v boji proti Islámskému státu, neboť se bojí vlastních separatistických Kurdů. Turecká armáda bombardovala 26. dubna 2017 pozice vojáků Strany kurdských pracujících (PKK), kterou Turecko považuje za teroristickou organizaci. Během operace zemřely také desítky příslušníků YPG a iráckých Pešmergů. Vedení iráckého autonomního Kurdistánu oznámilo, že při náletech zemřelo 6 Pešmergů a nálety označilo za nepřijatelné, uvádí agentura Reuters. Útoky také zničily základnu milice YPG, která je Tureckem také považována za teroristickou organizaci, nicméně působí v koalici bojující proti teroristům ISIS. Zemřelo 20 lidí, dalších 18 bylo zraněno. Znepokojení z útoku vyjádřilo hned několik zemí včetně Iráku. Podle nich útoky poškozují snahu koalice ve válce proti teroristům ISIS. 23. března 2019 informovala agentura Reuters s odvoláním na vyjádření mluvčího arabsko-kurdské koalice SDF podporované Spojenými státy Mustafy Bálího, že Islámský stát byl poražen na posledním zbytku svého území v obci Baghúz na východě Sýrie. Podle agentury AP je ale ohlášení definitivního vítězství možná předčasné. Americký prezident Donald Trump ohlásil konečné vítězství nad islamisty již v pátek 22. března 2019. \n\n\n\n"}
{"id": "23352", "url": "https://cs.wikipedia.org/wiki?curid=23352", "title": "Nebeská mechanika", "text": "Nebeská mechanika\n\nNebeská mechanika je vědní obor ležící na rozhraní mezi astronomií a teoretickou mechanikou, zabývající se popisem pohybu kosmických těles vesmírem a určováním jejich drah. Metody klasické nebeské mechaniky jsou založeny na využití Newtonova zákona všeobecné gravitace a jeho tří pohybových zákonů, s jejichž pomocí lze odvodit téměř všechny pohyby planet ve sluneční soustavě; pouze ve speciálních případech (např. stáčení perihelu dráhy Merkuru) je nutno přihlédnout k relativistickým efektům. Hlavním úkolem nebeské mechaniky je výpočet poloh nebeských těles v budoucnosti na základě stanovených elementů dráhy z minulého pozorování. Až do roku 1957 se toto týkalo pouze přirozených kosmických těles (Měsíce, planet, planetek, komet a složek dvojhvězd a násobných hvězd); od startu Sputniku 1 se nebeská mechanika začala zabývat i umělými kosmickými tělesy a dnes je nedílnou součástí technického oboru astrionika. Ta na rozdíl od klasické nebeské mechaniky zohledňuje i jiné síly, než gravitační, zejména působení tahu motorů, vliv aerodynamického odporu a tlaku záření.\n\nNejjednodušším úkolem, který nebeská mechanika řeší, je tzv. problém dvou těles, který má analytické řešení, vedoucí ke zjištění, že pohyb těles kolem hmotného středu (těžiště) soustavy probíhá po kuželosečce. Tento problém, omezující se pouze na dvě kulově symetrická hmotná tělesa, která lze nahradit z kinematického hlediska hmotnými body, je ve skutečnosti abstrakcí a nikde ve vesmíru neexistuje. Problém \"n\" těles, který je reálný, nemá s výjimkou některých speciálních případů analytické řešení a musí být řešen metodami numerické matematiky; plné rozvinutí těchto metod umožnil až nástup počítačů. Problém tří těles ukazuje na chaotické chování systémů s více tělesy, který nelze řešit déle než na Ljapunovův čas (několik miliónů let pro sluneční soustavu).\n\nPrvopočátky nebeské mechaniky je možné položit už do mladší doby kamenné, kdy byly vybudovány první megalitické stavby (např. Stonehenge v jižní Anglii), sloužící zřejmě ke sledování pohybu Měsíce a k předpovědím zatmění Měsíce a Slunce. Také staří Egypťané využívali astronomických pozorování k předpovědím nilských záplav.\n\nPrvní pokusy o teoretické zvládnutí popisu pohybu Slunce a planet nacházíme v antickém Řecku. Řečtí filozofové, především Platón, vedeni snahou o co největší harmonii ve Vesmíru, se snažili popsat pohyb nebeských těles pomocí rovnoměrného kruhového pohybu s tím, že středem Vesmíru je Země. Do maximální dokonalosti dovedl tuto představu Klaudios Ptolemaios. Ptolemaiova soustava se stala téměř na dvě tisíciletí jedinou obecně přijímanou teorií nebeské mechaniky.\n\nJeště před ním však na základě studia zatmění Měsíce a Slunce a dalších empirických pozorování alexandrijský filozof Aristarchos ze Samu dospěl ke zjištění, že Slunce je mnohem větší než Země. Proto došel k logickému závěru, že středem Vesmíru musí být Slunce a jeho denní pohyb po obloze vysvětlil rotací Země kolem osy. Tento heliocentrický názor však upadl v zapomnění a v podstatě jej vzkřísil až koncem 15. stol. n.l. Mikuláš Koperník svoji heliocentrickou soustavou. Kompromisní řešení, ve kterém kolem Země obíhal Měsíc a Slunce a kolem Slunce ostatní planety, navrhl Tycho Brahe, působící i v Praze. Jeho na tu dobu velice přesná pozorování pohybu planet umožnily dalšímu astronomovi působícímu na dvoře Rudolfa II, Johannu Keplerovi, odvodit tři po něm pojmenované základní zákony pohybu planet. Jeho hlavním přínosem bylo vyvrácení Platónova názoru, že nebeská tělesa se mohou pohybovat pouze po kružnicích.\n\nVýznamnou podporou heliocentrického názoru byl Galileův objev čtyř velkých měsíců planety Jupiter v roce 1610; ty představovaly Sluneční soustavu v malém. Další experimenty, týkající se volného pádu a setrvačnosti těles, které uskutečnil také Galileo Galilei, daly dostatečný materiál Isaaku Newtonovi, který tak mohl formulovat své tři pohybové zákony a zákon všeobecné gravitace. Jejich aplikace v nebeské mechanice ukázala, že hnací silou pohybu planet je gravitace. Přitom popis pohybu je v heliocentrickém systému jednodušší, než v geocentrickém.\n\nZásadním důkazem správnosti Newtonových základů nebeské mechaniky byla Halleyova předpověď návratu komety, která byla později nazvána jeho jménem a Leverrierova předpověď existence planety Neptun.\nPočátkem 20. stol. se dostala klasická nebeská mechanika do krize, protože nedokázala smysluplně vysvětlit zmíněné stáčení Merkurova perihelu. Tento problém byl vyřešen až obecnou teorií relativity. Přesto lze metod klasické nebeské mechaniky i dnes používat pro řešení běžných úloh v dynamice těles Sluneční soustavy.\nNa konci 20. století sice byly zjištěny odchylky v drahách kosmických sond Pioneer 10 a Pioneer 11, které se dlouho nedařilo vysvětlit v rámci nebeské mechaniky (se započtením vlivů sluneční radiace), v r. 2011 však bylo podáno vysvětlení spočívající v započtení efektů tepelného záření od vlastních zdrojů sond (plutoniové zářiče).\n"}
{"id": "23357", "url": "https://cs.wikipedia.org/wiki?curid=23357", "title": "Dukovany", "text": "Dukovany\n\nDukovany jsou obec v jihozápadní části Moravy, v kraji Vysočina, na hranici s krajem Jihomoravským. Nadmořská výška obce je 352 m n. m. Obec patří do správního obvodu obce s rozšířenou působností Třebíč a její součástí jsou tři katastrální území – Dukovany, Lipňany u Skryjí a Skryje nad Jihlavou a také tři základní sídelní jednotky – Dukovany, Lipňany a Skryje. Žije zde obyvatel.\n\nObce Lipňany a Skryje byly zbourány v souvislosti s výstavbou Jaderné elektrárny Dukovany a mnoho z tamějších obyvatel našlo svůj nový domov právě v Dukovanech.\n\nVesnice Dukovany je původu velmi starého. Jisté je, že nad kostelem a kolem něj se rozkládala vesnička. Není však určitě známo, jakého jména. Dle jedněch \"Děkovany\", dle druhých \"Tokovany\". Již roku 1263 činí se zmínka o kostelíčku Tokovanském a r. 1298 připomíná se Alšík z Tokowan.\n\nPrvní známky osídlení katastru Dukovan jsou již z pravěku v době mladšího paleolitu (před 40 000 – 10 tisíci lety), důkazem o životě dávných předků v tomto období jsou archeologické nálezy. Bylo objeveno 6 různých paleolitických nalezišť, které poskytovaly cenné nálezy. Na jižním úbočí kolem kóty 385 v trati Mejtnice a U kamenného kříže (lokalita I na ilustraci) byl nalezen jednolící sekáč z úlomku kvarcitu, drásadlo a dalších 22 nálezů, severozápadně od Dukovan v trati V jabloních (lokalita II na ilustraci) byly nalezeny archeologické nálezy. Další nálezy byly nalezeny za posledními domy směrem k jaderné elektrárně v lokalitě Přední poloudíly (lokalita III na ilustraci), jižně od obce v trati Velký kopec (lokalita IV na ilustraci), na neznámém místě směrem k obci Jamolice (lokalita V na ilustraci) a v prostorech bývalé cihelny (lokalita VI na ilustraci), kde byly nalezeny kosti pravěkých zvířat, mamutů a pazourkové nástroje.\n\nZ doby neolitické bylo objeveno větší množství broušené a štípané kamenné industrie. Například nálezy dvou puten z doby kultury s lineární keramikou v zámecké zahradě, polokulovitá nádoba v trati \"Pařezy\". V této lokalitě byly nalezeny i keramické fragmenty kultury s vypíchanou keramikou ze středního neolitu a také bohaté nálezy kultury s moravskou malovanou keramikou z období nejmladšího neolitu. Zastoupena je také doba eneolitická. V trati \"Pařezy\" byly nalezeny fragmenty kultury zvoncovitých pohárů. Poblíž lihovaru se nalezly fragmenty mohylové kultury doby bronzové. Zde jsou také z období popelnicových polí doby bronzové nálezy velatické kultury – hrob. Z tohoto období byl také nalezen depot bronzových předmětů u vodní elektrárny Havránek.\n\nZ doby železné (halštatské) byly nalezeny žárové hroby (na cihelně, v trati \"Na Rabštýně\", \"Na pohaniskách\") Ze slovanského období, doby mladohradištní byla odkryta četná keramika na staveništi Dr. Kubíčka.\n\nPůvod Dukovan sahá hluboko do středověku. Prvně jsou písemně zmiňovány v roce 1279 v listině olomouckého biskupa, který potvrzuje templářům právo nad kostelem sv. Václava v Dukovanech. Od roku 1295 se psal „z Dukovan“ zemanský rod, v listinách poprvé připomínaný Alšíkem z Dukovan. Již roku 1325 však Jan Lucemburský prodává osadu Jindřichovi z Lipé, což svědčí o tom, že rod vymřel. Když jsou Dukovany připomínány znovu, patří již k majetku hradu Rabštejn, stojícího na strmé skále nad řekou Jihlavou. Protože se v první polovině 15. století stal hrad sídlem loupeživých rytířů, byl z rozhodnutí zemských stavů v roce 1446 rozbořen. Poté se rabštejnské zboží stalo součástí královského majetku. Později byla obec připojena k moravskokrumlovskému zboží pánů z Lipé. Koncem 16. století se Dukovany staly samostatným statkem, jehož majitelé se poměrně často střídali.\n\nV roce 1790 hraběnka z Canalů vystavěla nový zámek. Roku 1866 pruské vojsko na svém zpátečním pochodu zanechalo choleru. V roce 1894 vypukl v osadě požár poblíž kostela, který jen stěží byl zachráněn\n\nRoku 1883 se v Dukovanech narodil architekt Jaroslav Kovář starší. Jeho tvorba je inspirována architektonickými styly začátku 20. století, od neobaroka přes secesi a kubismus, až po monumentalismus. V roce 1909 se v Dukovanech narodil Emil Weirauch – malíř, studoval u F.V. Süssera na ŠUŘ v Brně, člen Sdružení výtvatných umělců Aleš v Brně, Sdružení výtvarných umělců Purkyně v Praze, Bloku výtvarných umělců země Moravskoslezské a skupiny M-Brno, zastoupen ve sbírkách Muzea města Brna, Moravské galerie v Brně, Galerie výtvarného umění v Ostravě a jinde. Zemřel roku 1976 v Brně.\nObec Dukovany v roce 2000 obdržela ocenění v soutěži Vesnice Vysočiny, konkrétně získala ocenění zlatá stuha, tj. vítěz, který postoupil do celostátního kola a obec se stala Vesnicí Vysočiny. V červenci 2017 měla být převzata místní pobočka České pošty v rámci programu Pošta Partner městysem Dukovany.\n\nDukovany patří k okrajové části Českomoravské Vrchoviny, jejíž reliéf se formoval v mladších třetihorách čtvrtohorách. V reliéfu mírně zvlněná a velmi rozlehlá oblast v jižní části České vysočiny, rozkládající se podél bývalé historické zemské hranice mezi Čechami a Moravou. Má charakter členité pahorkatiny s výškovou členitostí 75–150 m. V okolí řeky Jihlavy je tato členitost až 240 m. Geomorfologicky patří území k Jevišovické pahorkatině. Jednotlivé plošiny jsou od sebe navzájem odděleny hluboce zavinutým údolím řek Jihlavy, s příkrými údolními svahy, jež lemují lesní porosty. Řeka vytvořila četné meandry, ty však byly zatopeny vodami nádrží Dalešice a Mohelno. V 60. letech šlo o agrární krajinu, která po vybudování JEDU změnila krajinu v agroindustriální. Komplex JEDU se stal výraznou, nezačlenitelnou dominantou. Na počátku 70. let se změnila tvářnost vlastní zemědělské krajiny, zvětšením půdních celků a odstraněním rozptýlené zeleně a remízků. To má negativní dopad jak vizuální, historický, tak především v biologické rozmanitosti flory a fauny a na pedologické vlastnosti půdy.\n\nZ hlediska geologického patří území k okrajové části Českomoravské vysočiny, ke geomorfologickému celku Jevišovické pahorkatiny, podcelku Znojemské pahorkatiny.\n\nJevišovickou pahorkatinu charakterizuje poměrně plochý reliéf s rozsáhlými plošinami, oddělenými hlubokými údolími řek (Jihlava). Dnešní geomorfologický reliéf se formoval v mladších třetihorách a čtvrtohorách. Po geologické stránce je území tvořené hlubinným metamorfovaným krystalinikem moldanubika. Moldanubikum je převážně tvořené biotickými pararulami, místy magmatizovanými granulity, které tvoří v území pruh mezi Náměští nad Oslavou a Dukovany.\n\nKvartérní sedimenty jsou zastoupeny především hlinito-písčitými a kamenitopísčitými eluvii, sprašovými hlínami, fluviálními usazeninami pleistoceních štěrkopískových a hlinitopískových náplavů. V pruhu mezi Stropešínem a Dukovany jsou pod říčními a jezerními štěrky zachovány drobné relikty mladotřetihorních jílů a písků, staré asi 16 milionů let. Tyto štěrky jsou však nositeli jiné pozoruhodnosti této oblasti, moravských vltavínů.\n\n\nPodnebí je v obci mírně teplé. Roční srážkové úhrny jsou v rámci ČR zhruba průměrné, objevují se však sezónní – letní i zimní sucha. V hlubokých říčních údolích řeky Jihlavy se vyskytují údolní inverze. Měření z klimatologické stanice u Jaderné elektrárny Dukovany v nadmořské výšce 400 m n. m. za období od roku 1982 k začátku roku 2001 poskytlo následující informace:\n\nÚzemí je také významné z hydrologického hlediska, protože jím probíhá evropské rozvodí mezi řekami Svratka, Oslava, Jihlava, Rokytná a Dyje.\n\nŘeka Jihlava severně od obce nabízí dvě tváře svého toku. Od Vladislavi po Kramolín a dále pod Mohelno se rozprostírají dvě přehradní jezera, jsou to vodní nádrž Dalešice a vodní nádrž Mohelno. Od přehradní hráze Mohelno se řeka klikatí v divokých peřejích směrem na Ivančice. Zde se rozprostírá přírodní park „Střední Pojihlaví“. Dále na sever je údolí řeky Oslavy – od Náměště nad Oslavou po soutok s řekou Jihlavou těsně před Ivančicemi je to ukázka nádherného divokého kaňonovitého řečiště prodírajícího si cestu mezi skalami. U Senoradského mlýna se do řeky Oslavy vlévá říčka Chvojnice – jejím tokem utvářené lesnaté údolí má poměrně velký spád a na mnoha místech tvoří peřeje. Okolí obou řek tvoří chráněné území „Údolí Oslavy a Chvojnice“. Tok řeky Rokytná je jižně od Dukovan a i on nabízí divoká zákoutí říčního údolí. Těsně za Ivančicemi se vlévá do řeky Jihlavy. Ve střední části toku je vyhlášen přírodní park „Rokytná“.\n\nV blízkosti Dukovan se nalézá několik atraktivních přírodních lokalit, které jsou vhodné pro turistiku i pro rekreační pobyty. Jižně od obce je to rozlehlý přírodní park Rokytná, který zaujímá údolí řeky Rokytné od obce Přístpo až po obec Tulešice. Severně od obce se rozkládá přírodní park Střední Pojihlaví, který zaujímá poslední nezatopený úsek středního kaňonovitého toku řeky Jihlavy mezi Mohelnem a Ivančicemi. V blízkosti se rovněž nachází v meandru řeky Jihlavy národní přírodní rezervace Mohelenská hadcová step s výjimečným množstvím rostlinných a živočišných druhů a s výskytem rostlin trpasličího vzrůstu, tzv. nanismů (zakrslé a deformované rostliny) hadcový podklad akumuluje teplo a působí toxicky na rostlinstvo díky obsaženému hořčíku).\n\nV okolí se nachází také zajímavé monumentální energetické stavby. Jedná se především o Jadernou elektrárnu Dukovany (instalovaný výkon 4 × 500 MW), přečerpávací vodní nádrž Dalešice (instalovaný špičkový výkon celkem 480 MW, spád 90 metrů, 127 mil. m³ vody), vodní nádrž Mohelno (instalovaný výkon 1,2 MW, 17 mil. m³ vody) a rozvodnou síť Slavětice. V jaderné elektrárně je možno navštívit informační centrum. Zajímavé technické informace nabízí také informační centrum vodního díla Dalešice.\n\nZ historických staveb mimo obec Dukovany se v katastru obce nachází středověké hrady Rabštejn a mimo katastr obce hrad Templštejn ke kterým v dávných dobách obec patřila.\n\nJedná se o ves typu návesní silnicovky v rozsáhlé mělké proláklině nad pravým břehem středního toku Jihlavy. Starší, přízemní převážně podélně řazená zástavba byla zvláště od 70. let 20. století upravována, přestavována a nahrazována rodinnými domy, jejichž výstavba se od roku 1974 spolu s vícepodlažními bytovými domy soustředila na svahu pod zámkem. Na svahu pod kostelem jižně od návsi je skupina starších stavení na hromadném půdorysu.\n\nZ urbanistického hlediska byla obec Dukovany v historii determinována panským sídlem – zámkem s barokní osou vedoucí od zámku až na zemědělský dvůr. Areál obsahoval anglický park, bazén, sad, skleník, rybník, zemědělský dvůr a lihovar. Mimo obec Dukovany fungovala vodní elektrárna, cihelna a pila.\n\nV období socialismu se buduje Jaderná elektrárna Dukovany (1974–1987). Díky tomu dochází ke stavbě severního obchvatu Dukovan, staví se ubytovací areál pro 1500 dělníků zaměstnaných na stavbě.\nKvůli stavbě jaderné elektrárny došlo ke zbourání tří vesnic: Skryje, Heřmanice, Lipňany. Část obyvatel, především z obce Skryje a Lipňany se stěhuje do obce Dukovany především na nynější sídliště na východní straně obce. V době socialismu se zaměřila pozornost na intenzivní zemědělství. Došlo k rozorávání cest, remízků, likvidaci rozptýlené zeleně. V porevoluční době došlo k obnově vesnice, krajiny v okolí a také k nové zástavbě, která však nenavazuje nebo nevychází ve své urbanistické struktuře z tradiční a logické struktury vesnice, ale prohlubuje problém „městského“ socialistického sídliště u zámku. Samotná architektura jak předrevolučních tak i porevolučních novostaveb v této lokalitě je na velmi nízké úrovni. U novostaveb se jedná o „katalogové domy“ a další jim podobné, které vycházejí ze stejné estetiky a logiky.\n\nDominantu obce tvoří původně raně gotický kostel svatého Václava na výšině v jižní části obce. V druhé polovině 13. století dostaly se Dukovany řádu Templářů, který zde založil kostel. První zmínka je již z roku 1263. Vysvěcený byl roku 1279 biskupem Ermelanským Jindřichem. V polovině 17. století byl kostel barokně upraven. Okolo kostela býval pevnou zdí ohrazený hřbitov až do roku 1836. Byla tam pohřbena i majitelka Dukovan – Antonie Rosálie Claudius, která zemřela v roce 1834. Kamenná zeď byla odstraněna roku 1850. Nový hřbitov je umístěn západně od kostela. V roce 1901 byl kostel důkladně opraven nákladem patronky hraběnky Coudenhove a byla přistavěna sakristie. V sedmdesátých letech 20. století byly v kostele odkryty a zrestaurovány zbytky bohaté freskové výzdoby ze 13. století.\nPůvodní zámeček byl v roce 1790 přestavěn na pozdně barokní zámek s klasicistními prvky. Jeho dva velké sály jsou vyzdobeny freskami významného moravského pozdně barokního malíře Josefa Winterhaltera. Rozsáhlý anglický park je součástí zámeckého areálu. Zámek je obdélníková patrová budova s bočními přízemními křídly. V ose hlavního průčelí je vstupní sloupový portikus, v zahradním průčelí je rizalit se salou terrenou završený trojúhelníkovým štítem. Z historického vybavení interieru se dochovalo jen velmi málo. Součástí zámeckého areálu je rozsáhlý anglický park se 47 druhy dřevin. Zámek se stal finalistou soutěže DestinaCZe v roce 2016 a to v kategorii Trendy novinky 2016. V roce 2016 byly nalezeny původní okenice a po jejich restauraci byly instalovány na okna zámku.\n\nKaple byla postavena roku 1689 Janem Františkem Petriadesem. V roce 1790 Maria Brigitta hraběnka z Canalů dala kapli opravit. Před rokem 1842 bývaly na kapli i věžové hodiny, aby robotáři věděli, kdy mají vyjíždět do pole.\nV historii studánka s pitnou zdravou, čistou, měkkou vodou ani při největším suchu nevysychající se nachází u zrušeného rybníka na návsi vedle sochy sv. Floriána. Je z kamene a cihel pevně vystavěna a pochází z roku 1843, kdy byla vysvěcena. Od tohoto roku kaplička chrání původní studánku před znečištěním.\n\nHřbitov býval až do roku 1836 kolem kostela a byl ohrazen pevnou kamennou zdí. V roce 1836 byl založen nový hřbitov vzdálen asi 2 minuty od kostela na západní straně. V roce 1924 byl tento hřbitov rozšířen a to směrem ke kostelu. Celý hřbitov byl obehnán novou zdí z kamene a cihel a opatřen novou železnou bránou. Zároveň byla adaptována i umrlčí komora. V období socialismu byl hřbitov rozšířen směrem k lesu.\n\n\n\nV důsledku výstavby Jaderné elektrárny Dukovany došlo ke zboření obcí Skryje a Heřmanice a vesnice Lipňany, do té doby součásti Skryjí. Na těchto místech jsou dodnes zachovány pouze kapličky zrušených obcí a ve Skryjích památník obětem první světové války. Zatímco území Skryjí a Lipňan bylo přičleněno k Dukovanům, území Heřmanic se stalo součástí Rouchovan.\n\nV roce 1973 byl proveden orientační krátkodobý průzkum lidové architektury v těchto vsích. Jmenované vesnice se rozkládají na poměrně starém sídelním území. Doklady o jejich existenci bychom našli již ve středověku. Kontinuita vývoje byla přerušena pouze u vsi Lipňany, která byla nově založena až v první polovině 18. století. Z tohoto faktu pramení také rozdíly v zástavbě obce – především v orientaci usedlosti vzhledem ke komunikaci.\n\nNáležejí k typu silnicových vsí. V roce 1825 bylo ve vesnici zaměřeno třináct usedlostí rozložených podle místní komunikace. Pozdějším stavebním vývojem se tento charakter porušil, ale převaha základní okapové orientace budov vzhledem ke komunikaci zůstala. Dispoziční řešení objektů spočívá v několika základních formách. Větší usedlosti jsou čtvercového, obdélníkového nebo hákového půdorysu. Průčelní, jednotně zastřešená domová fronta je prolomena průjezdem s vraty, po jejichž jedné straně jsou situovány obytné prostory pro hospodáře a jeho rodinu a po druhé straně je umístěn výměnek Chalupy drobných rolníků jsou jednotraktová stavení s okapovou či štítovou orientací. Jako stavebního materiálu bylo u většiny staveb použito kamene a pálených cihel.\n\nSvojí zástavbou tvoří návesní silnicovku. Střed vesnice vyplňuji usedlosti bývalých celoláníků, které jsou seskupeny okolo rybníka. Usedlosti pololáníků a čtvrtláníků tvoří ulici, vedoucí od budovy velkostatku a lihovaru do středu obce: Provoz lihovaru si vyžádal velký počet zaměstnanců, jejichž domky vznikaly ve druhé polovině minulého století. V době provádění výzkumu bylo v obci 83 domů podélně nebo štítově orientovaných. Štítovou orientaci k návsi má většina skryjských statků. Prostor mezi budovou hospodáře a menším traktem výměnku je vykryt na šíři dvora kulisou vrat zasazených do zdi, jež lícuje s oběma průčelími. Vedle vrat je v této zdi prolomen vstup pro pěší. Domy menších zemědělců, umístěné ve svazích po obou stranách potoka, mají okapovou orientaci k jednotlivým komunikacím. Zástavba jejich dvora je proti čtvercové nebo obdélníkové zástavbě statků skromnější. Usedlosti mají většinou malý, nepravidelně zastavěný dvorek nebo hospodářské budovy stojí v jedné frontě s obytným domem.\n\nMateriál při stavbě budov byl kámen a pálené cihly. Než se však přistoupilo k vlastní stavbě domu, bylo nutno upravit terén, který byl v mnoha případech svažitý. Vyrovnával se tak zvanými „tarasy“ – kamennými zdmi.\n\nV okolí Dukovan nebo přímo jimi prochází několik cyklotras:\n\nNa trase je několik napojení na cyklostezky do mnoha směrů.\n\nV obci se nachází kino, které je v letních měsících v provozu. Každoročně se koná tradiční krojovaná pouť se zábavou, výstava drobného hospodářského zvířectva, plesy, Novoroční ohňostroj, různá divadelní představení pro děti a dospělé, vánoční výstavy, různé zájezdy. Na zámku je stálá expozice: Pohádková země od Vítězslavy Klimtové.\n\nObčanům obce i návštěvníkům slouží bazén a tenisový kurt ve spodní části zámeckého parku. Jezdecký klub poskytuje vyjížďky na koních každoročně se pořádá Cena Vysočiny, jezdecké dny a Hubertova jízda. V obci se nacházejí 2 fotbalová hřiště a víceúčelové hřiště s umělým povrchem. Fotbalový klub pořádá celoročně turnaje. Objekt sokolovny využívá TJ Sokol. ZO Technický sportů pořádá sjezd řeky Jihlavy a střeleckou soutěž.\n\nDo Dukovan často jezdila Vlasta Chramostová, která ve vesnici strávila dětství. Přijela na odhalení busty T. G. Masaryka i na oslavy jejího odhalení.\n\n\n\n\n\n\n\n\n\n"}
{"id": "23360", "url": "https://cs.wikipedia.org/wiki?curid=23360", "title": "Konvertibilní marka", "text": "Konvertibilní marka\n\nBosenská konvertibilní marka nebo bosenskohercegovská marka – KM (srbsky/chorvatsky/bosensky konvertibilna marka, cyrilicí конвертибилна марка) je oficiální měnou Bosny a Hercegoviny. Její ISO 4217 kód je BAM. Jedna marka se dělí na 100 feniků (sg. \"fening\"). Zavedena byla v roce 1998 mezinárodní správou OSN poté, co se místní bosňáčtí, srbští a chorvatští představitelé nebyli schopni dohodnout na jednotné státní měně. Již od svého vzniku byla pevně vázána na hodnotu německé marky, po které dostala název, a to v poměru 1:1. Po zrušení německé marky v roce 2002 je konvertibilní marka pevně fixována na euro. Tento směnný kurs je dán:1 EUR = 1,95583 BAM1 BAM = 0,51129 EUR\n\n\nMince bosenskohercegovské marky jsou raženy v hodnotách 5, 10, 20 a 50 feniků, dále 1, 2 a 5 marek. Mince 10, 20, 50 feniků a 1 a 2 marky jsou raženy už od roku 1998, mince 5 feniků a 5 marek se do oběhu dostaly 5. ledna 2006.\n\nBankovky mají nominální hodnoty 10, 20, 50, 100 a 200 marek. Zvláštností bosenskohercegovských bankovek je, že jsou vydávány ve dvou verzích, pro každou samosprávní jednotku (Republika srbská a Federace Bosny a Hercegoviny) zvlášť – výjimkou je pouze dvousetmarkovka, která byla emitována až roku 2003 a má společný vzhled pro obě entity. Do roku 2003 byla v oběhu i padesátifeniková bankovka, pro svou nízkou nominální hodnotu byla ale stažena. V roce 2010 byly staženy z oběhu i bankovky v hodnotě 1 a 5 marek.\n\n\n"}
{"id": "23361", "url": "https://cs.wikipedia.org/wiki?curid=23361", "title": "Řeckokatolická církev", "text": "Řeckokatolická církev\n\nŘeckokatolická církev (katolická církev byzantského obřadu, \"uniaté\") je společné, souhrnné označení autokefálních (samosprávných) východních katolických církví, které mají liturgií byzantského obřadu. Římskokatolická církev s nimi úzce spolupracuje a považuje je za součást jediné katolické církve ve smyslu rovnosti příslušnosti k církvi – společenství křesťanů. Řeckokatolické církve uznávají autoritu papeže a sdílejí s římskokatolickou církví dogmatickou nauku. Liturgie je však sloužena a slavena nikoli v latinském ritu, ale v ritu byzantském. \n\nTyto církve působí zejména ve střední a východní Evropě – Polsko, Slovensko, Ukrajina atd., jde především o tu část pravoslavných církví, která se v polsko-litevském státě na základě brestlitevské unie roku 1596 odštěpila od pravoslaví a podrobila Římu. Ale také dalších církví, které se k řeckokatolictví dodatečně připojily dalšími uniemi s římskokatolickou církví. \n\nPravoslavné církve nazývají řeckokatolické církve (nyní již hanlivě) uniatskými církvemi a považují je za odpadlíky od pravoslaví. Proto není nyní pojem uniatství oficiálně katolíky užívaný.\n\nVelkým schizmatem roku 1054 bylo trvale narušeno společenství mezi východní a západní církví. V následujících staletích vznikaly pokusy obnovit jednotu církve. Snažil se o ni především 2. lyonský koncil v roce 1274 nebo ferrarsko-florentský koncil (florentská unie, 1439). \n\nKe sjednocení menší části východních křesťanů s římskokatolickou církví došlo až brestlitevskou unií v roce 1596, následně potvrzenou apoštolskou konstitucí papeže Klementa VIII. o unii východních křesťanů s římskou církví. Tímto krokem, který byl proveden na základě florentské unie, měli být pravoslavní žijící na území polsko-litevského státu podřízeni Římu (při zachování východních obřadů). Unie nesplnila svůj cíl, neboť ji uznala pouze menšina pravoslavných, kteří poté vytvořili řeckokatolickou církev. Ve svém důsledku vedla brestlitevská unie k rozštěpení pravoslavného obyvatelstva v Litvě a Polsku a k jejich rozmíškám.\n\nŘeckokatolická církev se později rozšířila do Itálie, na Sicílii, do Řecka a Turecka.\n\nŘeckokatolická církev se skládá z jednotlivých (zpravidla národních) církví:\n\nNa území pozdějšího Československa se tato církev začala formovat po roce 1649 na základě tzv. užhorodské unie, v níž se část pravoslavných duchovních a věřících na východním Slovensku a Podkarpatské Rusi podřídila Římu. Zdejší řeckokatolíci spadali nejprve do pravomoci lvovské eparchie (diecéze). Roku 1818 byla papežem Piem VII. ustanovena eparchie v Prešově. Pod pravomoc prešovského biskupa patřili po vzniku samostatného Československa řeckokatolíci celého státu. Dne 16. prosince 1933 byla zřízena v Praze ústřední farnost při kostele sv. Klimenta, později vznikla moravskoslezská farnost v Brně a po druhé světové válce pomocné duchovní správy v dalších 6 městech v českých zemích. \n\nPo inscenovaném Prešovském soboru 28. dubna 1950 komunistický režim řeckokatolickou církev v Československu zakázal a její představitele pronásledoval (biskup Pavol Peter Gojdič, který zemřel ve vězení a byl dokonce blahoslaven, biskup Vasiľ Hopko byl také ve vězení, poté v internaci v klášteře v Oseku u Duchcova a svého úřadu se mohl ujmout zase až roku 1968). Řeckokatolická církev byla roku 1968 obnovena, avšak byla velmi omezována až do roku 1989. Ke dni osamostatnění České republiky byl 1. ledna 1993 zřízen v Praze zvláštní vikariát pro české katolíky byzantského obřadu, 13. března 1996 apoštolský exarchát.\n\n\n"}
{"id": "23364", "url": "https://cs.wikipedia.org/wiki?curid=23364", "title": "Kuželosečka", "text": "Kuželosečka\n\nKuželosečka je rovinná křivka, která vznikne jako průnik roviny s rotační kuželovou plochou, přičemž rovina neprochází jejím vrcholem.\n\nProtínáme-li kužel rovinou kolmou na osu symetrie rotačního kuželu, výslednou kuželosečkou je kružnice.\n\nProtínáme-li kužel rovinou rovnoběžnou právě s jednou z povrchových přímek pláště kuželu, výslednou kuželosečkou je parabola.\n\nProtínáme-li kužel rovinou, která svírá s osou symetrie rotačního kuželu úhel menší než 90° a větší než polovina vrcholového úhlu kuželu, výslednou kuželosečkou je elipsa. Rovina přitom protíná všechny povrchové přímky pláště kužele a není tedy s žádnou z nich rovnoběžná.\n\nProtínáme-li kužel rovinou, která svírá s osou symetrie rotačního kuželu úhel menší než polovina vrcholového úhlu kuželu, výslednou kuželosečkou je hyperbola; přitom rovina je rovnoběžná právě se dvěma povrchovými přímkami kuželu.\n\nZa kuželosečku bývá často považován také průnik kuželové plochy s rovinou procházející vrcholem kuželové plochy. Takovéto kuželosečky označujeme jako degenerované (nevlastní, singulární), neboť podle polohy roviny a osy kuželové plochy dochází k redukci kuželosečky na bod, přímku nebo dvě přímky.\n\nKuželosečky, které nejsou degenerované, tzn. kružnici, elipsu, parabolu a hyperbolu, označujeme jako vlastní (regulární) kuželosečky.\n\nKaždou kuželosečku lze vyjádřit rovnicí\nkde koeficienty formula_2 jsou reálná čísla, přičemž formula_3. Tato rovnice je algebraickou rovnicí druhého stupně v formula_4 a formula_5.\n\nPři transformaci souřadnic se nemění některé charakteristické veličiny algebraické rovnice kuželosečky. Tyto veličiny se označují jako \"invarianty\".\n\nUvedená rovnice má tři invarianty:\n\n\n\nPři transformaci souřadnic se tedy mění koeficienty formula_2, avšak uvedené invarianty se nezmění.\n\nInvarianty rovnice kuželosečky lze použít ke klasifikaci jednotlivých křivek, které jsou touto rovnicí určeny.\n\nJe-li formula_10, pak se jedná o vlastní kuželosečku. Pro formula_11 jde o kuželosečku degenerovanou. Rovnicemi s formula_12 jsou určeny tzv. nestředové kuželosečky (např. parabola). Pro formula_13 se jedná o kuželosečky středové (např. elipsa).\n\n\nKuželosečky mají praktické uplatnění v architektuře, optice, radiotechnice, astronomii a dalších oborech. Vlnění vycházející libovolným směrem z jednoho ohniska elipsy (nebo rotační eliptické plochy) je odráženo do druhého ohniska; této skutečnosti se využívá při výrobě laserů a při vytváření tak zvaných šeptajících galerií, kdy slova šeptaná v jednom ohnisku klenby nebo zakřivené stěny jsou dobře slyšitelná pouze ve vzdáleném druhém ohnisku. Vlnění vycházející z ohniska paraboly je odráženo jako svazek rovnoběžných paprsků stejným směrem, čehož se využívá při výrobě světlometů, dalekohledů, parabolických antén a radioteleskopů. Pomocí parabolického zrcadla se zapaluje Olympijský oheň. Opominutí vlastností kuželoseček může vést k požárům, zraněním nebo poškozování věcí.\n\nŘešením nejjednodušší úlohy nebeské mechaniky – pohybu hmotného bodu v gravitačním poli centrálního tělesa – jsou kuželosečky. V prvním přiblížení lze pohyb planet, asteroidů, komet a meziplanetárních sond okolo Slunce, stejně jako pohyb přirozených i umělých satelitů okolo planet popsat jako pohyb lehčího objektu po kuželosečce okolo hmotnějšího objektu, viz Keplerovy zákony.\n\n\n\n"}
{"id": "23365", "url": "https://cs.wikipedia.org/wiki?curid=23365", "title": "Arpádovci", "text": "Arpádovci\n\nArpádovci (maďarsky \"Árpádok\" nebo \"Árpád-ház\") byli původní uherskou panovnickou (od roku 1000 královskou) dynastií, která vládla od počátků uherského státu (9. století) až do roku 1301, kdy zemřel její poslední mužský příslušník Ondřej III. Díky mnoha sňatkům arpádovských princezen do jiných evropských rodů však i téměř všichni následující uherští panovníci měli Arpádovce mezi svými předky a potomci dynastie žijí mezi evropskou aristokracií dodnes.\n\nOblíbená jména používaná mezi arpádovskými králi byla Štěpán (\"István\", 5x), Béla (4x), Ladislav (\"László\", 4x), Ondřej (\"András/Endre\", 3x) a Gejza (\"Géza\", 2x). Je zajímavostí, že prostřednictvím všech králů jménem Gejza a Béla hlavní dynastická linie vždy pokračovala, zatímco linie všech Štěpánů a Ladislavů končí slepě.\n\nAčkoliv se dynastie nazývá podle maďarského náčelníka Arpáda († 907), jejím prvním doloženým členem je jeho otec, veliký kníže Almoš (kolem 820 – kolem 895). Podle legendy byl Almoš synem mytického Turula, pročež se dynastie (zřídka) označuje i jako Turulská. Almoš se synem Arpádem koncem 9. století vedli kočující maďarské kmeny do Panonské nížiny, zatlačeni sem nájezdy kočovných Turků (Pečeněhů) na jejich dosavadní území na dnešní Ukrajině (tzv. \"Etelköz\").\n\nNěkteré středověké zdroje také praví, že Arpádovým předkem byl Attila, vůdce hunských nájezdů na Evropu, resp. že sám Arpád se považoval za Attilova potomka.\n\nPři cestě přes Karpaty Almoš zemřel (je možné, že se jednalo o rituální oběť) a vládu převzal jeho syn Arpád. Na přelomu 9. a 10. století Maďaři obsadili Karpatskou kotlinu a poté začali podnikat válečné a loupeživé nájezdy na okolní území. Někdy v době, kdy rozvrátili Velkomoravskou říši (asi 907), Arpád zemřel a post velkého knížete zaujal jeho syn Zoltán († nejpozději 950). Maďarské výboje vedly na západ, na území dnešní Itálie, Německa, Francie nebo Španělska, i na jih na území Byzance. Roku 917 začali konat nájezdy do několika zemí současně, což byl možná důvod rozpadu jejich kmenové federace. V zemi tak nadále existovalo tři až pět kmenových svazů a pouze jednomu z nich vládli Arpádovci.\n\nOkolo roku 950 je jako vládce zmiňován Fajs, Arpádův vnuk. Asi za jeho vlády utrpěli Maďaři velkou porážku od římského krále Oty I. v bitvě na Lechu (955). Po ní, za vlády Zoltánova syna Takšoně († před 972), Maďaři pokračovali ve výpadech už jen směrem na Balkán a kolem roku 970 jich zanechali zcela a definitivně se usadili v Karpatské kotlině.\n\nZatímco Takšoň volil spíše izolacionistickou politiku, jeho syn Gejza (kolem 940 – 997) se už snažil s okolními státy navázat normální vztahy, např. poslal vyslance k Otovi I. (973). Roku 972 se nechal i se svou rodinou pokřtít a přestože se sám přesvědčeným křesťanem nikdy nestal, za jeho vlády se křesťanství začalo mezi Maďary šířit. Gejza rozšířil svou moc na územích západně od Dunaje a Hronu, ale značná část Karpatské kotliny zůstávala v moci lokálních kmenových náčelníků.\n\nPo Gejzovi nastoupil roku 997 jeho syn Vajk, pokřtěný jako Štěpán. Musel uhájit své právo na vládu před svým (asi) příbuzným Kopáněm, který si činil vlastní nárok na základě seniorátu. Štěpán zvítězil díky podpoře družiny jeho německé manželky Gisely Bavorské, sestry budoucího římského krále Jindřicha II..\n\nDíky strategickému významu své země a dobrým vztahům s římským králem Otou III. a s papežem Silvestrem II. dosáhl Štěpán povýšení maďarského knížectví na království a své vlastní korunovace. Došlo k tomu 25. prosince 1000 nebo 1. ledna 1001 a odsud se datuje existence uherského království (pojmy „uherský“ a „maďarský“ tehdy splývaly). Záhy poté bylo zřízeno také arcibiskupství v Ostřihomi. Do roku 1030 král Štěpán I. sjednotil pod svou vládou celou Karpatskou kotlinu a stal se tak skutečným zakladatelem uherského státu. Zavedl správní členění na župy (platné v Maďarsku v zásadě dodnes) a zřídil novou církevní organizaci se dvěma arcibiskupy (v Ostřihomi a v Kaloči) a několika biskupy.\n\nKdyž Štěpánův jediný syn Emerich zemřel při lovu (2. září 1031), panovník ustanovil svým nástupcem svého synovce Petra Orseola, syna jeho sestry Marie a benátského dóžete Oty Orseola. To vyvolalo hněv u Štěpánova bratrance Vazula, který byl ovšem v té době uvězněný v Nitře. Po Štěpánově smrti (15. srpna 1038) bylo Petrovo následnické právo napadeno stařešinou Samuelem z rodu Aba. Král Petr upřednostňoval německé a italské dvořany, čímž proti sobě popudil domácí šlechtice, kteří ho nakonec roku 1041 svrhli a králem zvolili Samuela. Petr našel zastání v Německé říši a roku 1044 Samuela Abu za podpory Jindřicha III. porazil a opět se chopil vlády. V roce 1046 byl však znovu svržen pohanskými povstalci, zajat a zabit či vyhnán (není jisté).\n\nKrálem se stal Ondřej I. (vládl 1046–1060), Vazulův syn a Takšoňův pravnuk v mužské linii (a na rozdíl od Petra i Samuela tedy přímý Arpádovec), který do té doby žil ve vyhnanství v Kyjevské Rusi. Podařilo se mu zpacifikovat rebely a obnovit pozici křesťanství v zemi. V roce 1048 pozval svého mladšího bratra Bélu a uložil mu do správy třetinu království (tzv. \"Tercia pars regni\" anebo „vévodství“). Tato tradice rozdělení správy mezi více členů dynastie (připomínající i přemyslovská údělná knížectví) se udržela až do 13. století. Nešlo nicméně o souvislé provincie, ale o roztroušená území se dvěma nebo třemi středisky. Vládci těchto „vévodství“ obvykle uznávali nadřazenost krále, ale někdy se proti němu bouřili nebo hledali spojenectví s okolními zeměmi.\n\nJeště za svého života nechal Ondřej I. korunovat svého syna Šalamouna, aby zajistil jeho následnictví, které ovšem odporovalo dosud mezi Arpádovci uznávanému seniorátu. Po Ondřejově smrti skutečně Šalamounův nárok odmítl jeho strýc Béla I. a sám se stal králem (1060–1063). Pak teprve dosáhl koruny Šalamoun I. (1063–1074), ale po celou dobu bojoval o vládu se svými bratranci, Bélovými syny a vévody Gejzou, Ladislavem a Lampertem. Nakonec byl poražen a králem se stal Gejza I. (1074–1077), po jehož smrti se prosadil jeho bratr Ladislav I. (1077–1095), který donutil Šalamouna, dosud vládnoucího v některých oblastech na západě země, k plné abdikaci.\n\nKrál Ladislav zaznamenal několik významných úspěchů: dosáhl u Říma kanonizace Štěpána I. a jeho syna Emericha (20. srpna 1083), a roku 1091 si podmanil sousední Chorvatsko. Novou provincii svěřil do správy svému synovci Almošovi. Po Ladislavově smrti byl králem prohlášen jeho starší synovec Koloman (1095–1116), který roku 1097 porazil v Chorvatsku povstání Petra Snačiće a vtáhl až do Dalmácie.\n\nRoku 1102 dosáhl král Koloman u chorvatské šlechty definitivního uznání unie s Uherskem, která přetrvala dalších osm století. Na domácí scéně však neustále čelil intrikám a spikleneckým pokusům svého bratra Almoše, kterému za trest roku 1107 odňal jeho vévodství a pak ho okolo roku 1114 dal i s jeho nejstarším synem Bélou oslepit, aby je zbavil nadějí na trůn. Následnictví tak zajistil pro svého syna Štěpána II. (1116–1131), který ale zemřel bez mužských potomků, takže jeho nástupcem byl prohlášen jeho synovec Šavel. Almošův syn Béla se však i přes svou slepotu dokázal prosadit a stal se králem Bélou II. (1131–1141). Za své vlády svou pozici ještě posílil poražením Kolomanova údajného syna Borise. Začal také okupovat některá území v Bosně a dobytá území svěřil svému synu Ladislavovi.\n\nJeho nástupcem byl zvolen jeho další syn Gejza II. (1141–1162). S manželkou Eufrozinou Kyjevskou zplodili dva budoucí krále a také princezny Alžbětu a Helenu, jejichž potomci zajistili rozšíření arpádovské krve mj. do hlavních linií rodu Wittelsbachů, Babenberků a Wettinů. Po smrti Gejzy vládl jeho syn Štěpán III. (1162–1173), který musel bránit svou pozici na trůně před strýci Ladislavem II. (1162–63) a Štěpánem IV. (1163–65), který se pokoušel dobýt trůn i za pomoci Byzantské říše. K tomu ještě sám císař Manuel I. Komnenos obsadil území na jihu země pod záminkou, že na jeho dvoře žije králův bratr Béla.\n\nPo smrti Štěpána III. byl zvolen králem právě jeho bratr Béla III. (1173–1196), který musel za účelem ochrany své pozice uvěznit svého bratra Gejzu. Bélovi III. se dostalo vzdělání v Byzantské říši a byl první, kdo použil na své vlajce dvojramenný kříž jako symbol Maďarska (Uherska). Tím byl hotov základ dodnes platného uherského/maďarského znaku, složeného právě z dvojramenného kříže a ze stříbrných pruhů na rudém pozadí, což byl znak Arpádovců. Bélova dcera Konstancie se provdala za Přemysla Otakara I., čímž se stala pramáti posledních přemyslovských králů. Za Bélovy vlády byl také kanonizován Ladislav I. (1192).\n\nZa svého nástupce zvolil Béla III. svého staršího syna Emericha (1196–1204), který ale musel přepustit některá území v Chorvatsku a Dalmácii svému bratru Ondřeji, který se proti němu bouřil. Král Emerich se oženil s Konstancií z rodu barcelonských hrabat a aragonských králů, jeho rodová linie však záhy vymřela. Jeho syn král Ladislav III. vládl jen krátce (1204–05) a zemřel ještě jako dítě.\n\nMoci se chopil jeho strýc Ondřej II. (1205–1235). Jeho vláda trvala dosud nejdéle od dob Štěpána I., ale byla poznamenaná neustálými vnitřními konflikty, které vygradovaly roku 1222, kdy byl Ondřej II. donucen vydat tzv. zlatou bulu, kterou uděloval rozsáhlá privilegia šlechtě a omezoval svou vlastní moc. Za jeho vlády byla jeho dcera Alžběta Durynská kanonizována. Po jeho smrti na jeho místo nastoupil jeho syn Béla IV. (1235–1270).\n\nTomu vážnému a zodpovědnému panovníkovi se podařilo konsolidovat královskou moc, ale vzápětí musel čelit ničivému mongolskému vpádu (1241–42), který zanechal Uhersko v troskách. Pak však Tataři odtáhli a král měl možnost znovu pracovat na obnově říše. Posílil obranu hranic a udělil řadě sídel městská práva, zejména v severní části země (Horní Uhry). V zájmu znovuosídlení vylidněných oblastí v uherské nížině pozval do země zahraniční kolonisty (německé, slovanské, kumánské). Snažil se o rozšíření moci západním směrem a načas ovládl Štýrsko, ale pak byl v boji o něj poražen Přemyslem Otakarem II.. Dvě z jeho dcer byly kanonizovány (Markéta Uherská a Kinga Polská). Koncem svého života a vlády Béla IV. bojoval s odbojností svého syna a následníka Štěpána V., byť mu už roku 1246 přiznal titul mladšího krále a dal do správy území na východě země.\n\nKdyž Štěpán V. (1270–72) nastoupil na trůn, řada stoupenců jeho otce emigrovala do Čech, ale po Štěpánově brzké smrti se zase vrátili. Na trůn nastoupil jeho nezletilý syn Ladislav IV. Kumán (1272–90, fakticky vládl od roku 1277). Tento po matce potomek kočovných Kumánů upřednostňoval na dvoře pohanské zvyky své kumánské družiny, pročež působil četné skandály a byl několikrát exkomunikován. Za jeho vlády došlo ke značnému úpadku královské moci a parcelaci Uherska na území pod vlivem jednotlivých nejmocnějších šlechticů (magnátů). Ladislav IV. byl nakonec roku 1290 zavražděn (paradoxně) kumánským atentátníkem.\n\nPo jeho smrti se nejprve soudilo, že dynastie vymřela, protože jediným pozůstalým Arpádovcem v mužské linii byl Ondřej, syn Štěpána, svými bratry neuznaného pohrobka Ondřeje II. Nakonec však byl Ondřej III. (1290–1301) přece korunován a většina šlechticů jeho volbu uznala. Nepodařilo se mu však obnovit jednotu země a zlomit moc magnátů, ani zplodit mužského následníka. Když 14. ledna 1301 zemřel, téměř na den přesně 300 let od korunovace Štěpána I., definitivně vymřel rod Arpádovců po meči. Jeho dcera Alžběta Arpádovna, poslední člen rodu, zemřela roku 1338.\n\nNárok na uherskou korunu po vymření Arpádovců uplatnili zejména anjouovští potomci Marie, dcery Štěpána V., kteří vládli během 14. století. Téměř všichni uherští panovníci po roce 1301 byli potomky Štěpána V. (Anjouovci, Habsburkové), nebo alespoň Bély IV. (Přemyslovci, Lucemburkové, Jagellonci), vedle toho zpravidla měli arpádovské předky i v dalších liniích. Zcela mimo dynastii stál paradoxně pouze zvolený „domácí“ král Matyáš Korvín.\n\n\n"}
{"id": "23367", "url": "https://cs.wikipedia.org/wiki?curid=23367", "title": "Orléans", "text": "Orléans\n\nOrléans (do češtiny někdy překládáno jako Orleán) je město ve Francii, od jehož názvu a názvu celé oblasti se v minulosti odvozoval šlechtický titul příslušející mladším synům z královského rodu – titul vévoda orléanský.\n\nMěsto leží v kraji Centre sídlo departementu Loiret. Leží na řece Loiře v nadmořské výšce 90–124 m a na ploše 27,48 km² čítá 114 286 obyvatel (2012). Je obklopeno rovinatou krajinou, na jižním břehu Loiry pokrytou četnými lesy (oblast Sologne) a na severním břehu obilnářskou oblastí Beauce.\n\nSousední obce: Saran, Fleury-les-Aubrais, Semoy, Saint-Jean-de-la-Ruelle, Saint-Jean-de-Braye, Saint-Pryvé-Saint-Mesmin, Olivet, Ardon, Saint-Jean-le-Blanc a Saint-Cyr-en-Val.\n\nMěsto Orléans založili již Keltové jako Cenabum. Roku 52 př. n. l. zde byla zavražděna řada římských obchodníků, a tak vypuklo dobře připravené povstání Galů proti Římské říši. Po následném dobytí Galie Caesarem bylo pod římskou správou součástí provincie Gallia Lugdunensis jako Cenabum Aureliani nebo Aurelianum (na počest císaře Aureliana). Pod tímto názvem město také existovalo i za dob raného křesťanství a franské říše. Ve 3. století bylo ve městě založeno orléanské biskupství. V 9. století byl dobyt Normany, později byl v držení Kapetovců.\n\nNa začátku 14. století se začala rozvíjet kultura a vzdělanost založením univerzity. Za stoleté války se Orléans proslavil Johankou z Arku, která roku 1429 osvobodila město od anglické nadvlády.\n\nNejvýznamnější orléanskou památkou je gotická katedrála svatého Kříže\" (\"Cathédrale Sainte-Croix\") z let 1278–1329.\n\nDále je zde zachovalé historické jádro, zahrnující např. Groslotův dům (\"L'hôtel Groslot\"), z let 1549–1555 či \"Dům Jany z Arku\" (\"La Maison de Jeanne d'Arc\"), v němž Panna Orleánská nocovala od 24. dubna do 9. května 1429.\n\n\"Počet obyvatel\"\n\n\n\n"}
{"id": "23371", "url": "https://cs.wikipedia.org/wiki?curid=23371", "title": "Radiměř", "text": "Radiměř\n\nRadiměř (německy \"Rothmühl\") je obec rozkládající se po obou stranách historické česko-moravské zemské hranice, v okrese Svitavy v Pardubickém kraji. V obci žije  obyvatel a její katastrální území má rozlohu 28,6 km². Obec je součástí mikroregionu Svitavsko. Na severozápadě katastru obce se nachází největší část přísně střeženého areálu muničního skladu Květná. Naopak na severovýchodě katastru obce se nachází samota Nový Svět.\n\nHistorická zemská hranice Čech a Moravy podélně rozděluje celou obec, procházejíc její zástavbou od západního konce k východnímu konci, na dvě části, které byly dříve samostatnými obcemi: vesnici Českou Radiměř a bývalý městys Moravskou Radiměř. Průběh zemské hranice je zde mimořádně komplikovaný, ale část této hranice je tvořena některými úseky zdejšího Radiměřského potoka \"(dříve zvaný též Mlýnský potok)\", zatímco jinde tvoří hranici silnice nebo se hranice klikatí mezi domy, či některý dokonce rozděluje. Zajímavostí je, že hranice prochází i budovou zdejší základní školy, vzniklé přestavbou roku 1908. Původně tato budova měla dvě čísla popisná, jimž byly čísla 112 \"(pro českou část)\" a 113 \"(pro moravskou část)\". Uvádí se, že ve dvou třídách se žáci nacházeli v Čechách, ale učitel již na Moravě. Příslušnost konkrétního domu se poznala podle cedulky s číslem popisným. První číslování domů se v obou obcích uskutečnilo roku 1770, přičemž se v obou obcích použila u každého domu dvojice dřevěných tabulek: v České Radiměři s červenými čísly, v Moravské Radiměři s černými čísly. Roku 1890 bylo provedeno nové číslování domů v obou obcích, přičemž se v České Radiměři použily bílé cedulky s černými čísly, zatímco v Moravské Radiměři černé cedulky s bílými čísly. V současnosti je již v celé obci jednotné číslování domů a tudíž již nelze podle cedulek poznat zemskou příslušnost jednotlivých domů.\n\nPrvní listinná zmínka je z roku 1291 (\"Radmels\"), kdy se území obce nacházelo na svojanovském panství – tehdy opět v majetku krále (mezi lety 1281–90 panství patřilo Záviši z Falkenštejna). Původně to byla obec ležící v Čechách. Vzhledem k tomu, že mezi skutečnou lokací řady měst či vesnic a prvními zápisy o nich uplynuly často i desítky let, a vzhledem ke znění listiny, je jisté, že vesnice pochází z doby Přemysla Otakara II., který v této oblasti vyvíjel v 60. letech 13. století značnou kolonizační aktivitu prostřednictvím schopného, agilního lokátora Konráda z Limberka (Lewendorfu). V rozporu s vůlí Karla IV., který trval na nezcizitelnosti Svojanova a přináležejícího území z majetku Koruny, bylo panství po jeho smrti zastaveno moravským pánům z Boskovic. R. 1437 však Zikmund Lucemburský svojanovské panství přiřkl své ženě, Barboře Celské. V průběhu staletí se hranice Čech a Moravy drobně proměňovaly (v závislosti na majetkových poměrech a zvětšování/zmenšování jednotlivých panství) a taková změna se dotkla i Radiměře. Roku 1512 byla vesnice Radiměř rozdělena na dvě, z nichž jižní část (Česká Radiměř) zůstala v Čechách, kdežto severní část (Moravská Radiměř) připadla Moravě. Moravská Radiměř se později stala městysem. Obě obce však náležely do stejné církevní provincie, jíž byla a dodnes je Moravská církevní provincie. Zároveň měly obě obce také společné školy. V obou obcích existovalo dříve celkem 14 vodních mlýnů. Po Mnichovu byly obě obce roku 1939 sloučeny, po osvobození došlo k opětovnému rozdělení. K 17. prosinci 1950 došlo ke druhému a tentokrát již definitivnímu sloučení obou obcí. Roku 1952 došlo i ke sloučení obou osad v jeden celek s jednotnou řadou čísel popisných. Jednotné katastrální území bylo vytvořeno při obnově katastrálního operátu v letech 1973–76, přičemž roku 1973 došlo k úpravě katastrální hranice s Hradcem nad Svitavou.\n\nK České Radiměři náleží jižní polovina zástavby obce včetně obou zdejších kaplí, jimiž jsou kaple sv. Jana Nepomuckého a kaple Svatého Josefa. Dříve zde existovalo 8 vodních mlýnů.\nK Moravské Radiměři náleží severní polovina zástavby obce včetně samoty Nového Světa a zdejšího farního kostela svaté Anny, který je dominantou obce. Dále se na území Moravské Radiměře nachází radiměřská část vojenského zařízení Květná. Dříve zde existovalo 6 vodních mlýnů. Jakožto městys měla Moravská Radiměř právo dvakrát za rok pořádat trhy.\n\n\n\n\n\nŠkola v Radiměři byla od pradávna, ovšem její nejstarší historie nám není známá. Nejstarší \"školní dům\" stál na farní zahradě. V roce 1769 byla budova zchátralá a byla stržena. Nová budova školy byla postavena uprostřed vesnice. Historii současné školy lze najít v \"Almanachu k výročí 100 let od zahájení výuky 1908 - 2008\".\nPrvním lékařem působícím v Radiměři byl Josef Kammler (19.3.1845 - 17.4.1896 Radiměř) ze Lhoty u Konic. Dále zde krátce působili Dr. Reiniger a Dr. Freisler. V roce 1897 bylo rozhodnuto o zřízení lékařského obvodu. Lékařem se stal doktor Franz Vrabec, který zde působil 33 let do roku 1930. Po odchodu do důchodu Dr. Vrabce v lékařské praxi pokračoval Dr. Othmar Strik až do roku 1946. V Radiměři byla zřízena Komise pro ochranu matek (dvacátá léta 20. století)a praxi porodní asistentky provozovaly: p. Marie Jandlová, p. Cecílie Schusterová, p. Grotzová v době lékařské působnosti doktora Vrabce.\n\nSbor dobrovolných hasičů byl založen v roce 1881. V roce 1900 byla zakoupena nová stříkačka.Působnost hasičů byla pro velikost obce rozdělen na tři úseky: dolní, střed a horní část obce později byl přidán čtvrtý úsek. V roce 1938 měl sbor 169 aktivních a 40 přispívajících členů. Hasičskou kapelu vedli kapelníci Friedrich Haberhauer a Willy Schuster.\n\nZakládajícími členy byli náčelník Alois Haberhauer, velitel a zástupce náčelníka Julius Haupt a Julius Hoffmann, Franz Drescher, Johann Schuster, Anton Haberhauer, Anton Jandl, Johann Wagnetter, Johann Linhart, Franz Thon.\n\n\n\n"}
{"id": "23372", "url": "https://cs.wikipedia.org/wiki?curid=23372", "title": "PuTTY", "text": "PuTTY\n\nPuTTY je klient protokolů SSH, Telnet, rlogin a holého TCP. Dříve byl dostupný jen pro Windows v současnosti je dostupný i pro různé UNIXové platformy (tak i pro několik jiných platforem jako neoficiální port). Původně ho napsal a vyvíjel Simon Tatham. PuTTY je svobodný software, šířený pod licencí MIT.\n\nVerze 0.58 (z dubna 2005) obsahuje několik nových vlastností jako vylepšena podpora Unicode pro mezinárodní znaky a písma zprava doleva nebo oběma směry.\n\nPřed 0.58 byly vyrobené tři verze (0.55-0.57) opravující významné bezpečnostní díry předcházejících verzí, některé umožňující kompromitaci klienta ještě před autentifikací serveru.\n\nNěkteré z vlastností PuTTY:\n\nVyjádření autora v FAQ k významu názvu PuTTY:\n\nJednotlivé funkce programu zajišťuje několik programů:\n\n"}
{"id": "23381", "url": "https://cs.wikipedia.org/wiki?curid=23381", "title": "Středa", "text": "Středa\n\nStředa je v češtině označení dne v týdnu mezi úterým a čtvrtkem. Jeho jméno říká, že se jedná o střed týdne, což je odvozeno z pozice středy jako prostředního, tedy čtvrtého dne týdne v tradičním židovském a křesťanském kalendáři. V českém občanském kalendáři je středa považována za den třetí.\n\nV křesťanství je středa vedle pátku druhým postním dnem.\n\nV byzantském ritu je středa dnem připomínky svatého Kříže nebo Bohorodičky.\n\nStředa se v klasické latině nazývala \"Dies Mercurii\", tj. „den Merkurův“. Od tohoto názvu jsou odvozeny jména středy ve většině románských jazyků (it. \"Mercoledì\", fr. \"Mercredi\", špan. \"Miercoles\" atd.). V jiných románských jazycích převládl středověký latinský termín označující středu jako \"feria quarta\" „čtvrtý den v týdnu“ (neděle se počítala za první den v týdnu). Srov. např. portugalské \"quarta-feira\".\n\nAngličtina označuje středu jako \"Wednesday\", staroangl. \"Wódnesdæg\", „den Ódinův“, tj. zasvěcený bohu Ódinovi. Němčina se v případě středy odděluje od angličtiny a podobně jako čeština označuje středu za prostřední den týdne (\"Mittwoch\"). Ještě do 10. století však nazývala středu podobně jako angličtina \"Wodantag\" (den Ódinův).\n\nFinský název je prakticky podobný: \"Keskiviikko\" (doslova: \"střed týdne\") podobně jako je islandské jméno: \"Miðvikudagur\" (\"střední den týdne\").\n\nPodle hebrejské bible je středa dnem, kdy bylo stvořeno Slunce a Měsíc.\n\nStředa má také pozici uprostřed pěti pracovních dnů v týdnu, které začínají pondělím a končí pátkem.\n\nAnglický jazykový idiom pro středu je \"hump day\" (den hrbu), což je odkaz na to, že se pracovní týden převalil do své druhé poloviny. Jedná se tak o neformální odkaz na vrchol týdne.\n\nKvakeři tradičně referují o středě jako o „čtvrtém dnu“, aby se vyvarovali pohanského původu anglického názvu tohoto dne.\n\nPodle thajského solárního kalendáře je středa spojena se zelenou barvou.\n\nAstrologické znamení planety Merkur reprezentuje středu - \"Dies Mercurii \" u Římanů, s podobnými názvy odvozenými z latiny v románských jazycích jako francouzsky Mercredi a španělsky Miércoles.\n\nPodle lidových tradic platila středa za nešťastný den. Byla např. dnem pro tzv. tiché svatby (např. pro padlé dívky). Podle učení ortodoxní církve byla středa dnem, kdy Jidáš Iškariotský zaprodal Ježíše Krista. Proto je středa normálně v ortodoxní církvi postním dnem, stejně jako pátek.\n\n\n"}
{"id": "23382", "url": "https://cs.wikipedia.org/wiki?curid=23382", "title": "Březová nad Svitavou", "text": "Březová nad Svitavou\n\nBřezová nad Svitavou (do roku 1949 jen \"Březová\", německy \"Brüsau\") je malé město po obou stranách historické česko-moravské zemské hranice, v Pardubickém kraji v okrese Svitavy. Katastrální území má výměru 1270 hektarů. Žije zde  obyvatel. Městem protéká řeka Svitava, která zde zčásti tvoří původní hranici Čech a Moravy. Město je součástí Mikroregionu Svitavsko.\n\nMěsto Březová vzniklo kolem roku 1300. Bylo součástí svitavského panství, jež vlastnilo biskupství olomoucké. 1. srpna 1497 král Vladislav II. obci udělil status města. V 16. století nastal díky rozmachu soukenické výroby hospodářský vzestup města. Po roce 1784 zde prosperoval i průmysl lnářský. V polovině 18. století bylo město napojeno na říšskou silnici spojující Prahu a Brno, což přineslo další rozvoj oblasti. 1. ledna 1849 pak do města byla přivedena železniční trať Brno - Česká Třebová. Po poválečném odsunu Němců nastalo ve městě znatelné snížení počtu obyvatel a ekonomický úpadek, cílem politiky bylo dokonce vysídlení a asanování města, což se však nakonec nestalo. V roce 1960 byla k obci připojena tehdejší obec Dlouhá \"(s místním národním výborem v České Dlouhé)\" a osada Zářečí (patřící dosud k Brněnci), v letech 1976–1990 náleželo celé území Březové nad Svitavou k Brněnci\n\nPo roce 1945 status města zanikl, v roce 1991 o jeho znovuudělení neúspěšně žádali. Další podání žádosti o znovupřidělení statusu města již bylo úspěšné a s účinností od 26. listopadu 1999 je Březová nad Svitavou opět městem.\n\nMěsto se nečlení na části, má ale pět katastrálních území, která jsou zároveň základními sídelními jednotkami (ZSJ):\n\nZ těchto 5 katastrů se na území Moravy nachází celé katastrální území Moravská Dlouhá, téměř celé katastrální území Březová nad Svitavou a bez svých některých okrajových parcel i téměř téměř celé katastrální území Muzlov a dále malé okrajové části katastrálních území Česká Dlouhá a Zářečí. Pro změnu v Čechách se nachází téměř celá katastrální území Česká Dlouhá a Zářečí, některé okrajové parcely k. ú. Muzlov a nepatrná část k. ú. Březová nad Svitavou.\n\nVesnice Muzlov v severozápadní části současného katastru města, byla po roce 1948 vysídlena a její území asanováno a zalesněno, a to z důvodu rozšíření ochranného pásma Brněnského vodovodu. Stejný osud měl potkat i samotné město, což však nakonec nebylo realizováno.\n\nNa katastru Březové je významné vydatné prameniště podzemních vod. K jejich využití v Muzlově došlo na počátku 20. století. První březovský vodovod pro město Brno byl vybudován v letech 1911–1913, což mělo posléze negativní dopad na osudy přilehlého území. Obec Muzlov byla po roce 1948 vysídlena a asanována, podobný osud měl potkat i město Březovou. Tento první březovský vodovod je dodnes funkční technickou památkou.\n\nSoučasná vodárenská soustava Březová II má (spolu s Vírským oblastním vodovodem a vodovodem Březová I) rozhodující podíl na zásobování obyvatelstva pitnou vodou v Jihomoravském kraji, především pro územní celky Brno-venkov a Brno-město, kde jsou dominantními vodárenskými soustavami a tvoří páteř rozvodného systému s napojeními skupinových a samostatných vodovodů a dále vodovodního systému města Brna.\n\n\n\n\n"}
{"id": "23383", "url": "https://cs.wikipedia.org/wiki?curid=23383", "title": "Radiofrekvenční ablace", "text": "Radiofrekvenční ablace\n\nRadiofrekvenční ablace (zkráceně RF ablace) je metoda lokální terapeutické destrukce tkáně využívající tepelného účinku procházejícího elektrického proudu o frekvenci řádově stovek kHz .\n\nMetoda destrukce tkáně je založena na tepelných účincích elektrického proudu o frekvenci 500–1000 kHz, elektrický obvod je uzavřen buď mezi hrotem nástroje (katetru) a plošnou elektrodou připevněnou obvykle na zádech pacienta, nebo je použit nástroj, který má hroty dva, a elektrický obvod se uzavírá mezi nimi. Dostatečné proudové hustoty nutné k destrukci tkáně je dosaženo jen u hrotu katetru, proto je destruktivní účinek limitován. Vysoká frekvence procházejícího proudu má tu výhodu, že nedráždí nervy, svaly a srdce. V místě kontaktu katetru dochází ke koagulační nekróze o hloubce jen zhruba jednoho milimetru. Vznikem nekrózy je podstatně zvýšen elektrický odpor tkáně a tím je zamezeno dalšímu šíření poškození tkáně.\n\nRadiofrekvenční ablace se často využívá v kardiologii při terapii srdečních arytmií s rychlou srdeční akcí (tzv. tachyarytmií) nereagujících nebo špatně reagujících na farmakologickou terapii. Principem navazuje na kardiochirurgickou metodu MAZE, které spočívá ve vytvoření nevodivých jizev v srdeční předsíni z otevřeného přístupu. Katetrizační výkon se pokouší o totéž z přístupu katetrem přes stehenní tepnu. .\n\nRadiofrekvenční ablaci lze využít i při terapii nádorů jater. Lze použít v terapii nádorů primárních, tedy vzniklých v játrech, i nádorů sekundárních, tedy metastázách jiných nádorů (např. kolorektálního karcinomu) do jater. Omezením je, že nádor nesmí být větší než 5 cm. Protože jsou játra orgánem křehkým a silně prokrveným, je jednou z výhod RF ablace to, že se koagulují i cévy a proto se staví i krvácení. Technicky nejde o endovaskulární výkon, do jater se zavádí jehlová elektroda vpichem přes kůži pod kontrolou ultrazvuku, CT nebo MRI.\n\nV případě postižení ledvin nádorovým onemocněním je metodou volby chirurgický výkon. Pokud jsou však u pacienta přítomny komplikace, lze za určitých okolností provést i miniinvazivní výkon spojený s RF ablací nádoru .\n\nK terapii žilních varixů, tzv. křečových žil, se obvykle používá bipolární elektrody, která je pod ultrazvukovou kontrolou zavedena do povrchové žíly s varixem. Elektrický proud uvnitř žíly způsobí její poškození, kontrakci a následnou postupnou přeměnu ve vazivový pruh.\n"}
{"id": "23389", "url": "https://cs.wikipedia.org/wiki?curid=23389", "title": "Ligatura (písmo)", "text": "Ligatura (písmo)\n\nJako ligatura (z lat. \"ligare\" „svázat“), slitek nebo svaznice se označuje spojení dvou znaků v textu. „Svázání“ dvou znaků při psaní se v dnešním latinském písmu projevuje v psacím písmu, kde jsou spolu svázána všechna písmena v jednom slově. Od vynálezu knihtisku se jako ligatura, slitek, označuje umístění dvou písmen na jediný odlitek; tato písmena jsou obvykle nějak propojena či upravena. Slitek byl v klasické sazbě užíván zejména proto, aby příslušná dvě po sobě jdoucí písmena do sebe dobře zapadala a navzájem nenarušovala kresbu. Nejznámějším příkladem slitku je dvojice písmen „f“ a „i“, tedy „fi“, dále „fl“ a „ff“. Profesionální systémy jsou schopny slitky sázet automaticky, při používání jiných sázecích systémů je třeba slitek vyhledat mezi jednotlivými znaky použitého písma. Slitky se nepoužívají při vyznačování prostrkáváním.\n\nOznačení „slitek“ či „ligatura“ (nikoli však „svaznice“) se užívá i pro nežádoucí blízkost (slití) dvou znaků, ať již v textech historických (psaných i tištěných), či současných tištěných. V tištěných textech může být slitek chybou typografa (písmaře, návrháře písma), příp. lamače, sazeče, zpravidla však je prohřeškem laika. Slitky mohou souviset i s nevhodnou volbou druhu papíru.\n\nPůvodně v latince existovaly jen majuskule, které nebyly propojovány (jinak je tomu v kurzivním písmu). Potřeba zrychlit psaní vedla k proměnám tvarů psaných znaků, od 4. stol. se objevují přetahy nad a pod řádek, tzv. polounciály (semiunciály). Na konci 8. stol. na území Franské říše vzniká karolinská minuskula.\n\nV latinském písmu se ligatury užívaly často ve středověkých rukopisech, ve kterých jedno písmeno může mít až několik tvarů a podob podle ligatury, tj. podle toho, jaké písmeno předchází či následuje a jak je s ním spojeno. Typickou a snad nejznámější ligaturou používanou dodnes je ampersand \"&\" pocházející z písmen \"e\" + \"t\" (latinské „et“ znamená „a“), oblíbený např. v názvech firem.\n\nV arabštině má téměř každé písmeno z principu čtyři formy (samostatnou, počáteční, koncovou a středovou), tj. stojí-li osamoceně (neváže se), na začátku slova (spojené s následným znakem), na konci slova (spojen se znakem před sebou), či uprostřed slova (spojen se znaky na obě strany). Několik málo znaků má pouze dvě formy. Obvykle se toto označuje za ligatury, přestože se jedná spíše jen o psanou formu písma (tiskací nemá). Rozdíl vynikne tím spíše, když uvedeme, že arabština má skutečné ligatury – tedy zvláštní spojení více písmen mezi sebou. Nejužívanější a jediná povinná ligatura je pro \"l + `aliv\": لا. Další ligatury jsou nepovinné: pro \"k + `aliv\", \"k + l\", \"k + l + `aliv\", \"l + m\" a jiné.\n\nLigatury našly své specifické uplatnění také v numismatice (mince), sfragistice (pečeti) a u epigrafických památek, např. na náhrobních a pamětních deskách, zvonech apod.\n\nSloužily především k úspoře prostoru, aby byl požadovaný text co nejkratší. Vznikají spojováním dvou nebo více vedle sebe stojících písmen. Zřejmě nejběžnější je ligatura písmen AE – Æ.\n\n\nExistují písma, která navzájem písmena nikdy nevážou, a to ani při kurzivním psaní.\n\n\n"}
{"id": "23390", "url": "https://cs.wikipedia.org/wiki?curid=23390", "title": "Cabo da Roca", "text": "Cabo da Roca\n\nMys Roca (portugalsky \"Cabo da Roca\") je mys, nejzápadnější pevninský výběžek Portugalska a kontinentální Evropy. Tato skutečnost byla známa již starověkým Římanům, kteří místo nazývali \"‚Promontorium Magnum‘\". \n\nMys Roca leží v lisabonském distriktu, 40 kilometrů západně od Lisabonu a 18 kilometrů západně od města Sintry v přírodním parku Serra de Sintra. Souřadnice mysu Roca, , jsou vytesány na památníku na útesu vypínajícím se přibližně 140 metrů nad hladinou Atlantského oceánu. Na mysu Roca je maják. Místo je oblíbenou turistickou atrakcí. \n\nBásník Luís de Camões o Cabo da Roca říká, že je to místo \"„kde země končí a moře začíná“\" (portugalsky: \"„Onde a terra acaba e o mar começa“\"). \n\nNa západním pobřeží Evropy leží ještě další výběžky pevniny, které jsou označovány \"konci země\", jsou to Finisterre (Fisterra) ve Španělsku, Land's End ve Velké Británii a stejně motivován je i název francouzského departementu Finistère.\n\n"}
{"id": "23396", "url": "https://cs.wikipedia.org/wiki?curid=23396", "title": "Audrey Hepburnová", "text": "Audrey Hepburnová\n\nAudrey Hepburnová, nepřechýleně Hepburn, vlastním jménem \"Audrey Kathleen Ruston\" (* 4. května 1929 Ixelles u Bruselu, Belgie – † 20. ledna 1993 Tolochenaz, Švýcarsko) byla britská herečka a velvyslankyně UNICEF, jedna z nejznámějších tváří filmového plátna druhé poloviny 20. století, nositelka cen Oscar, Tony, Emmy i Grammy.\n\nNarodila se ve městě Ixelles v těsné blízkosti Bruselu. Své dětství strávila vedle rodné Belgie také v internátě pro dívky v Anglii, kde se učila baletu, a v Nizozemsku. V Arnhemu prožila druhou světovou válku, včetně operace Market Garden. Její matka, baronka Ella van Heemstra (1900 –1984), pocházela z velmi staré a významné nizozemské rodové šlechty; příjmení Hepburn pak pochází od skotských šlechtických předků jejího otce Josepha Rustona (údajně byl jeho předkem James Hepburn, hrabě Bothwell, třetí manžel skotské královny Marie Stuartovny). Její otec se narodil 15 km severně od Prahy v obci Úžice, kde jeho rodina vlastnila cukrovar. Byl bohatým bankéřem, brzy však odešel od rodiny zpět do Anglie, kde se stal předním činovníkem britské fašistické strany.\n\nPůvodně chtěla Audrey Hepburnová být primabalerinou a baletu se také plně věnovala. Později získala stipendium na prestižní baletní škole v Londýně, kam se s matkou po válce přestěhovala. Brzy však zjistila, že kvůli své tělesné výšce a válečnou podvýživou narušené konstituci nemůže s kariérou primabaleriny počítat. V baletním souboru si jí ale všimli muzikáloví a filmoví producenti a brzy získala své první malé role v nevýznamných britských filmech. V roce 1951 na popud francouzské spisovatelky Colette přijala nabídku na titulní roli broadwayské show \"Gigi\", poprvé opustila evropský kontinent a odjela do USA.\n\nPrakticky současně s tím (obsazení 1951, natáčení 1952, premiéra 1953) také přišel druhý zásadní zlom její herecké kariéry v podobě hlavní role v komedii \"Prázdniny v Římě\", která ji vynesla do hvězdné společnosti. Za svůj herecký výkon v tomto filmu také získala v roce 1954 cenu americké filmové akademie – Oscara. V témže roce 1954 krátce na to také získala prestižní divadelní ocenění Tony Award za roli Ondiny ve stejnojmenné broadwayské divadelní hře. Od té doby se objevovala v nejklasičtějších dílech kinematografie jako jsou například:\n\n\nSvoji poslední menší filmovou roli ztvárnila ve svých šedesáti letech ve Spielbergově \"Navždy\" (1989).\n\nMěla velmi charakteristický měkký hlas v mezzosopránové poloze, který také v několika filmech předvedla i při zpěvu – např. ve snímku \"Usměvavá tvář\" nebo ve filmu \"Snídaně u Tiffanyho\". Ve světoznámém muzikálu \"My Fair Lady\" byl však její zpěv dabován zpěvačkou Marni Nixonovou, což Audrey Hepburnová nemile nesla.\n\nPro mnohé představovala nový typ krásy, její útlý vzhled často řídil vývoj módy. Hepburnová dodnes zůstává nedostižným symbolem elegance, idolem osobního šarmu, noblesy i charismatu, jakož i svérázným prototypem nevšední krásy, inteligence a mimořádné oduševnělosti. Mj. hovořila plynně sedmi světovými jazyky, například francouzsky. Toto vše se ale v její útlé osobě dosti vzácně snoubilo s velkým hereckým a pohybovým nadáním do nenapodobitelného originálu, který dodnes obdivují miliony filmových a televizních diváků na celém světě. Kromě toho porodila a úspěšně vychovala dva syny.\nV osmdesátých letech, v posledních letech svého života, se věnovala především práci pro humanitární organizace. V roce 1987 se stala oficiálním velvyslancem dobré vůle UNICEF. Cestovala do rozvojových zemí, například do Somálska, kde pomáhala hladovějícím dětem. Její synové v tom pokračují, mimo jiné, na její oficiální stránce.\n\nZemřela ve spánku na vzácný typ rakoviny slepého střeva 20. ledna 1993 ve švýcarském Tolochenaz v kantonu Vaud, kde je také pochována. \n\nMá hvězdu na Hollywoodském chodníku slávy.\n\nPoznámka : zkratka BAFTA představuje \"Britskou televizní a filmovou akademii\"\nV roce 2000 byl v USA natočen dvoudílný životopisný televizní film \"Příběh Audrey Hepburnové\", hlavní roli zde ztvárnila americká herečka Jennifer Love Hewittová.\n\nSnímek zachycuje přibližně první polovinu jejího života od dětství zhruba do roku 1961, kdy skončilo natáčení filmu \"Snídaně u Tiffanyho\" a již probíhaly přípravy na natáčení filmu \"My Fair Lady\".\n\n\n\n"}
{"id": "23397", "url": "https://cs.wikipedia.org/wiki?curid=23397", "title": "Apsida (astronomie)", "text": "Apsida (astronomie)\n\nApsida je bod dráhy kosmického tělesa, v němž se nachází buď nejblíže, nebo nejdále od ohniska dráhy, v němž se nachází centrální těleso soustavy, přesněji hmotný střed (těžiště) popisované soustavy kosmických těles. \n\nNejvzdálenější bod od centrálního tělesa se obecně nazývá apoapsida nebo apofokus, nejbližší k centrálnímu tělesu se nazývá periapsida nebo perifokus. \n\nPodobný význam mají pojmy apocentrum a pericentrum. Tyto body nemusí být zcela identické s apsidami, protože se vztahují k bodům nejvzdálenějším resp. nejbližším k těžišti soustavy, ale většinou se s nimi zaměňují. \n\nPro oběžné dráhy kolem specifických centrálních těles mají tyto body svoje zvláštní názvy, shrnuté v připojené tabulce. Spojnice apsid se nazývá \"přímka apsid\".\n\nPro jednotlivé apsidy platí následující vztahy:\nkde:\n\nPoloha velké poloosy dráhy tělesa (tedy spojnice apsid) v prostoru se mění. Je to jednak gravitačním vlivem jiných těles, vlivem slapových sil, a také vlivem gravitačního zakřivení prostoru. Vysvětlení stáčení perihelia Merkuru mělo velký význam pro přijetí obecné teorie relativity.\n\n"}
{"id": "23398", "url": "https://cs.wikipedia.org/wiki?curid=23398", "title": "Prázdniny v Římě", "text": "Prázdniny v Římě\n\nPrázdniny v Římě (v anglickém originále:Roman Holiday) je americká romantická filmová komedie režiséra Williama Wylera firmy Paramount Pictures z roku 1953, v němž hlavní role ztvárnily hollywoodské hvězdy Gregory Peck a Audrey Hepburnová. Autorem scénáře byl známý spisovatel a scenárista Dalton Trumbo, který ovšem v té době nesměl psát, neboť byl na hollywoodské černé listině, takže v původních filmových titulcích nebyl uveden.\n\nMladičká princezna Anna (Audrey Hepburnová), následnice trůnu, cestuje po Evropě. Státnické povinnosti ji však přestávají bavit, je jimi unavena a přesycena. Při státní návštěvě Říma se náhle rozhodne alespoň na chvilinku utéct od náročného života královské dcery a ztratí se v ulicích italské metropole Říma. Na své dobrodružné cestě poznává mnoho lidí, včetně amerického novináře Joea Bradleyho (Gregory Peck). Novinář se za pomocí svého přítele fotografa Irvinga Radoviche (Eddie Albert) zpočátku žene pouze za senzací v podobě uprchlé princezny. Postupně se však do mladičké šlechtičny zamiluje, ona jeho lásku opětuje. Film končí nešťastně bolestným rozchodem obou hlavních postav.\n\n\nAudrey Hepburnová za svoji první hlavní filmovou roli v americkém filmu získala cenu Americké akademie filmového umění a věd Oscar.\n\n\n"}
{"id": "23400", "url": "https://cs.wikipedia.org/wiki?curid=23400", "title": "Andulka vlnkovaná", "text": "Andulka vlnkovaná\n\nAndulka vlnkovaná (\"Melopsittacus undulatus\"), též pouze andulka nebo hovorově andula, starším českým názvem papoušek vlnkovaný je střední papoušek původem z Austrálie. Obývá zde otevřená stanoviště, převážně travnaté plochy kontinentu, poblíž eukalyptových lesů a drobných keřů. Druh popsal anglický zoolog Georg Shaw, zprvu se o něm zmínil ve své publikaci \"Zoology of New Holland\" roku 1794, v roce 1805 jej v další s názvem \"The Naturalist's Miscellany\" popsal vědecky. Kvůli své přátelské, milé či hravé povaze a pestrému zbarvení patří mezi nejrozšířenější papoušky v domácnosti. S jeho chovem se začalo již v průběhu 19. století. Do Evropy se zřejmě poprvé dostal v roce 1840, když jej do Anglie dopravil přírodovědec a malíř ptactva John Gould. Ten ho také označil binomickým jménem, které nosí papoušek do dnes. Rodového jméno „\"Melopsittacus\"“ pochází ze starořečtiny a znamená „zpěvný papoušek“, druhové jméno „\"undulatus\"“ je potom latinského původu a znamená „vlnkovaný“.\n\nDorůstá délky těla kolem 18 cm (i s ocasem) a v přírodě dosahuje hmotnosti 26–40 gramů, v zajetí až 60 gramů. Žije v početných hejnech. Potravu vyhledává na zemi a zdrojem jeho každodenní stravy jsou semínka různých rostlin.\n\nJedná se o druh monogamní i polygamní. Hnízdit může celoročně, obzvláště pak v příhodnou dobu, například s příchodem dešťů. Samička snáší průměrně 5 vajec, které sama zahřívá asi 18 dní. Mláďata se líhnou slepá a zprvu neopeřená. Přibližně 30 dní stará a již ochmýřená mláďata pobývají mimo hnízdo a pokouší se o první let. Jsou krmena do doby, dokud se sami nenaučí shánět potravu, což zvládnou obvykle v průběhu dalších dvou týdnů. Pohlavně dospívají ve stáří 3 až 6 měsíců. V zajetí se obvykle dožívá 10–12 let, ale často i méně než 10 let. Vzácně pak kolem 17 let a jen výjimečně se jeho věk dostane nad hranici 20 let.\n\nAndulka vlnkovaná je rozšířena prakticky po celé Austrálii a tento kontinent je také jejím přirozeným domovem. Obývá zde otevřená stanoviště, převážně travnaté plochy poblíž eukalyptových lesů a drobných keřů. Nevadí mu však ani polosuché nebo vyprahlé pouště. Oblíbenou lokalitou je pak ta, v jejíž blízkosti se nachází zdroj vody, přestože je schopen týden i déle nepít. Není-li vody po dlouhou dobu dostatek, využívat může ranní vláhy. Dobře se přizpůsobil náhlým změnám teplot, snese vysoká vedra i mírné mrazy (více jak 40 °C přes den, cca -4 °C v noci).\n\nPůvodní forma andulky má trup, kostřec, zadní hřbet a vrchní ocasní krovky zelené, žlutě zbarvenou hlavu s vlnkováním v zadní polovině hlavy a kolem očí, s modrými a černými skvrnami pod očima, kropenatými křídly a modrým ocasem. Tato původní forma andulky je vyobrazena na prvním obrázku. Přírodní ptáci mají hmotnost 26–40 gramů. Domestikovaní ptáci „výstavního typu“ váží až kolem 60 gramů. V zajetí chovatelé vyšlechtili také žlutou, bílou, světle modrou, tmavě modrou, azurovou, tyrkysovou, světle fialovou, šedozelenou nebo šedou. Andulky jsou také strakaté, duhové a nově např. černolící, tzv. BlackFace.\n\nSameček se od samičky liší barvou ozobí. U původní zelené formy je ozobí u samečka modré, zatímco u samičky bělavé, v době hnízdění je zbarveno dohněda (u některých forem zanikla). Neplatí však, že by ozobí bylo vybarvené již od mládí, ale naopak se u obou pohlaví vybarvuje postupně během života.\n\nV přírodě váží samice(cca 24–40 gramů) o něco málo více než sameček (asi 22–32 gramů).\n\nU mladých andulek před prvním přepeřením (kolem 3. měsíce života) je složitější rozpoznat pohlaví. Mladí samci mívají ozobí modrofialové a výrazné, zatímco samičky bělavé s výraznými bílými kroužky kolem nozder. Pohlaví u mladých andulek je možné také poznat podle toho, že samice jsou více hlasitější než samečci a jsou i více agresivnější.\n\nVe volné přírodě se andulky vlnkované shlukují do početných hejn, která se po východu slunce vydávají hledat potravu − většinou zralá semena trav a kulturních rostlin o velikosti 0,5−2,5 mm a hmotnosti okolo jednoho gramu, vyhýbají se nicméně aktivitě za příliš teplého počasí. Před západem slunce se členové hejna shromáždí hlasitým voláním a vrátí zpět na své hřadoviště.\n\nAndulka vlnkovaná je monogamní i polygamní druh. Hnízdí ve velkých koloniích, přičemž rozmnožování může probíhat celoročně, nejčastěji však v období, kdy je největší hojnost potravy, tedy s příchodem dešťů. Jako hnízdo slouží zejména dutiny ve stromech, které ptáci vystelou měkkým materiálem. Andulka obvykle snáší 4–8 malých perleťově bílých vajec o velikosti 10–20 mm, která jsou inkubována samicí po dobu asi 18–21 dnů, zatímco samec zajišťuje potravu. Partner je při tom nucený postávat u vchodu a vstup do hnízda je mu ze strany samice často odepřen. Samice, která si nenašla pařícího partnera může vajíčka naklást také, z nich se ale žádná kuřata nevylíhnou, neboť nejsou oplodněná. Mláďata se líhnou zhruba 20 minut, na svět přicházejí slepá a holá a váží kolem dvou gramů. Asi v 10 dnech začínají vidět a roste jim peří. Přibližně 30 dní stará a již ochmýřená mláďata pobývají mimo hnízdo a pokouší se o svůj první let. Jsou krmena do doby, dokud se sami nenaučí shánět potravu, což zvládnou obvykle v průběhu dalších dvou týdnů. Pohlavně vyzrálý jsou ve 3 až 6 měsíci, kdy jsou již také úspěšní, přesto k první aktům s dalšími jedinci dochází už ve věku asi 50 dní.\n\nV jeho domovině padá za oběť řadě dravých ptáků, jako jsou například jestřábi, krahujci či sokoli. Vylíhnutá mláďata loví zpravidla hadi.\n\nAndulka vlnkovaná není ohroženým druhem. Mezinárodní svaz ochrany přírody (IUCN) značí papouška jako málo dotčený.\n\nAndulky jsou společenští papoušci, proto v zajetí by měly být chování alespoň ve dvou. Bezproblémové je držení dvou samců a nebo páru (samec x samice). Naopak chov více samic není zpravidla ideálním řešením.\n\nK hnízdění andulek v zajetí je nutné zajistit dřevěnou hnízdní budku. Ideální je budka kvádru (ležatého typu). Vstupní otvor by měl být umístěn na druhé straně, než je připravené místo pro hnízdo. Budka se umisťuje z vnějšku klece, pakliže je klec dostatečně velká, nebo pokud vlastníme voliéru, je možné budku umístit dovnitř.\n\nV zajetí se obvykle dožívá 10–12 let, ale často i méně než 10 let. Poměrně vzácně se může dožít vyššího věku okolo 17 let a staří tohoto papouška jen zřídka překročí hranici 20 let. Přesto jeden z nich údajně dosáhl pozoruhodných 29 let a 2 měsíců, a patrně jsou známy i další jedinci, kteří zahynuli ve věku 21 nebo 22 let. Klíčem k vysokému stáří je bezpochyby kvalitní péče a vhodně uzpůsobené podmínky.\n\n\n\n"}
{"id": "23401", "url": "https://cs.wikipedia.org/wiki?curid=23401", "title": "Sugarlandský expres", "text": "Sugarlandský expres\n\nSugarlandský expres je celovečerní debut amerického režiséra Stevena Spielberga. Vypráví o mladém páru zlodějů (Goldie Hawn a Ben Johnson), kteří bojují proti umístění svého syna do náhradní rodiny. Cílem divoké roadmovie napříč Texasem je únos vlastního dítěte.\n"}
{"id": "23402", "url": "https://cs.wikipedia.org/wiki?curid=23402", "title": "Pračka", "text": "Pračka\n\nDomácí pračka je poloautomatický stroj určený k praní, vyváření a odstřeďování špinavého prádla, tedy oděvů a jiného textilu. První pračku sestrojil Angličan Stender kolem roku 1750.\n\nTermín pračka se obvykle používá pro stroje peroucí vodním čisticím roztokem - na rozdíl od chemického čištění, které používá jiné čisticí chemikálie a je obvykle provozováno ve specializovaných provozovnách veřejných služeb. Velké pračky zejména na ložní prádlo jsou také užívány ve velkých prádelnách určených pro hromadné praní prádla, například pro nemocnice či armádu. Zde se v minulosti používaly velké bubnové pračky s vrchním plněním.\n\nZa dobu existence poloautomatických praček došlo také k významnému snížení jejich rozměrů a hlučnosti. Některé současné modely se dostanou při praní na 49 dB, což je méně, než zvuk vydávaný mírným deštěm.\n\nModerní automatické pračky pro domácnost se vyrábí ve dvou základních provedeních:\n\n\nModerní pračky s předním plněním jsou ideální zejména v případě, kdy uživatele nesužuje nedostatek místa. Vůči pračkám s vrchním plněním (plněné vrchem) nabízí řadu výhod. Především disponují velkou kapacitou, díky rozměrnému otvoru nabízí komfortní užívání, a horní stranu lze využít pro odkládání předmětů nebo postavení sušičky. Nabídka praček s předním plněním je také mnohem pestřejší.\n\nOproti pračkám plněných vrchem mají ale několik nevýhod. Mezi nejzásadnější patří nutnost volného prostoru, který je potřebný pro otevření dvířek bubnu, a méně pohodlné vkládání a vyndávání prádla. Tato činnost je rovněž náročnější na fyzickou kondici, neboť je uživatel nucen se ohýbat v zádech. Pračky s předním plněním jsou také obvykle rozměrnější a tudíž i zabírají více prostoru. \n\nPračky s předním plněním existují ještě v tzv. slim variantě, tedy ve verzi se zkrácenou hloubkou. Ta je vhodná zejména pro uživatele, kteří doma bojují s nedostatkem místa. Nevýhodou je, že na tuto pračku není možné postavit sušičku standardních rozměrů, na trhu jsou ovšem k dostání i slim sušičky, které už na takovouto pračku postavit lze. Obecně mají potom slim pračky menší kapacitu, okolo 6 kg.\n\nMezi největší výhody praček s vrchním plněním patří úspora místa. Tyto pračky jsou obvykle méně rozměrnější než pračky s předním plněním, což ocení například majitelé menších bytů, kteří se snaží obývaný prostor využít co nejefektivněji. Díky tomu, že se tyto pračky otevírají na své horní straně, nejsou náročné na místo před sebou. Otevírání tímto způsobem je také mnohem komfortnější, protože se člověk nemusí ohýbat v zádech. \n\nMezi nevýhody praček s vrchním plněním patří zpravidla menší kapacita bubnu (vyperou méně prádla na jeden cyklus), nemožnost odkládání věcí nebo umístění sušičky na jejich horní část. V neposlední řadě také menší množství nabízených modelů. \n\nV zahraničí se vyrábí pračky s vrchním plněním, ale vertikáním uložením bubnu, což tak trochu mění výše uvedený popis = pračka je široká a kapacita bubnu je dostatečná viz např: Bosch WOE704Y0IN na 7 kg prádla \n\nPračka může být vybavena i sušičkou prádla. Běžně se sice sušička vyrábí jako samostatný stroj, ale pro úsporu místa nebo námahy s přemisťováním prádla mohou být funkce obou strojů sdruženy.\n\nNevýhodou těchto strojů je, že kapacita sušičky je většinou poloviční proti kapacitě pračky. Znamená to, že při využití obou funkcí lze prát jen polovinu běžné náplně prádla, nebo je třeba před sušením polovinu prádla odebrat. V současnosti jsou už některé pračky se sušičkou schopny provádět obě funkce bez přerušení a s plnou náplní prádla.\n\nVětšina praček se sušičkou není energeticky úsporná = na sušení prádla používají klasické topení s odporovou spirálou. \n\nNěkteré moderní pračky obsahují porty USB, nebo Wifi pro připojení do domácí sítě spotřebičů nebo do internetu.\n\nDonedávna se prodávaly také klasické vířivé pračky, což byly stroje založené na vířivém pohybu prací lázně s prádlem, který obstarávala malá vodní vrtulka poháněná běžným elektromotorem. Některé typy se také prodávaly ve dvojici s odstředivkou.\n\nDodnes se ale také používají i jednoduché ruční pračky. Jedná se o levný stroj poháněný manuální lidskou silou pomocí kliky, jež otáčí velkým rotačním pouzdrem, ve kterém je umístěno prádlo s vodou a pracím prostředkem.\n\nJedním z nejzásadnějších kritérií, kterými se je vhodné při výběru pračky řídit, je objem bubnu. Právě podle tohoto parametru lze předem odhadnout, jaké množství prádla dokáže pračka vyprat na jeden cyklus. Kapacitu bubnu lze rozdělit do třech obecných kategorií:\n\n\nPro snazší používání moderní pračky využívají funkci \"Množstevní automatika\", která po vložení prádla automaticky vyhodnotí, jaké množství prádla bude prát a podle toho také uzpůsobí prací program. Tímto způsobem pračka šetří spotřebu vody a spotřebu elektrické energie. \n\nPračka s tichým chodem je taková, která během praní nepřekročí 50 dB a při odstřeďování se drží do 70 dB. Tento parametr je vždy vyznačen na energetickém štítku, který by měl být součástí balení.\n\nSlovo pračka se někdy používá i pro jiná specializovaná čisticí a technická zařízení - například pračka vzduchu. Existuje i řada specializovaných strojních praček užívaných v průmyslu (průmyslová pračka), speciální typy praček se užívají i při výrobě klasických papírových fotografií.\n\n\n"}
{"id": "23404", "url": "https://cs.wikipedia.org/wiki?curid=23404", "title": "Čelisti (film)", "text": "Čelisti (film)\n\nČelisti (1975) jsou americký film natočený podle úspěšného románu Petera Benchleyho, který volně čerpal ze skutečných případů útoků žraloků u pobřeží Jersey v roce 1916.\n\nRekreační město Amity každoročně navštíví mnoho nic netušících turistů a rekreantů. Toto léto však mnoho z nich najde smrt v hladových čelistech bílého žraloka. Nezbývá než čekat, až se objeví někdo, kdo bude mít dostatek odvahy k odstranění obrovitého zabijáka. Své štěstí tak zkouší například lovec žraloků Quint, ichtyolog Hooper, či policista Brody.\n\nPro natáčení byl vyroben model žraloka, který plave, kouše a dělá vše, co od něj člověk s ovládáním požaduje. Stál několik milionů dolarů a dlouho po natáčení byl předváděn v bazénu jako rarita technologie filmových pomůcek.\n\nDnes je film považován jako kultovní záležitost, díky němuž bylo režisérovi Spielbergovi umožněno natočit několik dalších legendárních filmů.\n"}
{"id": "23406", "url": "https://cs.wikipedia.org/wiki?curid=23406", "title": "Medium", "text": "Medium\n\nMedium či médium (latinsky \"střed\" nebo \"prostředník\") může znamenat:\n\n\nv kultuře\n"}
{"id": "23408", "url": "https://cs.wikipedia.org/wiki?curid=23408", "title": "Blízká setkání třetího druhu", "text": "Blízká setkání třetího druhu\n\nBlízká setkání třetího druhu je americký vědecko-fantastický film režiséra Stevena Spielberga z roku 1977 o kontaktu lidstva s mimozemskými bytostmi. Film získal pro perfektní děj a realistické filmové efekty celou řadu obdivovatelů a ocenění. Název filmu vychází z kategorizace setkání s UFO, kterou vytvořil ve druhé polovině 20. století J. Allen Hynek – viz článek UFO. Tento americký astronom a ufolog, který byl potomkem českých přistěhovalců, působil při přípravě filmu jako odborný poradce, a dokonce se objevuje v jednom záběru v závěrečné scéně filmu (jako šedovlasý muž s brýlemi, bradkou a dýmkou v ústech, který přihlíží vylodění návštěvníků z vesmíru).\n\nHlavní hrdina Roy Neary je obyčejný zaměstnanec a člověk. Jednou se stal svědkem podivných létajících světel na noční obloze (UFO) v doprovodu zvláštní melodie pěti tónů a do povědomí se mu dostává netypický kuželový tvar. I jinde na Zemi se množí zvláštní události, nachází se dávno v Bermudském trojúhelníku zmizelé bombardéry a mizí další lidé. Roy je vším fascinován a když zjistí, že kuželový tvar je reálný, je to bývalá sopka, čedičová hora zvaná Ďáblova věž ve Wyomingu, opouští rodinu a vydá se na cestu k hoře. Cestou potká matku zmizelého chlapce, která je také puzena k hoře a tak putují spolu. Hora je obklíčena vládními vojsky a vědci, kvůli zabránění paniky chtějí utajit avizované přistání vesmírné lodi v kráteru. Na konci příběhu proniká Roy do uzavřeného areálu, je svědkem přistání lodě, opakující se melodie a navazovaného hudebního a vizuálního kontaktu mezi lidmi a lodí. Loď se otevírá, vstupují lidé včetně Royho a vědců a vystupují ztracení lidé v doprovodu mimozemšťanů nevelkých postav. Lidstvo navazuje svůj první kontakt s bytostmi pocházejícími mimo naší planetu.\n\n"}
{"id": "23410", "url": "https://cs.wikipedia.org/wiki?curid=23410", "title": "Medium (mluvnice)", "text": "Medium (mluvnice)\n\nMedium označuje v mluvnici specifický rod sloves. Obvykle se používá činný rod (\"aktivum\") pro děj konaný podmětem (tj. podmět jej „činí“) a trpný rod (pasivum) pro děj, který je na podmětu vykonáván (který podmět „trpí“). \n\nMediem se vyjadřuje děj, který sice podmět vykonává (tedy „činný rod“), ale buď na sobě samém (tedy „trpný“, resp. „reflexivní“) či nějakým způsobem ve vztahu k sobě, ve svůj prospěch, tedy tam, kde se v češtině používá zvratné sloveso. Medium se vyskytuje například v klasické řečtině. Jako příklad může sloužit sloveso φέρειν \"ferein\" „nést“:\n\n\n\"Poznámka: v prézentu jsou tvary pasiva a media shodné. Není tomu tak však například v aoristu či jiných časech.\"\n\nVelmi zřetelné je medium v případech, kdy se objeví sloveso zdánlivě v pasivu (v případech, že mají medium a pasivum stejnou formu), ale s předmětem v akuzativu – v tomto případě se nejedná o pasivum, ale právě i o mediu. Např.: προσκαλειται αυτους \"proskaleitai autús\" „volá si je“. \n\n"}
{"id": "23411", "url": "https://cs.wikipedia.org/wiki?curid=23411", "title": "Dobyvatelé ztracené archy", "text": "Dobyvatelé ztracené archy\n\nDobyvatelé ztracené archy, pro videoprodukci přejmenováno na Indiana Jones a dobyvatelé ztracené archy\n(1981), jsou prvním filmem tetralogie s tímto hrdinou. Pokračování (1984) s názvem \"Indiana Jones a chrám zkázy\", třetím filmem (1989) je \"Indiana Jones a poslední křížová výprava\" a zatím poslední z roku 2008 se jmenuje \"Indiana Jones a království křišťálové lebky\". Hlavní roli ve všech filmech s Indiana Jonesem má Harrison Ford.\n\nLegendární filmoví tvůrci Steven Spielberg a George Lucas spojili své talenty a vytvořili postavu Indiana Jonese. Hrdinný archeolog zdatně se ohánějící bičem Henry Jones alias Indiana Jones (Harrison Ford) je pověřen důležitým úkolem. Má najít dávno ztracenou Archu úmluvy a zachránit ji tak ze spárů nastupující moci nacistů (píše se rok 1936). Na cestách ho doprovází Marion Ravenwood (Karen Allen), dcera jeho někdejšího učitele. Jeho hlavním nepřítelem v příběhu je nacistický Rene Belloq (Paul Freeman). Děj se stěhuje z Tibetu, odkud si Indiana přiveze svou bývalou lásku Marion, na vykopávky v Egyptě, kde Indiana předstihne v hledání archy opodál kopající výpravu Němců. Pak následuje honička, otevření archy, zničení nacistické výpravy tajemnou silou archy, která je nakonec uskladněna v obrovitém skladišti amerického státního archivu. \n\n\n\n"}
{"id": "23412", "url": "https://cs.wikipedia.org/wiki?curid=23412", "title": "Albion (počítačová hra)", "text": "Albion (počítačová hra)\n\nAlbion je počítačová RPG hra vydaná německou společností Blue Byte Software v roce 1995.\n\nV roce 2227 je gigantická mezihvězdná loď \"Toronto\" vyslána na expedici k pouštní planetě, která by mohla skýtat množství nerostných surovin. Když se loď přiblíží je vyslán malý člun, aby prozkoumal planetu podrobněji. Tento malý člun však kvůli technickým problémům ztroskotá a pilot Tom Driscoll spolu s xenobiologem Rainerem Hoffstetem jsou zachraněni zdejšími inteligentními bytostmi Iskaii. \"Toronto\" je loď uzpůsobená k přistaní a následné těžbě, která by však tuto planetu zničila. Tom je s Rainerem nucen informovat posádku \"Toronta\" a zabránit zničení živé planety. To však nebudou mít jednoduché.\n\nHráč může ovládat skupinu až šesti lidí, v čele s Tomem Driscollem, jako hlavní postavou. Zprvu je složení skupiny pevně dané, ale později si může hráč částečně vybrat. Každá postava má několik schopností a dovedností, které si může vycvičit. Na \"Albionu\" existuje magie, a některé postavy proto mají magické schopnosti.\n\nBoj se dělí na tahy, na začátku každého tahu hráč nastaví všem postavám, co mají dělat, a poté jen sleduje probíhající kolo. Bojové pole je rozděleno na 36 čtverců s možností diagonálních akcí.\n\nHra se z grafického hlediska dělí na města, divočiny a dungeony. Ve větších oblastech, zejména divočinách, je obvyklá ptačí perspektiva a ve městech a dungeonech pohled první osoby.\n\nHra je momentálně k sehnání na portálu GOG.com za budgetovou cenu.\n\nProtože tuto hru již jinak v podstatě nelze koupit (ani od výrobců), tolerují její autoři a distributor zařazení Albionu mezi tzv. „abandon-ware“ (opuštěné programy). Je tedy možné si ji „polo-legálně“ stáhnout na internetových stránkách, které abandon-ware shromažďují a nabízejí ke stažení. Není to legální v pravém slova smyslu - výrobce o tom ví a nic proti tomu nepodniká, což ovšem neznamená, že je to správné.\n\n\n"}
{"id": "23416", "url": "https://cs.wikipedia.org/wiki?curid=23416", "title": "E.T. – Mimozemšťan", "text": "E.T. – Mimozemšťan\n\nE.T. – Mimozemšťan (\"E.T. the Extra-Terrestrial\") je americký sci-fi film z roku 1982. Scénář filmu napsala Melissa Mathisonová, režíroval jej Steven Spielberg. Je jedním z mála, kde jsou mimozemšťané popisováni jako mírumilovní.\n\nVypráví příběh malého chlapce Elliota, který se spřátelí s mimozemšťanem ztraceným při průzkumu Země. Protože se mimozemšťanovi stýská, společně se pokoušejí najít způsob, jak jej dostat zpět domů.\n\nV roce 2002 se objevila nová verze filmu, kde Steven Spielberg provedl některé změny\n\nV roce 1982 film získal čtyři Oscary: za hudbu, zvuk, zvukové efekty a speciální efekty.\n"}
{"id": "23418", "url": "https://cs.wikipedia.org/wiki?curid=23418", "title": "Indiana Jones a chrám zkázy", "text": "Indiana Jones a chrám zkázy\n\nIndiana Jones a chrám zkázy je volné pokračování filmu \"Dobyvatelé ztracené archy\". Třetí díl (1989) byl nazván \"Indiana Jones a poslední křížová výprava\", čtvrtý dílem (2008) je \"Indiana Jones a království křišťálové lebky\".\n\nDěj se odehrává o rok dřív oproti prvnímu dílu, roku 1935. Indiana (Harrison Ford) se tentokrát v šanghajském klubu zaplete s čínským gangsterským bossem. Ve hře je vzácná čínská soška a vzácný diamant – a Jonesův život. Hrdinný univerzitní profesor se tentokrát společně s barovou zpěvačkou Willie a svým pomocníkem, desetiletým chlapcem Shortym při útěku z Šanghaje ocitnou v padajícím letadle. Před jeho zkázou uniknou seskokem do džungle, dojdou do malé vesničky. Její obyvatelé je požádají o pomoc, protože zlí lidé od maharádži jim ukradli posvátné kameny a také děti. Indiana s oběma přáteli je u maharádži přijat přátelsky, ale brzy zjistí, že je zde srdce kanibalistické náboženské sekty, uznávající pradávnou bohyni Kálí. Při sledování jejich odporného obřadu jsou Indiana s Willie chyceni a stanou se nechtěnou součástí obřadu. V poslední chvíli je zachrání malý Shorty, všem třem se podaří z chrámu utéct a ještě uzmout zázračné kameny i osvobodit ztracené děti. Po bláznivém útěku se dostanou do vesnice, která se pomocí kamenů osvobodí ze zlého prokletí.\n\n\n\n"}
{"id": "23419", "url": "https://cs.wikipedia.org/wiki?curid=23419", "title": "Rod (mluvnice)", "text": "Rod (mluvnice)\n\nRod je v mluvnici označení pro dvě odlišné kategorie:\n\n"}
{"id": "23424", "url": "https://cs.wikipedia.org/wiki?curid=23424", "title": "Andrew Lloyd Webber", "text": "Andrew Lloyd Webber\n\nAndrew Lloyd Webber (* 22. března 1948 v Jižním Kensingtonu v Londýně, Velká Británie) je britský hudební skladatel.\n\nPochází z hudební rodiny v Londýně - Kensingtonu. Díky otci Williamu Lloyd Webberovi, který byl skladatelem a varhaníkem, se od malička výborně orientoval ve vážné hudbě 18. a 19. století a také skládal hudbu pro školní představení. Jeho matka Jean Hermione byla houslistka a klavíristka a naučila ho hrát na klavír i na housle. Kromě toho si zamiloval právě se rozvíjející rockovou muziku a divadlo, se kterým se seznamoval prostřednictvím kontaktů své tety, herečky Violy. Má o tři roky mladšího bratra Juliana Lloyd Webbera, který je známým violoncellistou.\n\nProti všem očekáváním se v roce 1964 přihlásil ke studiu na Oxfordské universitě v oboru dějiny umění, protože jej zajímaly prehistorické stavby na území Anglie. Na škole ale vydržel jen asi půl roku. Poté se seznámil s mladým Timem Ricem a ze školy odešel. Nechal se zapsat na The Royal College Of Music (Královská hudební akademie) v Londýně, kde byl ředitelem jeho otec, a vystudoval zde harmonii, kontrapunkt, orchestraci a hudební dějiny.\n\nPrvní muzikál, který napsal společně s Timem Ricem, neměl valný úspěch. Jmenuje se \"The Likes Of Us\" (\"Naše potěšení\") a až do roku 2005 nebyl nikdy uveden. Další muzikál \"Joseph And The Amazing Technicolor Dreamcoat\" (\"Josef a jeho úžasný pestrobarevný plášť\") čerpá z biblického tématu o Josefovi a jeho dvanácti bratřích, kteří jej ze žárlivosti prodali do otroctví. Premiéra se konala roku 1968. Autorů si tehdy všiml britský hudební agent David Land a na základě smlouvy s ním společně s Ricem po roce usilovné práce představili rockovou operu \"Jesus Christ Superstar\". Kvůli tomu, že mladí autoři s námětem zacházeli dost volně (Ježíš jako superstar, komický výstup Heroda,…), ji ale většina producentů kvůli obavám z negativních reakcí nechtěla uvést. Stěžejní písně tohoto muzikálu nechali autoři nahrát na gramofonovou desku, ta zaznamenala hned po svém vydání obrovský úspěch. Opera tak v roce 1971 zpětně nabyla i dramatické podoby. V roce 1972 se poprvé oženil se Sarah Hugillovou a měl s ní dvě děti - Imogen a Nicholase. V roce 1976 napsal spolu s Alanem Ayckbournem muzikál \"By Jeeves\". O dva roky později měla premiéru \"Evita\", příběh mladé Evy Peron, ženy argentinského diktátora Juana Perona, která si dokázala vydobýt místo první dámy Argentiny i srdce lidí po celé zemi. Toto dílo bylo posledním Webberovým a Riceovým společným triumfem, protože po jeho uvedení se oba přátelé a spolupracovníci rozešli.\n\nTou dobou již pomýšlel na nový projekt. Jako předloha pro nový muzikál mu posloužila \"Old Possum's Book Of Practical Cats\" (\"Praktická kniha o šikovných kočkách\") americko-britského básníka Thomase Stearnse Eliota. Záměru zhudebnit dětské kočičí básně se ale kritici vysmáli. V jejich postoji je upevnil fakt, že měl vzniknout taneční muzikál a uvedení tanečního muzikálu v tehdejším britském prostředí bylo kvůli povědomí o neschopnosti britských tanečníků považováno za takřka nemožné. Webber i tak sestavil tvůrčí tým v čele s režisérem Trevorem Nunnem (nejmladší ředitel Královské shakespearovské společnosti v historii). Choreografkou se stala Gillian Lynne, bohatou výpravu obstaral John Napier a na místo producenta byl dosazen Cameron Mackintosh. Muzikál \"Cats\" (\"Kočky\") měl premiéru v roce 1981 a stal se miláčkem obecenstva i kritiky. V Londýně se hrál přes 20 let a v USA na Broadwayi přes 18 let.\n\nOsmdesátá léta by se v jeho kariéře dala označit za nejplodnější. Rok po Kočkách měl premiéru muzikál \"Song And Dance\", vyprávějící o mladé Angličance Emmě, která se chce v New Yorku prosadit coby návrhářka klobouků a prožívá zde čtyři nevydařené lásky. V roce 1984 se konala premiéra muzikálu \"Starlight Express\", který líčí snový dětský svět mašinek a herci se po celou dobu coby vlaky pohybují na kolečkových bruslích. V tomtéž roce se po rozvodu s první manželkou oženil s britskou sopranistkou a tanečnicí Sarah Brightman, s níž se seznámil během zkoušek na muzikál \"Cats\". V roce 1985 uvedl dílo vážné hudby \"Rekviem\", věnované jeho otci, který zemřel roku 1982. Inspirován hlasem své manželky se pustil do dalšího muzikálu. Jeho libreto vzniklo podle románu Gastona Lerouxe \"Fantom opery\", vyprávějícím o Erikovi, znetvořeném géniovi z katakomb pod pařížskou operou, který se osudově zamiloval do baladicky krásné zázračné sopranistky Christiny Daaé. Skladatel v tomto díle bohatě využil symfonického orchestru, přičemž výrazně omezil rockové postupy. Muzikál \"Fantom Opery\" je dílo, v němž se snad nejvíce prokazuje úžasná melodičnost jeho písní. Role Christiny Daaé napsal na míru Sarah Brightmanové. Premiéra se konala roku 1986 a od té doby se muzikál v Londýně i na Broadwayi (v lednu roku 2006 stal nejdéle uváděným muzikálem v dosavadní historii - od roku 1988) hraje dodnes.\n\nJeho dalším muzikálem se stal \"Aspects Of Love\" (\"Podoby lásky\") z roku 1989 s rolí rozmarné herečky Rose znovu psanou přímo pro Sarah. V tu dobu se již ale jeho manželství s Sarah Brightmanovou začalo rozpadat. Rozvedli se v roce 1990. Rok na to se potřetí oženil, a to s Madeleine Gurdonovou, s níž má tři děti, Alastaira, Williama a Isabellu. V roce 1993 měl premiéru muzikál \"Sunset Boulevard\", vyprávějící o stárnoucí hvězdě němého filmu Normě Desmond, která touží po znovuzískání staré slávy. V roce 1997 se na pódia dostal muzikál \"Whistle Down The Wind\" (\"Pískej si po větru)\", v roce 2000 \"The Beautiful Game\" (\"Krásná hra\") a v roce 2004 \"The Woman In White\" (\"Žena v bílém\").\n\nZfilmovány byly dosud jeho muzikály \"Jesus Christ Superstar\" (1973 - Norman Jewison), \"Evita\" (1996 - Alan Parker) a \"The Phantom Of The Opera\" (2004 - Joel Schumacher).\n\n\nJe nositelem mnoha cen, včetně Oscara za píseň \"You must love me\" z filmové verze muzikálu \"Evita\".\n\nAndrew Lloyd Webber je autorem písně \"My Time\", kterou na Eurovision Song Contest 2009 v Moskvě coby soutěžní píseň Spojeného království představila zpěvačka Jade Ewen. Její vystoupení autor přímo na pódiu podpořil hrou na klavír. Spojené království obsadilo 5. místo se ziskem 173 bodů.\n\n\"*hudba složená A. L. Webber pokud není uvedeno jinak\"\n\n\n"}
{"id": "23425", "url": "https://cs.wikipedia.org/wiki?curid=23425", "title": "Úplná relace", "text": "Úplná relace\n\nV matematice se binární relace \"R\" na množině \"X\" nazývá úplná, právě když pro každé \"a\" a \"b\" z množiny \"X\" platí, že \"a\" je v relaci s \"b\", nebo \"b\" je v relaci s \"a\".\n\nFormálně zapsáno:\n\nPříkladem úplné relace je relace „být větší nebo rovný než“ na množině reálných čísel. Naopak relace „být větší než“ zde úplná není (je ireflexivní).\n"}
{"id": "23430", "url": "https://cs.wikipedia.org/wiki?curid=23430", "title": "Cats", "text": "Cats\n\nMuzikál Cats je dílo muzikálového skladatele Andrew Lloyd Webbera. Děj a většina písňových textů vychází ze sbírky básní anglického básníka Thomase Stearnse Eliota - \"Praktická kniha o šikovných kočkách\" (\"Old Possum's Book of Practical Cats\").\n\nAbstraktní pohádkový příběh vypráví o pravidelném setkávání koček z Jellica na výročním bále, kde vždy jedna vyvolená kočka získává možnost dalšího života. Každá kočka se samozřejmě snaží o to být ona vyvolená, a tak divák v průběhu představení poznává mnoho kočičích hrdinů rozličných jmen i charakterů…\n\nMuzikál měl premiéru na West Endu v roce 1981. Pro své neobvykle náročné spojení hudby, tance a herectví je považován za jeden z nejlepších neamerických muzikálů vůbec. Během uvádění na londýnském West Endu získal nadšené zástupy obdivovatelů, kteří jej drželi v žebříčku hraných muzikálů přes dvacet let. Ústřední melodie muzikálu \"Memory\" (která jediná nepochází z knižní předlohy T. S. Eliota) se stala jednou z nejhranějších a nejnahrávanějších písní posledních 30 let.\n\nČeská verze muzikálu Cats (Kočky) měla premiéru na podzim roku 2004 v pražském RockOpera Praha. Autorem českého libreta je Michael Prostějovský, který byl rovněž autorem českého přebásnění \"Jesus Christ Superstar\". Příležitost zahrát si v legendárním muzikálu měly nejen české muzikálové hvězdy, ale i poměrně neznámí mladí tanečníci a zpěváci (Yvetta Blanarovičová, Daniela Šinkorová, Roman Říčař a další). Česká verze muzikálu Cats však i z důvodů neshod v produkčním týmu a špatné marketingové strategie nedosáhla takové návštěvnosti a popularity, která byla očekávána, a byla v září 2005 ukončena. Nyní Městské divadlo Brno vytvořilo novou verzi tohoto muzikálu. Premiéra proběhla 11. května 2013. (V hlavních rolích: Alena Antalová, Hana Holišová, Peter Gazdík a další). Derniéra se konala 1. 8. 2017. Divadlo Josefa Kajetána Tyla v Plzni uvádělo muzikál Kočky od 25. prosince 2014 do prosince 2017. Od 20. září 2018 se hraje muzikál v Ostravě.\n\n"}
{"id": "23437", "url": "https://cs.wikipedia.org/wiki?curid=23437", "title": "Relace", "text": "Relace\n\nOznačení relace (z latinského \"relatio\" – zpráva, vztah) se používá v následujících významech:\n\n\n"}
{"id": "23438", "url": "https://cs.wikipedia.org/wiki?curid=23438", "title": "Seznam australských spisovatelů", "text": "Seznam australských spisovatelů\n\n\n\n\n\n\n\n\n\n"}
{"id": "23439", "url": "https://cs.wikipedia.org/wiki?curid=23439", "title": "Seznam argentinských spisovatelů", "text": "Seznam argentinských spisovatelů\n\n\n\n\n\n\n\n\n\n\n\n"}
{"id": "23441", "url": "https://cs.wikipedia.org/wiki?curid=23441", "title": "Philip K. Dick", "text": "Philip K. Dick\n\nPhilip Kindred Dick (16. prosince 1928, Chicago, Illinois – 2. března 1982, Santa Ana, Orange County, Kalifornie) byl americký spisovatel science fiction. Svým ojedinělým stylem psaní upoutal nesčetné množství čtenářů po celém světě a jeho díla se stala doslova kultovními. V jeho tvorbě se často opakují témata rozdvojené osobnosti, totalitních režimů, nejednotné reality, postav závislých na různých drogách, a také otázka, co je to lidství.\n\nNarodil se 16. prosince 1928 v Chicagu. Narodil se předčasně o šest týdnů, jeho dvojče, sestra Jane Charlotte, po šesti týdnech zemřela. To ho ovlivnilo na celý zbytek života, zvláště pak poté co se mu matka po letech svěřila s tím, že sestra umřela následkem nedostatečné mateřské péče. Dick později řekl: „Od svého dětství jsem měl pocit, že si matka myslí, že zemřelo to nepravé dítě“. Brzy poté se přestěhovali do San Franciska. Jeho rodiče se rozvedli, když mu bylo pět let, oba bojovali o svěření svého syna do péče. Nakonec žil s matkou ve Washingtonu, kam se přestěhovala za prací. Tam dva roky navštěvoval kvakerskou základní školu.\n\nV roce 1938 se přestěhovali do Berkeley, kde vystudoval základní a střední školu. Na základní škole vydával vlastní časopis \"Daily Dick\" a v roce 1940 se stal náruživým čtenářem science fiction. Svůj první román napsal ve čtrnácti letech, jmenoval se \"Return to Liliput\", dílo se nedochovalo. Ze stejného roku pochází i první povídka „Le Diable“, která vyšla v Berkeley Daily Gazette. Roku 1949 působil na University of California, Berkeley, kde pracoval ve školním rozhlase a pokoušel se o studium historie, filosofie a psychologie, čehož brzy zanechal, neboť se u něj projevily psychické problémy doprovázené závratěmi způsobenými střídavým strachem z uzavřených a otevřených prostor (později diagnostikované jako schizofrenie). Této nemoci se již za celý život nezbavil a vyzkoušel kvůli ní nesčetné množství drog.\n\nRoku 1947 také režíroval pořad o klasické hudbě pro kalifornské rádio KSMO. Poté, co ho v roce 1949 nepřijali na vojenskou službu kvůli vysokému krevnímu tlaku, získal místo prodavače hudebnin, které mu vydrželo až do roku 1952. Díky této práci se stal milovníkem vážné hudby, která mu mimo jiné pomáhala přemáhat jeho nemoc.\n\nZa svůj život se stačil pětkrát oženit, s Jeanette Marlin (1948), Kleo Apostolides (1950–59), Anne Williams Rubinstein (1959–65), Nancy Hackett (1966–72) a Leslie (Tessa) Busby (1973–77), po pátém rozvodu na svatby zanevřel. Také byl otcem tří dětí, dcer Laury Archer (narozena 1960) a Isoldy Frey (narozena 1967), a syna Christophera Kennetha (narozen 1973).\n\nBěhem šedesátých let 20. století začal kritizoval válku ve Vietnamu a postoje americké vlády. Roku 1968 se účastnil protestu nazvaném \"Writers and Editors War Tax Protest\", ve kterém někteří spisovatelé odmítli platit daň z příjmu jako způsob protestu. Finanční úřad IRS mu poté zabavil automobil.\n\nDne 18. února 1982 byl hospitalizován po infarktu myokardu, přidala se mozková mrtvice a 2. března téhož roku umírá ve věku 53 let. Byl pohřben ve městě Fort Morgan, stát Colorado, vedle ostatků své sestry.\n\nJeho první vydaná sci-fi povídka byla \"Beyond Lies The Wub\" (1952, \"To je Wub, kapitáne!\"), již tam se objevuje jeho charakteristický ironický a občas i humoristický podtón. O rok později otiskl svou nejúspěšnější povídku \"Impostor\" (\"Podvodník\"). Od té doby se věnoval práci spisovatele na plný úvazek. První román \"Solar Lottery\" (\"Sluneční loterie\") vydal v roce 1955. V padesátých letech toužil psát hlavně realistické romány, ale neměl s nimi úspěch, a vydavatelé mu je vytrvale vraceli, proto se zapsal do dějin hlavně jako fenomenální spisovatel science fiction. Během jeho života byla vydána pouze jedna kniha z klasické beletrie, a to \"Confessions of a Crap Artist\" (1975, \"Král úletů\").\n\nV roce 1963 zavrhl naději na psaní klasické literatury a plně se oddal žánru sci-fi a fantasy. Téhož roku získal ocenění, cenu Hugo, za román \"Man In the High Castle\" (1962. \"Muž z Vysokého zámku\"). Přesto nezískal podporu velkých nakladatelů a nedokázal se protlačit k mainstreamovým čtenářům. I kvůli tomu během většiny svého života zažíval finanční problémy.\n\nPo roce 1978 se Dickovi konečně začalo dařit a stal se slavným a uznávaným spisovatelem. Psal stále méně beletrie a stále více článků o podstatě vesmíru, byly s ním uskutečňovány rozhovory, mimo jiné pro časopis Playboy, dohlížel také na natáčení filmu Blade Runner, jehož pracovní verzi měl možnost zhlédnout roku 1981. Jeho posledním románem je kniha \"The Transmigration of Timothy Archer\" (\"Převtělení Timothyho Archera\"), která byla vydána krátce po jeho smrti v roce 1982.\n\nZa svůj život napsal 36 románů a 121 povídek. Roku 1975 získal za román \"Flow My Tears, the Policeman Said\" (Kaňte, mé slzy, řekl policista) cenu John W. Campbell Memorial za nejlepší sci-fi román. Roku 1978 získal za román \"A Scanner Darkly\" (Temný obraz) cenu britské asociace BSFA za nejlepší sci-fi román a o rok později na festivalu v Metách vyhrál s tímto románem cenu Graouilly d'Or. Od roku 1983 je každoročně udělována cena Philipa K. Dicka.\n\nO své životní dráze napsal: \"„Šel jsem na Kalifornskou univerzitu, ale nikdy jsem ji nedokončil. Hodně lidí kouřilo a četlo The Daily Cal a poslouchalo mé rady. Sci-fi jsem začal číst, když mi bylo jedenáct. Náhodou jsem si koupil výtisk Stirring Science Stories místo Popular Science. Nedokázal jsem se od toho odtrhnout, jen jsem se do toho pustil. Začal jsem se zajímat o literaturu… číst Joyce, Kafku, Steinbecka, Prousta, Dos Passose. Žil jsem v jedné místnosti bez kuchyně a psal krátké povídky. Oženil jsem se s dívkou, kterou jsem potkal v obchodě, kde jsem pracoval, koupil dům a kočku a začal prodávat SF a fantasy. Nechal jsem prodávání v hudebninách, stále ještě poslouchám Monteverdiho a Buxtehudeho, ale většinu času čtu Ibsena a píšu povídky.“\"\n\n\"„Skutečnost je to, co nezmizí, když v to přestanete věřit.“\" – z románu \"VALIS\".\n\n\n\n\n\nDickova tvorba je poměrně často námětem filmařů, většinou se však jedná o volné adaptace povídek.\n\n\n"}
{"id": "23446", "url": "https://cs.wikipedia.org/wiki?curid=23446", "title": "Kvaziuspořádání", "text": "Kvaziuspořádání\n\nV matematice je kvaziuspořádání (někdy uváděno také jako \"předuspořádání\") taková binární relace, která je reflexivní a tranzitivní. Pokud tedy tuto relaci značíme „R“, pak pro všechny prvky \"a\", \"b\" a \"c\" z množiny \"A\" (na které je tato relace definována) platí:\n\nPříkladem této relace je „být dělitelem“ v oboru reálných čísel.\n\nPo rozšíření této relace o symetričnost získáme relaci ekvivalence. Symetrické kvaziuspořádání tak je jiným názvem pro ekvivalenci.\n"}
{"id": "23455", "url": "https://cs.wikipedia.org/wiki?curid=23455", "title": "Seznam belgických spisovatelů", "text": "Seznam belgických spisovatelů\n\n\n\n\n\n\n\n\n\n\n\n"}
{"id": "23464", "url": "https://cs.wikipedia.org/wiki?curid=23464", "title": "Solaris", "text": "Solaris\n\nSolaris (lat. \"sluneční\") je označení několika různých entit:\n\n\n"}
{"id": "23474", "url": "https://cs.wikipedia.org/wiki?curid=23474", "title": "Seznam bosenských spisovatelů", "text": "Seznam bosenských spisovatelů\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n"}
{"id": "23479", "url": "https://cs.wikipedia.org/wiki?curid=23479", "title": "Herní konzole", "text": "Herní konzole\n\nHerní konzole je elektronické zařízení fungující na principu počítače, které je primárně určeno pro hraní her, v tomto případě takzvaných videoher. Jako výstupní zařízení většinou slouží běžná barevná televize, méně často pak počítačový monitor. Konzole je možné dělit podle provedení na stolní a kapesní. Zobrazovacím zařízením kapesních konzolí je zpravidla LCD.\n\nV současné době mezi nejrozšířenější patří výrobky firmy Nintendo, Microsoft a Sony. Jak postupuje vývoj technologií kupředu, snaží se moderní herní konzole nabízet více než pouhé hraní. Uživatel si může například pustit DVD nebo se připojit k internetu. V tomto směru se od herních konzolí příštích generací očekává stále větší přibližování k univerzálnosti tradičního počítače. Mnozí se domnívají, že jediným podstatným rozdílem by tak mohla zůstat jen naprostá závislost na jediném výrobci v rámci jednotlivých značek kontrastující s relativně otevřeným konkurenčním prostředím počítačových architektur, jakou je například PC.\n\n\nBěžné herní konzole. Zařízení v provedení domácího spotřebiče se připojuje k monitoru nebo televizoru. Hry se ovládají speciálním ovladačem zvaným gamepad. Tyto konzole mají mechaniky nebo slot pro určité paměťové médium, např. paměťovou kartu, cartridge, disketu, DVD nebo Blue-Ray. Současné konzole lze spojit s internetem; lze také sdílet zážitky z her prostřednictvím sociálních sítí.\n\n\nTyto herní konzole jsou menší a lehčí než stolní, nazývají se též handheld. Mají svůj vlastní displej, který tvoří jeden konstrukční celek společně s ovládacími prvky a zdrojem (dobíjecí akumulátor nebo baterie). Tyto přístroje většinou nepoužívají disková média, nýbrž paměťové cartridge (výjimkou je PSP, které má UMD disk i slot pro paměťové karty), případně mají hry v paměti uložené napevno. Většina moderních handheldů umožňuje spojení s dalšími handheldy za účelem vícečlenných herních interakcí.\n\n\nZvláštní skupina herních konzolí, které nemají žádnou mechaniku či slot. Hry mají pevně uložené v paměti.\n\n\nSkupina konzolí, které je možné připojit k televizí, ale je možné je použít i jako handheld (Nintendo Switch)\n\nHistorie herních konzolí sahá až do začátku 70. let 20. století.\n\nPrvní herní systémy (1972–1977)\n\nRané 8bitové systémy (1976–1984)\n\nKapesní:\n\n8bitové systémy (1983–1990)\n\n16bitové systémy (1988–1995)\nKapesní:\n\n32bitové/64bitové systémy (1993–1999)\n\nKapesní:\n\nKapesní:\nZaměřené na emulaci starších konzolí:\n\nOdstupující systémy (2005–2013)\nKapesní:\nZaměřené na emulaci starších konzolí:\n\nSoučasné systémy (2012–dosud)\nKapesní:\nZaložené na Android systému:\n\n"}
{"id": "23481", "url": "https://cs.wikipedia.org/wiki?curid=23481", "title": "Seznam běloruských spisovatelů", "text": "Seznam běloruských spisovatelů\n\n\n\n\n\n\n\n\n\n\n\n\n\n\n\n\n\n\n\n"}
{"id": "23491", "url": "https://cs.wikipedia.org/wiki?curid=23491", "title": "PCM", "text": "PCM\n\nZkratka PCM může mít tyto významy:\n"}
{"id": "23495", "url": "https://cs.wikipedia.org/wiki?curid=23495", "title": "Křížový vrch", "text": "Křížový vrch\n\nKřížový vrch může být\n\nzeměpisné jméno vrcholu vyvýšeniny georeliéfu\n\n\n\n"}
{"id": "23499", "url": "https://cs.wikipedia.org/wiki?curid=23499", "title": "Hejkal (památný strom)", "text": "Hejkal (památný strom)\n\nHejkal je památný strom, který rostl na katastrálním území obce Medový Újezd u Rokycan. Dvěstěletý buk lesní (\"Fagus sylvatica\") dožívá na samotě Melmatěj mezi Strašicemi a Dobřívem, na příkrém svahu nad Padrťským potokem pod turistickým rozcestím Vimberk v nadmořské výšce 450 m. Asi v roce 2003 nevydržel kmen napadený dřevokaznou houbou nápor při vichřici a odlomil se s celou korunou. Na jaře 2005 zbývalo z buku torzo vysoké 3 m s jedinou živou větví, která se v roce 2009 odlomila. Obvod jeho kmene měří 428 cm a koruna v roce 1998 dosahovala do výšky 32 m. Buk je chráněn od roku 1985 pro svůj vzrůst.\n\n"}
{"id": "23501", "url": "https://cs.wikipedia.org/wiki?curid=23501", "title": "Jehlíkova lípa", "text": "Jehlíkova lípa\n\nJehlíkova lípa je památný strom ve vsi Úboč u Kdyně. Přibližně třistapadesátiletá lípa evropská (\"Tilia x europaea\") roste na hrázi Úbočského rybníka nad mlýnem v nadmořské výšce 485 m. Obvod jejího kmene je 446 cm a výška dosahuje 18,5 m (měření 1994). Strom je chráněn od roku 1986 pro svůj vzrůst a věk.\n"}
{"id": "23507", "url": "https://cs.wikipedia.org/wiki?curid=23507", "title": "Modřín v Jubilejním hájku", "text": "Modřín v Jubilejním hájku\n\nModřín v Jubilejním hájku je památný strom v České Kubici. Modřín japonský (\"Larix kaempferi\") roste mezi Českou Kubicí a Pecí pod Čerchovem v nadmořské výšce 570 m. Přes svůj nízký věk patří mezi velikány – s obvodem kmene 224 cm se tyčí do výšky 42,5 m (měření 2003). Chráněn od roku 2003 pro svůj vzrůst, dendrologickou hodnotu a jako připomínka historické události.\n\nTzv. \"Jubilejní hájek\" byl založen v roce 1928 k desátému výročí vzniku ČSR a možná i k příležitosti dokončení zalesnění holin po mniškové kalamitě v letech 1919–1925. Hájek leží na ploše 80 arů a jeho 303 stromů představuje 22 domácích i cizích druhů dřevin.\n\n\n"}
{"id": "23517", "url": "https://cs.wikipedia.org/wiki?curid=23517", "title": "Jilm ve Vlkovicích", "text": "Jilm ve Vlkovicích\n\nJilm ve Vlkovicích byl památný strom ve Vlkovicích u Mariánských Lázní. Dvojitý jilm horský (\"Ulmus glabra\") rostl v zahradě čp. 17 odolával dlouho grafióze, možná díky nadmořské výšce 667 m.\nObvod jeho kmene měřil 521 cm, výška dosahovala 32 m (měření 2000) a koruna se rozkládala do šířky 18 m (měření 1993). Strom byl chráněn od roku 1993 pro svůj vzrůst a stáří.\n\nV listopadu 2017 bylo provedeno místní šetření stavu památných stromů v CHKO Slavkovský les. Bylo zjištěno, že strom zcela odumřel vlivem grafiózy a dřívějšího úderu blesku a představuje akutní nebezpečí pro osoby a majetek. Došlo k zahájení řízení o zrušení ochrany, neboť stav stromu je nezvratitelný a neexistují již důvody, pro něž byl strom chráněn. Vyhláškou AOPK byla ochrana stromu zrušena k 9. lednu 2018.\n\n\n"}
{"id": "23518", "url": "https://cs.wikipedia.org/wiki?curid=23518", "title": "Grafióza jilmu", "text": "Grafióza jilmu\n\nGrafióza (nebo též holandská nemoc) je onemocnění postihující jilmy, které je způsobeno houbou druhu \"Ophiostoma novo-ulmi\". Houba zamezuje protékání mízy cévami, což způsobuje postupné odumírání nejdříve větví, později celého stromu. Strom jakoby uschnul nastojato, pak z něho opadala i veškerá kůra, a bylo jen holé dřevo. Poslední zbytky uschlých jilmů byly na Pavlovských vrších (Pálava) vykáceny v 70. letech 20. století. Dnes je vzácností uvidět v lese zdravý, starý vzrostlý jilm. Je to vždy jen na místě, kde rostl zcela osamoceně mezi jinými druhy stromů.\n\nHoubu přenáší kůrovec bělokaz pruhovaný (\"Scolytus multistriatus\"), živící se celulózou z jilmového dřeva. Celulózu ovšem neumí rozložit, proto na sobě přenáší houbu, která jí mimo jiné rozkládá.\n\nPrvní výskyt v Evropě byl zaznamenán roku 1920, a to v Nizozemsku – odtud název \"holandská nemoc\".\n\nZačátkem 21. století je už houbová choroba na ústupu a populace jilmů stoupá. Podle nových poznatků může být důvodem zlepšení (kromě posílení přirozené odolnosti) také houba \"Phomopsis oblonga (Desm.) Hoehn.\", která brání rozvinutí grafiózy nejen srůstáním s myceliem grafiózy, ale i odpuzováním přenašeče choroby. \n\n"}
{"id": "23519", "url": "https://cs.wikipedia.org/wiki?curid=23519", "title": "Trhanovská alej", "text": "Trhanovská alej\n\nTrhanovská alej (nebo též Lomikarova alej) je chráněné stromořadí mezi Trhanovem a osadou Nové Hamry. Stromořadí rostoucí okolo silnice č. 195 v nadmořské výšce 450 m je tvořeno přibližně 140 stromy lípy malolisté (\"Tilia cordata\") a velkolisté (\"Tilia platyphyllos\"). Původní stromy jsou přibližně 350 let staré, obvod jejich kmenů je od 350 do 620 cm, nejvyšší dosahují 22 m (měření 1994). Přes časté ošetřování se zdravotní stav aleje horší, stromořadí je však doplňováno – několik desítek lip tak pochází ze současnosti. Alej je chráněna od roku 2001 pro svůj věk a jako krajinná dominanta.\n\nAlternativní pojmenování pochází pravděpodobně z lidové podoby jména místního šlechtice ze 17. století, Wolfa Maxmiliána Lamingena svob. pána z Albenreuthu, který proslul jako protivník Jana Sladkého zvaného Koziny.\n\n"}
{"id": "23521", "url": "https://cs.wikipedia.org/wiki?curid=23521", "title": "Grand Prix USA 2005", "text": "Grand Prix USA 2005\n\nGrand Prix USA XXXIV United States Grand Prix\n\n\n\n\n\n"}
{"id": "23526", "url": "https://cs.wikipedia.org/wiki?curid=23526", "title": "Ligatura", "text": "Ligatura\n\nSlovo ligatura označuje obecně „svázání“ dvou prvků dohromady. Může mít následující významy:\n\n"}
{"id": "23529", "url": "https://cs.wikipedia.org/wiki?curid=23529", "title": "Praenomen", "text": "Praenomen\n\nPraenomen označuje první jméno římského \"nomen\" neboli jména. Nepoužívalo se samostatně, již jen kvůli tomu, že jejich počet byl v době republiky i císařství velmi nízký (kolem 30). Jen několik málo z nich přežilo až do současnosti (\"Marcus\", \"Titus\"). Každý rod většinou používal pouze dvě až tři „svá“ praenomen, proto se mnoho členů stejného rodu jmenovalo stejně, což byl pravděpodobně jeden z hlavních důvodů používání cognomin.\n\nPraenomen nemělo v římské společnosti příliš velký význam a často se zkracovalo, ve zkrácené podobě je možné je dodnes spatřit na starořímských nápisech. Mezi nejběžnější patří: Appius (Ap.), Aulus (A.), Flavius (Fl.), Gaius (C.), Gnaeus (Cn.), Decimus (D.) Lucius (L.), Manius (M'.), Marcus (M.), Publius (P.), Quintus (Q.) Servius (Ser.), Sextus (Sex.), Spurius (Sp.), Titus (T.), Tiberius (Ti.). Jména Primus, Secundus, Tertius, Quintus, Sextus, Septimus, Octavius, a Decimus označují pořadí při porodu (1., 2., 3., 5., 6., 7., 8., 10.). Tato spojitost s pořadím při porodu se ovšem později ztratila; např. Sextus Pompeius nebyl šestým dítětem svých rodičů.\n\n\n\n\n"}
{"id": "23530", "url": "https://cs.wikipedia.org/wiki?curid=23530", "title": "Literatura doby Karlovy", "text": "Literatura doby Karlovy\n\nObdobí vlády Karla IV. (1316–1378) znamenalo pro český stát období rozkvětu, a to zvláště po roce 1346, kdy byl Karel IV. korunován německým králem. Centrem říše totiž neučinil žádné z německých měst, ale Prahu. Tento vzestup významu si vyžádal řadu reforem a změn. Pro změny, které Karel IV. prováděl, potřeboval silného spojence – tím se mu stala církev. Ta díky tomu získala příliš velkou moc, což postupně vedlo ke vzniku nesouhlasných názorových proudů, které později vyústily v husitství (viz též Česká literatura v období husitství).\n\nPoměrně málo literárních děl z této doby je psáno česky, což je důsledek toho, že vyšší šlechtické kruhy používaly latinu, němčinu a okrajově i francouzštinu, kruhy církevní latinu. Užívání češtiny v literárních dílech se tak omezilo na díla vytvořená měšťany. Teprve o této době tak lze říct, že do literatury výrazně vstupuje i měšťanstvo, což s sebou přináší tzv. \"demokratizaci písemnictví\". Kromě demokratizace lze pak v literatuře pozorovat i proces tzv. \"laicizace\" (zesvětštění a částečný ústup náboženských témat dobovým problémům), která souvisí s tím, že literatura už zdaleka nebyla jen záležitostí kněží a mnichů.\nNěmecky psaná díla byla v této době také populární, německy psaná díla vznikala např. i na dvoře císaře Karla IV. Jan ze Středy překládal latinskou poezii do němčiny, např. 'Písmo sv. Hieronyma' ('Hieronymus-Briefe'), knihu modliteb pro každou denní dobu tzv. 'Hodinky' ('Das Stundenbuch') a další.\nZ doby po smrti Karla IV. se nám dochovalo dílo Jana ze Žatce (Johannes von Tepl, Johannes von Saaz), který napsal kolem roku 1400 svár 'Oráč z Čech' ('Ackermann aus Boehmen'). Tato německy psaná skladba měla obrovský vliv na jeden ze skvostů staročeské literatury na 'Svár milence s Neštěstím' fiktivního autora Ludvíka Tkadlečka. Dílo vzniklo kolem roku 1407, tzn. 30 let po smrti Karla IV., a patří k nejsložitějším dílům české literatury vůbec.\n\nFrancouzsky psaná literatura se prosadila především u královského dvora, jednalo se o milostnou poezii.\nFrancouzsky psal především Václav Český, bratr Karla IV.\n\nLatinsky psal svá díla Karel IV., dále tak byly psány kroniky, které na jeho popud psali tito kronikáři: Přibík Pulkava z Radenína, Jan Marignola a Beneš Krabice z Weitmile – tyto kroniky nesplnily očekávání, nedosahují kvalit kroniky Kosmovy, ze které většinou vycházely, ačkoliv Karel IV. kronikářům poskytl nejlepší podmínky a přístup k písemným památkám, z nichž některé se pro pozdější kronikáře ani nezachovaly. Za nejlepší z nich bývá považována kronika Přibíkova.\n\nLatina byla nadále dominantní na univerzitě, kde vznikají legendy, lyrika (duchovní i světská), próza a tzv. žákovská poezie. Z odborné literatury je třeba vyzdvihnout lexikologa a lexikografa Bartoloměje z Chlumce, zvaného Klaret.\n\nV česky psané literatuře se objevují nové žánry (zábavná a odborná próza, světská lyrická píseň, …).\nLegendy (vyprávění o životě a skutcích světců) byly v této době psány dvěma různými formami, jednak formou přístupnou a srozumitelnou širšímu okruhu čtenářů (Legenda o svatém Prokopu), jednak formou náročnou a notně vybroušenější, která však už tak přístupná nebyla (Život svaté Kateřiny).\n\nPůvodní tvorba prakticky neexistuje, dochází k vytváření českých verzí německých rytířských eposů, např.:\n\nRozvíjí se především milostné lyrika – tzv. svítáníčka (též alba, milostné písně, jejichž tématem je loučení milenců za svítání):\n\n\nZde začala obliba vyprávění z rytířského života, tento druh literatury v Čechách vydržel až do národního obrození – knížky lidového čtení.\n\nVzniklo ze scének vkládaných do mše, děj se však časem vzdaluje od církve a scénky se předvádějí mimo kostel.\n\nPodkladem pro české drama se staly latinské texty evangelií o událostech spojených s Kristovou smrtí a jeho vzkříšením. Vystoupení se vzdálilo prvotním církevním obřadům, dominoval nevázaný humor, text čten lidovým jazykem, objevovaly se i na poutích (intermeca = latinské náboženské hry).\n\n"}
{"id": "23533", "url": "https://cs.wikipedia.org/wiki?curid=23533", "title": "Oskar (film, 1967)", "text": "Oskar (film, 1967)\n\nOskar (v originále \"Oscar\") je francouzská filmová situační komedie z roku 1967 natočená podle stejnojmenné úspěšné divadelní hry, která se díky svému hlavnímu představiteli dočkala mnoha set repríz. Hlavní roli ve filmu, stejně tak jako před tím mnohokrát na divadle, ztvárnil známý francouzský komik Louis de Funès.\n"}
{"id": "23536", "url": "https://cs.wikipedia.org/wiki?curid=23536", "title": "Bazilika", "text": "Bazilika\n\nBazilika (z starořeckého βασιλική στοά \"basiliké stoá\" královské sloupořadí) je původně stavba v antickém Řecku, v níž úřadovali archonti. Ve starověkém Římě to byla tržnice či soudní síň na hlavním náměstí (\"forum\"). Ve středověku se bazilika stala jednak oblíbeným architektonickým typem románského kostela, jednak čestným titulem některých kostelů, zpravidla sídel vyšších církevních hodnostářů.\n\nStarověká bazilika byla obdélníkového půdorysu, které mohla být jedno- i vícelodní, krytá nebo nekrytá, se vchodem na kratším i delším boku, s apsidou nebo bez ní, přízemní či patrová.\n\nRozlišují se dva typy římské baziliky:\n\n\nV době raného císařství se bazilika stala audienčním sálem, součástí paláce. Ve 3. století se již vládnoucí vrstva na fóru příliš neobjevovala, namísto toho vládla ze svých paláců. Namísto toho se aristokracie setkávala s klienty ve své audienční síni.\n\nKřesťané v antice nechtěli využívat pohanské svatyně a stavět si podobné, proto si pro své svatyně přizpůsobili řeckou baziliku. Ve 4. století dostala řadu charakteristických prvků, mj. prodloužený půdorys se zřetelně osovým řešením a dřevěnou vazbou (otevřenou nebo oddělenou dřevěným stropem).\n\nV architektuře se bazilika používá (nezávisle na kanonických funkcích, které kostel plní) pro kostely, které mají více lodí, kde hlavní loď je vyšší než boční a která má vlastní, tzv bazilikální okna (nad střechami bočních lodí). Podobný kostel, kde však hlavní loď nemá okna, se nazývá pseudobazilika. I pražská katedrála svatého Víta, Václava a Vojtěcha je tak architektonicky chápána jako bazilika.\n\nBazilika je také pojem, který se vztahuje v kanonickém právu a liturgice na základě formálního svolení či nepamětného zvyku na některé významné kostely z důvodů, které nejsou definovány. Od středověku bylo označení bazilika přiznáváno jako čestný titul udělovaný některým kostelům, zpravidla těm, které byly sídlem vyššího církevního hodnostáře, např. biskupa nebo papežského legáta. Titul \"velká bazilika\" (\"basilica maior\") je rezervován pro vlastní kostely papeže s papežským trůnem, \"malá bazilika\" (\"basilica minor\") pak pro ostatní.\n\nMezi větší baziliky, latinsky \"basilica maior\", se řadí především čtyři velké \"papežské baziliky\" v Římě a dále také dvě baziliky v Assisi spojené se sv. Františkem.\n\nPapežské baziliky v Římě jsou lateránská bazilika, bazilika svatého Petra, bazilika svatého Pavla za hradbami a bazilika Panny Marie Sněžné. V Assisi titul patriarchální baziliky má bazilika svatého Františka z Assisi (Assisi) a bazilika Panny Marie Andělské s Porciunkulí.\n\nMenších bazilik je daleko větší počet; jednak několik desítek v samotném Římě, ale také v mnoha zemích. Povýšení kostela na baziliku schvaluje papež. Privilegia těchto kostelů jsou stanoveny v dokumentu Domus ecclesiae z roku 1989.\n\n\n"}
{"id": "23539", "url": "https://cs.wikipedia.org/wiki?curid=23539", "title": "Oscar (rozcestník)", "text": "Oscar (rozcestník)\n\nOscar, česky Oskar, má více významů:\n\n\n"}
{"id": "23540", "url": "https://cs.wikipedia.org/wiki?curid=23540", "title": "Mount Everest", "text": "Mount Everest\n\nMount Everest ( , \"Džomolangma\"; , \"Sagarmátha\"), je s nadmořskou výškou 8848 m n. m. (podle starších údajů i 8850 m n. m.) nejvyšší hora na Zemi. Mount Everest vznikl spolu se zbytkem Himálaje kolizí indické a eurasijské kontinentální desky. Hora je pojmenována po britském geodetovi George Everestovi.\n\nPohoří Himálají stále roste díky neustálému tlačení Indické desky na Eurasijskou, v důsledku čehož se zvětšuje i nadmořská výška Mount Everestu.\n\nMount Everest se tyčí v Mahálangurském Himálaji v nepálském regionu Khumbu na hranici s Čínou (s Tibetskou autonomní oblastí; západní a jihovýchodní vrchol tvoří hranici). Na nepálské straně je součástí národního parku Sagarmatha, který je zařazen do seznamu světového dědictví UNESCO. Na severní straně se nachází Národní přírodní rezervace Qomolangma. Tato oblast o rozloze 1 823 591 ha na čínském území byla zapsána v roce 2004 na seznam biosférických rezervací UNESCO.\n\nEdmund Hillary a Tenzing Norgay uskutečnili 29. května 1953 prvovýstup na horu. Mount Everest od té doby přitahuje mnoho profesionálních horolezců, ale i fyzicky zdatných lezců a klientů. Výstup jihovýchodní cestou z Nepálu není technicky příliš obtížný, nebezpečím však může být akutní horská nemoc, výkyvy počasí a vítr.\n\nV Nepálu je hora nazývána Sagarmátha (सगरमाथा, Sagaramāthā, do nepálštiny převzato ze sanskrtu, kde znamená „Tvář nebes“). Tibetský název zní Qomolangma (ཇོ་མོ་གླང་མ, wylie \"Jo mo glang ma,\" Džo-mo-lang-ma, znamená „Matka světa“). Zkomolením tibetského názvu vzniklo i čínské 珠穆朗瑪峰 (pinyin: Zhūmùlǎngmǎ Fēng, českým přepisem Ču-mu-lang-ma feng). Českým standardizovaným exonymem je Everest.\n\nU nás i jinde ve světě zdomácnělo jméno Everest, které hoře dal Brit sir Andrew Scott Waugh (hlavní zeměměřič pro Indii). Sir George Everest byl předchůdcem sira Andrewa Scotta Waugha. Často slyšíme nesprávnou výslovnost [ivrist]. Publikace britského rozhlasu BBC Pronouncing Dictionary of British Names, Oxford University Press z roku 1971 uvádí dva způsoby výslovnosti [everest] a [everist], správná výslovnost je tedy [maunt everest], případně méně často [maunt everist]. Horolezci hovoří vždy o [everestu], včetně R. Messnera, který zdolal jako první všechny osmitisícovky.\n\nČínský deník \"People's Daily\" publikoval roku 2002 článek, v němž se ohrazuje proti přetrvávajícímu používání anglického názvu v západním světě. Autor doporučuje používání tibetského jména hory.\n\nUdávaná výška 8848 je oficiálně uznaná Nepálem a Čínou\n\nRadhanath Sikdar, indický matematik a zeměměřič z Bengálska, byl v roce 1852 prvním, kdo určil Everest jako nejvyšší horu světa pomocí trigonometrických výpočtů na základě měření teodolitem z 240 km vzdálené Indie. Před průzkumným měřením byl vrchol zeměměřiči nazýván jménem Peak XV.\n\nV padesátých letech 20. století indičtí zeměměřiči učinili přesnější měření, které se přiblížilo dnešním měřením a výpočtům výšky Everestu 8848 m. Dnes je obecně přijímána hodnota 8848 m. Everest stále roste díky pohybům tektonických desek, předpokládaný růst je 3 až 5 mm do výšky a 27 mm k severovýchodu za rok. Konečně podle čínských měření z května 2005 je výška hory 8844 metrů, což je o celé 4 metry méně, než se běžně uvádí.\n\nEverest je horou, jejíž vrcholek je nejvýše nad mořskou hladinou. Za nejvyšší horu světa by mohla být pokládána také Mauna Kea na Havaji, která je nejvyšší horou od své základny, ukryté pod mořskou hladinou na oceánském dně. Mauna Kea takto přesahuje 10 km, ale nad moře ční pouhými 4205 metry. Druhou horou, jež by mohla být nejvyšší, je Chimborazo v Ekvádoru. Vrchol Chimboraza je od středu Země o 2168 metrů dále než Everest. Tímto způsobem Chimborazo měří 6384,4 km a Everest pouze 6382,3 km. Příčinou rozdílu je zemská rotace, která deformuje tvar Země i mořské hladiny, od níž se výška standardně měří. Přitom podle nadmořské výšky není Chimborazo se svými 6310 metry nad mořem ani nejvyšší horou And.\n\nPro zajímavost lze uvést, že nejhlubší místo oceánského dna prohlubeň Challenger v Marianském příkopu je hlouběji pod mořskou hladinou než je Everest nad ní.\n\nMount Everest má dlouhou historii pokusů o překonání, kterým dlouho odolával. V kontextu s dnešními komerčními výpravami, kdy na něj lezou i děti a důchodci, to může působit divně, nicméně je třeba si uvědomit, že dnešní návštěvníci mají oproti těm z první poloviny 20. století obrovské výhody: vyzkoušené cesty, pevně instalovaná lana a žebříky, lepší vybavení a mnohem důvěryhodnější předpovědi počasí. I tak ale Everest zůstává nebezpečnou horou i pro klasické a maximálně jištěné výpravy na vrchol.\n\nV roce 1921 se uskutečnila průzkumná expedice pod vedením George Malloryho, která si kladla za cíl zejména vylepšit geografické znalosti o oblasti, na výstup na vrchol nebyla dostatečně vybavena. Tato expedice vystoupila na severní sedlo v nadmořské výšce 7060 metrů, výše však již nepokračovala a vrátila se.\n\nV roce 1922 se pak uskutečnila velká britská expedice pod vedením Charlese Granvilla Bruce. Expedice čítala 13 britských horolezců (včetně George Malloryho) a více než 160 nepálských a tibetských nosičů. Členem expedice byl také britský horolezec a chemik George Finch, který zde zkoušel výhody využití kyslíku z přenosných kyslíkových bomb. První pokus (bez použití kyslíku) uskutečnil Mallory, tři další horolezci a devět nosičů. Při tomto pokusu Mallory a dva horolezci poprvé v historii překročili hranici nadmořské výšky 8000 metrů, když dosáhli výšky 8225 metrů. Druhého pokusu, tentokrát již s podporou kyslíku, se kromě nosičů účastnili Bruce, Finch a Gurkha Tejbir. Bruce a Finch dosáhli výšky 8326 m. Třetího pokusu se účastnili Mallory (tentokrát již s kyslíkem), Finch, tři další britští horolezci a 16 nosičů. Při výstupu však strhli lavinu, ve které zahynulo 7 nosičů. Dále již nepokračovali a celá expedice tím skončila.\n\nDalší velká expedice se uskutečnila o dva roky později. Účastnilo se jí 13 Britů (pod vedením Bruce a za účasti Malloryho) a asi 150 nosičů. Během stavby základních táborů zahynuli dva nosiči na omrzliny. První pokus o výstup byl neúspěšný, při druhém pokusu bylo dosaženo 8573 metrů. Na třetí pokus vyrazili Mallory a Andrew Irvine, zpět se však nevrátili. Jaké výšky dosáhli, není známo. Geolog výpravy Noel Odell, který jako jediný horolezce doprovázel do nejvyššího tábora, je údajně viděl stoupat od druhého výšvihu (second step), který je, jak bylo později zjištěno, ve výšce 8605 metrů. Při expedici v roce 1933 byl nalezen Irvinův cepín pod prvním výšvihem (first step) v nadmořské výšce 8560 metrů, v roce 1999 pak Malloryho tělo v 8155 metrech. S vysokou pravděpodobností lze říci, že v době nehody oba horolezci již slaňovali zpět do nejvyššího základního tábora. Tělo Irvina ani fotoaparát, který měli s sebou a který by mohl mnohé objasnit, však nikdy nalezeny nebyly. Podle některých teorií oba horolezci dosáhli vrcholu, mezi zkušenými horolezci však tato varianta příliš příznivců nemá.\n\nTaké v následujících letech se uskutečnily další expedice s pokusy o výstup, žádný však nedosáhl ani nadmořské výšky druhého pokusu z britské expedice v roce 1924. V roce 1950 povolil Nepál vstup cizinců na své území, což otevíralo další možnosti. V roce 1952 se tak uskutečnila úspěšná švýcarská expedice. Jejím cílem nebyl výstup na vrchol, ale průzkum trasy výstupu z Nepálu. Nejvýše vystoupili Raymond Lambert a Šerpa Tenzing Norgay, kteří dosáhli nadmořské výšky 8595 metrů, což byl nový výškový rekord (s výhradou neznámé výšky dosažené Mallorym). Norgay získal zkušenosti, které již o rok později zúročil.\n\nJako první stanul na vrcholu Mount Everestu 29. května 1953 Novozélanďan Edmund Hillary a nepálský Šerpa Tenzing Norgay.\n\nPrvní ženou na Everestu byla Japonka Džunko Tabei dne 16. května 1975 po výstupu klasickou jižní cestou. Jen o 11 dní později ji následovala Tibeťanka Phantog po výstupu severní cestou s čínskou expedicí. Třetí ženou a první Evropankou na Everestu se stala asi nejúspěšnější himálajská horolezkyně – Polka Wanda Rutkiewiczová v roce 1978 (jižní cestou).\n\nPrvní výstup v zimě dokončila 17. února 1980 JV hřebenem polská expedice vedená Andrejem Zawadou. Na vrchol vystoupili Leszek Cichy a Krzysztof Wielicki. Polští horolezci byli v zimním lezení v Himálaji průkopníky. Během výstupu na Everest čelili mrazům kolem −40 °C a prudkým vichřicím.\n\nPrvní výstup bez použití kyslíku na Mount Everest úspěšně zakončili 8. května 1978 Reinhold Messner a Peter Habeler. Messner pak v roce 1980 předvedl první kompletní sólovýstup, samozřejmě opět bez kyslíku. Použití kyslíku devalvuje podaný výkon, podle Messnera odpovídá výstup na Everest s kyslíkem výstupu do výšky 6400 metrů bez kyslíku. Horolezci stoupající s kyslíkem jsou v případě vypotřebování lahve ve velkém nebezpečí, neboť nejsou aklimatizování na skutečnou výšku, ve které se nacházejí. Takováto událost končí zpravidla tragicky. Z celkového počtu evidovaných výstupů na Everest je výstupů bez kyslíku jen něco přes dvě procenta.\n\nDne 15. října 1984 vystoupili na vrchol první českoslovenští horolezci – Slováci Zoltán Demján a Jozef Psotka, společně s nimi i Šerpa Ang Rita (varianta Polské cesty na JZ pilíři, bez použití kyslíku). Jozef Psotka však při sestupu z Jižního sedla zahynul. Jako první český horolezec stanul na vrcholu v roce 1991 Leopold Sulovský, společně s Italem Battistou Bonalim.\n\nVe dnech 10. a 11. května 1996 zemřelo ve vrcholové části osm lidí, z toho tři horští vůdci: Rob Hall, Scott Fisher a Andy Harris. Mrtvých by bylo ještě víc, nebýt dočasného utišení bouře a výkonu vůdce Anatolije Bukrejeva, který byl ovšem částí kolegů později kritizován, že lezl bez kyslíku, nesetrval s výpravou a vrátil se dřív připravit pro navracející se čaj a kyslík, což někteří považovali za nezodpovědné.\n\nPříběhem se šťastným koncem je naopak výstup Izraelce Nadava Ben Yehudy, který se pokusil horu zdolat v květnu 2012. Rekord nejmladšího Izraelce na vrcholu Mount Everestu však obětoval záchraně tureckého horolezce. Cestou dolů jim nikdo nebyl ochotný pomoci a Nadav se stal oprávněně hrdinou.\n\nV roce 2006 se učitel matematiky z britského městečka Gainsborough pokusil vylézt na Mount Everestu s cestovní kanceláří Asian Trekking. Zdolal vrchol, ale cestou dolů ho opustily síly a ukryl se v malé jeskyni. Během několika hodin ho míjelo mnoho dalších horolezců. Po dalších deseti hodinách přišla výprava natáčející dokument pro Discovery Channel. Zeptali se Davida: \"Kdo jsi?\". Ten odpověděl \"Jmenuji se David Sharp, jsem tu s Asian Trekking a jen se chci trochu vyspat\". Poskytli mu zásobu kyslíku a nechali ho samotného. David Sharp zemřel.\n\nCelkem při výstupu (či sestupu) na Mount Everest zahynulo v letech 1922 až 2010 219 horolezců, včetně dvou Čechů (Libor Kozák v roce 2007 a Věslav Chrząszcz v roce 2009).\n\nV dubnu 2015 způsobilo zemětřesení v oblasti Nepálu smrt přibližně 3 700 lidí, na 200 lidí bylo v oblasti Mount Everestu pohřešovaných.\n\nDalším závažným problémem při výstupu na Mount Everest je množství lidí, kteří se o to pokouší a v důsledku toho se tvoří leckdy i hodinové fronty. Nebezpečí plyne jak z pobytu v zóně smrti, tak ze ztáty tepla a z možnosti že dojde ke vyčerpání zásob kyslíku. Příčinou je popularita výstupu, nezkušenost lezců a omezený počet tzv. vrcholových dní.\n\nNejvětší počet výstupů na vrchol zvládl k roku 2011 Šerpa Appa – celkem 21 výstupů. Rekord k 21. květnu 2019 drží šerpa Kami Rita s 24 výstupy. Nejmladšímu lezci na Everestu bylo 13 let, byl jím Američan Jordan Romer, nejstarší byl Šerpa ve věku 77.\n\nEverest má dvě hlavní horolezecké cesty, jihovýchodní z Nepálu a severovýchodní z Tibetu, ale existují i další méně časté cesty. Jihovýchodní cesta z Nepálu je technicky méně obtížná než severozápadní cesta z Tibetu, také proto je mnohem frekventovanější. Jihovýchodní cestou šli také Hillary a Tenzing. Výběr prvovýstupu byl ovšem předurčen politickou situací v oblasti, neboť Tibet byl v roce 1949 pro cizince uzavřen.\n\nVětšina pokusů o výstup je během dubna a května před letní monzunovou sezónou, kdy se také snižuje rychlost tzv. tryskového proudění. Nicméně k pokusům o výstup dochází i po letní monzunové sezóně v září a říjnu, ale výška sněhové pokrývky činí výstupy mnohem obtížnějšími. První výstup po letní monzunové sezóně se podařil na podzim 1973 japonské expedici jihovýchodním hřebenem.\n\nSamostatnou kapitolou jsou zimní výstupy, tedy výstupy v období zimního monzunu, kdy horolezci musí čelit polárním teplotám a častým vichřicím. Na druhou stranu v zimě v Himálaji méně sněží. Úspěšných zimních výstupů na Everest je méně než deset.\n\nPrvní pokusy a výstupy na Everestu byly značně ovlivněny politickou situací v obou zemích. Do roku 1949 byl pro cizince uzavřen Nepál, v letech 1950–1979 Čína vojensky obsadila a znepřístupnila Tibet. Ze tří stěn Everestu severní a východní spadají do Tibetu, jihozápadní do Nepálu.\n\nCelkem existuje 17 cest a jejich variant k vrcholu Everestu. Běžně používané jsou jen dvě z nich. Pravděpodobně šest cest nebylo od prvovýstupu nikdy zopakováno. Jen dva prvovýstupy byly podniknuty bez použití kyslíkových přístrojů (Velký kuloár 1984 a východní stěna 1988). Na vrcholu Everestu stálo už několik tisíc lidí, bez kyslíkového přístroje zhruba jen 100, po výstupu alpským stylem (bez podpory Šerpů, bez kyslíku, bez předchozího zajištění trasy lany) jen tři (Messner 1980, Loretan a Troillet 1986).\n\nMapa tras na Everest na www.explorersweb.com\n\nMožnosti nových prvovýstupů na Everest jsou omezené. Logickou možností je tzv. Fantasy Ridge v pravé části východní stěny, který se napojuje na severovýchodní hřeben. Pilíř je ohrožován lavinami a napojuje se na severovýchodní hřeben teprve pod jeho nejobtížnějším místem. Navíc by se jednalo o nejdelší výstupovou trasu s největším převýšením.\n\nDalší možnou trasou je pravá část jihozápadní stěny vpravo od Boningtonovy cesty, kudy se pokoušely prostoupit tři expedice v 70. letech a také československá výprava v roce 1987. Nejvyšší dosažený bod na této trase je 8350 m (Dougal Haston a Don Whillans 1972).\n\n\n\n\n"}
{"id": "23544", "url": "https://cs.wikipedia.org/wiki?curid=23544", "title": "Nacistické Německo", "text": "Nacistické Německo\n\nJako nacistické Německo se označuje německý stát v době vlády nacistické strany, tedy od roku 1933 (jmenování Adolfa Hitlera německým kancléřem proběhlo 30. ledna 1933 a diktátorské pravomoci Hitler převzal v březnu 1933) do kapitulace Německa na konci druhé světové války 8. května 1945. Oficiální název státu byl Německá říše ( ) do roku 1943 a Velkoněmecká říše (německy \"Großdeutsches Reich\") od roku 1943 do jeho zániku roku 1945. K dalším užívaným označením nacistického Německa patří pojmy třetí říše, „národně-socialistický stát“ či „vůdcovský stát“.\n\nAdolf Hitler se 30. ledna 1933 dostal legálně k moci, když byl dosazen do funkce říšského kancléře prezidentem tehdejšího Německa Paulem von Hindenburgem. Na začátku své vlády předsedal koaličnímu kabinetu, ale poměrně záhy se mu podařilo od vlády odstavit ty členy kabinetu, kteří nebyli členy nacistické strany. Po uchopení moci se povedlo nacistickému režimu opět postavit ekonomiku na nohy a ukončit vysokou nezaměstnanost pomocí masových investic do zbrojení. Návrat ekonomické prosperity vedl k nárůstu popularity režimu mezi německým obyvatelstvem, což se projevilo oddaností Němců režimu.\n\nOpozice z řad liberálů, socialistů a komunistů byla tvrdě potlačována tajnou státní policií gestapem pod patronací Heinricha Himmlera. Nacistická strana postupně ovládla soudy, místní vlády a všechny občanské organizace kromě protestantských a katolických. Veřejné mínění v Říši utvářelo ministerstvo propagandy vedené Josefem Goebbelsem, který k tomu využíval masmédia, film a uhrančivé Hitlerovy projevy. Státní aparát se snažil vykreslit Hitlera jako vůdce německého lidu (\"Führer\") a k tomu účelu mu předával do ruky veškerou výkonnou moc.\n\nNa začátku existence nacistického Německa zaujal Hitler zahraniční politiku strachu a vydírání, vznášel zdánlivě důvodné požadavky na sousední země, kterým v případě neplnění vyhrožoval válkou. Když se ho pokusili protivníci uklidnit ústupky, přijal je a zaměřil se na další oblast. Tímto postupem se mu podařilo získat značné území, aniž by to vedlo k válce (např. Mnichovská dohoda a odstoupení československého pohraničí Německu v roce 1938). Agresivní politika Německa vedla k vypovězení Versailleské smlouvy a od roku 1935 se Německo začalo znovu vyzbrojovat. Téhož roku si opět připojilo Sársko, o rok později remilitarizovalo Porýní, vytvořilo spojenectví – Osu – s fašistickou Itálií pod vládou Benita Mussoliniho, poslalo pomoc Frankovu fašistickému Španělsku, anektovalo Rakousko v roce 1938 a obsadilo již zmiňované československé pohraničí a později i zbytek Československa. Neustále rostoucí územní nároky vyvrcholily 1. září 1939 invazí do Polska, načež Francie a Velká Británie vyhlásily nacistickému Německu válku, čímž oficiálně začala druhá světová válka, dříve než nacistické Německo čekalo či na ni bylo zcela připraveno.\n\nBěhem války se nacistickému Německu podařilo obsadit velkou část Evropy od Francie až téměř po Moskvu v tehdejším Sovětském svazu, dále od Norska na severu až po rozsáhlé pouštní oblasti v severní Africe na jihu. Na většině okupovaných území se nacisté pokusili zavést „Nový pořádek“. Současně začalo docházet k masovým persekucím neněmeckého obyvatelstva, vyvražďování Slovanů, Romů a Židů, pro které se vžil termín holokaust. Během tohoto období zemřely miliony lidí. Nicméně v průběhu války se začala situace na frontě obracet v neprospěch nacistického Německa, což v důsledku vedlo k jeho porážce. Druhá světová válka v Evropě skončila 8. května 1945 kapitulací Německa západním spojencům a Sovětskému svazu.\n\nNacistické Německo vyrostlo na základech národního ponížení, hanby a vzteku vycházejících ze znění Versailleské smlouvy z roku 1919, které Německu vnutily vítězné mocnosti po první světové válce. Tato smlouva vnucovala Němcům zodpovědnost za rozpoutání války, trvalou ztrátu či demilitarizaci některých území, nutnost platit reparace v penězích a ve zboží a příkazu na redukci německé armády. Mezi další příčiny nárůstu popularity nacistické ideologie patřily nárůst nacionalismu v německé populaci a myšlenky na vybudování „Velkoněmecké říše“, která měla trvat tisíc let, občanské nepokoje a komunistické puče, hyperinflace ve Výmarské republice, celosvětová hospodářská krize probíhající ve 30. letech 20. století a nárůst síly komunismu v Německu. Všechny tyto důsledky vedly k tomu, že voliči frustrovaní prací politických stran začali stále více volit strany na levém či pravém okraji politického spektra – extrémisty, zejména nacistickou stranu Německa.\n\nNacisté slibovali silnou, autoritativní vládu namísto neefektivních parlamentních republikánů, občanský mír, socialismus, radikální ekonomickou politiku s plnou zaměstnaností, navrácení „tradičních hodnot“ a hrdosti, rasovou čistotu. To všechno ve jménu národní jednoty a solidarity namísto rozdrobené demokratické společnosti. Vystupovali za znovuvyzbrojení Německa, odmítnutí reparací a znovuobsazení území ztracených Versailleskou smlouvou. Propagovali názor, že Versailleská smlouva byla zrada způsobená liberální demokracií Výmarské republiky, která připravila Německo o národní hrdost, vlivem konspirace Židů, jejichž úkolem bylo docílit národní nejednotnosti a otrávení německé krve. K tomuto cíli využívala nacistická propaganda \"Dolchstoßlegende\", která hlásala, že první světovou válku neprohrála německá armáda, ale že porážka byla způsobena zradou civilistů v zázemí.\n\nV období od roku 1925 do 30. let 20. století se německá vláda změnila z demokratické na konzervativně-nacionalistickou autoritativní vládu pod vedením Paula von Hindenburga, považovaného za válečného hrdinu (z první světové války), kterému se nelíbil liberálně demokratický stát Výmarské republiky a který chtěl z Německa vytvořit autoritativní stát. Přirozeným spojencem Hindenburga pro vytvoření autoritativní vlády byla Německá národně-lidová strana (\"Deutschnationale Volkspartei\", DNVP), která zastávala pozici nacionalistů, ovšem po roce 1929 vlivem nastupující ekonomické krize čelila odlivu mladých a více radikálních sympatizantů k myšlence revoluce zosobňovanou NSDAP. Tato strana taktéž sloužila jako protiváha narůstající popularitě komunismu v Německu. Ke všemu středoví politici ztráceli podporu, jak voliči přecházeli k extrémní levici či pravici, což ještě více ztěžovalo vytvořit většinovou vládu v parlamentu.\nV roce 1928, po odeznění hyperinflace z let 1922-1923, proběhly v Německu spolkové volby, ve kterých nacisté získali pouze 12 křesel, tj. 1,9 % poslaneckých mandátů. O dva roky později ve spolkových volbách vyhlášených po rezignaci kancléře Heinricha Brüninga dne 14. září 1930 a krachu akciových trhů v USA dostali nacisté již 6 400 000 hlasů (17,5 %), což jim zajistilo 107 poslaneckých mandátů a NSDAP se stala druhou nejsilnější stranou v Reichstagu. V červenci 1932 se konaly další spolkové volby, ve kterých nacisté získali 230 křesel, čímž se stali nejpočetnější politickou stranou působící v Reichstagu. Prezident Hindenburg se zdráhal předat moc do rukou Hitlera, nicméně dřívější kancléř Franz von Papen uzavřel s Hitlerem dohodu mezi NSDAP a DNVP, která umožnila Hitlerovi stát se říšským kancléřem. Dne 30. ledna 1933 jmenoval Hindenburg Hitlera kancléřem Německa poté, co skončila neúspěchem snaha generála Kurta von Schleichera o vytvoření stabilní vlády. Hitler začal na Hindenburga vyvíjet nátlak prostřednictvím jeho syna Oskara von Hindenburga a intrik s Papenem, který sledoval vlastní zájmy. Von Papen předpokládal, že z pozice vicekancléře udrží nacisty jako minoritní část vlády a že bude schopen kontrolovat Hitlera. Tento stav byl způsoben tím, že i když NSDAP vyhrála oboje volby v roce 1932, nikdy nezískala většinu hlasů, která by jí umožnila samostatnou vládu nebo alespoň vládu ve spojení s DNVP.\n\nHitlerovým nástupem k moci započala etapa nacionálně socialistického uchopení moci. Již 28. února 1933 bylo po požáru budovy Říšského sněmu, ze kterého Hitler obvinil komunisty, vydáno nařízení, kterým byla zrušena základní lidská práva obsažená ve výmarské ústavě. Komunistická agitace byla zakázána a komunistická strana byla zanedlouho postavena mimo zákon.\nKolem 10 000 sociálních demokratů a komunistů bylo zatčeno a uvězněno a mnozí z nich popraveni. Na základě zmocňovacího zákona z března téhož roku převzala vláda veškerou politickou moc. Zmocňovacím zákonem Hitler legálním způsobem nastolil nacistickou totalitní diktaturu.\n\nZásadním krokem na cestě Německa k přeměně v totalitní stát bylo „usměrnění“ („zglajchšaltování“) celého politického a správního aparátu a všech oblastí hospodářského, sociálního a kulturního života. Politické strany se buď sloučily s NSDAP, nebo byly zakázány. Stejný osud stihl také odbory a různé občanské a profesní organizace.\n\nVelkým problémem pro Hitlera byla SA, paramilitární organizace NSDAP. Vůdce SA Ernst Röhm toužil začlenit své muže do řad reichswehru a stát se jeho velitelem. To ovšem narušovalo Hitlerovy záměry. Proto 30. června 1934 Hitler nařídil Röhma a jeho podřízené zatknout a bez soudu popravit. Tato událost vstoupila do dějin jako „noc dlouhých nožů“.\n\nPosléze posílila své postavení SS pod velením Reichsführera SS Heinricha Himmlera. Tomu záhy podléhalo gestapo (tajná státní policie) a nově zřízené koncentrační tábory, do kterých byly umisťovány osoby nežádoucí politicky (sociální demokraté, komunisté), rasově (Židé aj.) či jinak (viz níže). Později spadala do Himmlerovy kompetence veškerá policie v nacistickém Německu. Hitler tak vyřadil jakoukoliv možnou opozici vně i uvnitř NSDAP. Po Hindenburgově smrti v srpnu 1934 se Hitler nechal jmenovat vůdcem (německy „Führer“).\n\nVětšina vyšších důstojníků reichswehru, kteří prodělali výcvik ještě za dob císařství, se nikdy nesmířila se vznikem Výmarské republiky. Tito důstojníci spatřovali v Hitlerovi obhájce svých zájmů, který opětovně vyzbrojí armádu, zasadí se o revizi Versailleské smlouvy a z Německa znovu vybuduje politickou a vojenskou velmoc. Generální štáb reichswehru si pak Hitler naklonil v červnu 1934, když při noci dlouhých nožů provedl čistku v SA. Po smrti prezidenta Paula von Hindenburga se stal Hitler hlavou státu a změnil text vojenské přísahy – zatímco do této chvíle přísahali vojáci věrnost \"národu a vlasti\", tak nyní již přísahali věrnost \"vůdci Německé říše a národa Adolfu Hitlerovi\". Před nástupem Hitlera k moci, v roce 1932, měla armáda 44 generálů, v roce 1938 jich bylo 261. 16. března 1935 zavedli nacisté brannou povinnost. Armáda postupně opět získala svou ztracenou prestiž a nacistický režim navíc přikládal armádním záležitostem mimořádnou důležitost. Přesto se na přelomu let 1937 a 1938 objevily v armádě první náznaky opozice vůči režimu. Některé důstojníky znepokojil především Hitlerův plán z 5. listopadu 1937 na napadení Československa. Ministr obrany polní maršál von Blomberg a vrchní velitel pozemního vojska generálplukovník von Fritsch vyjádřili nad plánem pochybnosti a byli zbaveni svých funkcí. Zanedlouho se podařilo z armády odstranit i zbytek konzervativní staré gardy a do poloviny roku 1938 Hitler zcela ovládl německou brannou moc. Přesto se v armádě i nadále objevovaly opoziční skupiny, které se opakovaně snažily Adolfa Hitlera odstranit – např. skupina spiklenců kolem náčelníka generálního štábu Ludwiga Becka, skupina kolem admirála Wilhelma Canarise a generálmajora Hanse Ostera, skupina atentátníků v čele s generálmajorem Henningem von Tresckow a atentátníci z 20. července 1944.\n\nPostoj nacistů k církvím nebyl jednoznačný, ale ze strany nacistů převažovalo spíš hluboké nepřátelství a často i tvrdé pronásledování. V Německu se však v roce 1933 hlásilo 68 milionů obyvatel ke křesťanské víře (62,7 % obyvatel se hlásilo k protestantismu a 32,4 % ke katolické církvi). Protestanti i katolíci zpočátku vesměs uvítali nástup nacismu k moci, jelikož od nacismu očekávali obnovu starých tradičních hodnot z dob císařství, které za Výmarské republiky upadaly. Vysoce postaveným duchovním imponovaly sociální a politické cíle nacistů, jak o tom svědčí i pastýřský list bavorských biskupů z 12. listopadu 1933, v němž je zmínka o záchraně Německa před bolševismem. Ovšem v nacistickém Německu byla velmi rychle stanovena jasná hranice mezi církevními záležitostmi, do nichž se nemá plést stát, a záležitostmi státu, do nichž se nemají plést církve. Dne 20. července 1933 uzavřelo nacistické Německo konkordát se Svatým stolcem. I přes uzavření konkordátu postupovali nacisté vůči katolické církvi tvrdě – katolický tisk byl cenzurován, úřady měly právo nepovolit procesí nebo uzavřít klášterní školy. Papež Pius XI. na tuto situaci zareagoval encyklikou \"S palčivou starostí\", jejíž šíření nacisté v Německu zakázali. Encyklika byla nakonec jen ojedinělým případem vzdoru ve vztazích mezi Vatikánem a třetí říší. Do kritiky režimu se však i nadále pouštěli někteří domácí duchovní – např. biskup Clemens August hrabě von Galen. Do opozice vůči nacismu se dostala i protestantská Vyznávající církev a Ochranné sdružení farářů a jmenovitě pak např. evangeličtí duchovní Dietrich Bonhoeffer nebo Friedrich Justus Perels. Skupiny protinacistického odporu v církvích však byly izolované a nebylo jich mnoho. Církve vystupovaly otevřeně proti nacismu jen tehdy, pokud ohrožoval jejich teologickou nebo morální autonomii. Jedinou náboženskou organizací, která kladla rozhodný a vytrvalý odpor nacismu, byli Svědkové Jehovovi, kteří se ocitli mimo zákon nedlouho poté, co nacisté převzali moc.\n\nVětšina konzervativně smýšlejících soudců a právníků se nikdy neztotožnila s liberálními myšlenkami Výmarské republiky a v nastolení nacistického režimu spatřovali návrat ke starým hodnotám z dob autoritářského císařství. Justice se téměř bezvýhradně podvolila Hitlerově moci a stala se důležitým nástrojem režimu. V občanském zákoníku provedli nacisté jen minimum změn, zato trestní právo zneužili k vlastním cílům. Destrukce právního systému nastala po požáru Říšského sněmu \"Nařízením na ochranu národa a státu\" z 29. března 1933, které bylo následně zneužito k neomezenému zatýkání politických oponentů. V roce 1932 proběhlo v Německu 268 procesů velezrady, v roce 1933 jich bylo již 11 000. Vznikla síť mimořádných soudů bez poroty. V roce 1934 byla zřízena instituce Lidového soudu (\"Volksgerichtshof\"), jež měla projednávat případy velezrady. Hitlerova rozhodnutí se stále častěji stávala výnosem či dokonce zákonem a soudci neměli právo tato rozhodnutí zpochybňovat. Nad zákonem pak stálo např. gestapo, které jednalo rovněž dle Hitlerovy vůle.\n\nS nacistickým režimem spolupracovaly velké světové firmy, například Coca-Cola, IBM, Chase Bank, Kodak, Volkswagen, Deutsche Bank, Siemens, Allianz, Nestlé, General Motors nebo Ford. Nacistické uniformy navrhl člen NSDAP Hugo Boss. Společnosti BMW, Audi nebo Daimler-Benz využívaly ve svých továrnách nuceně nasazené dělníky a vězně z koncentračních táborů.\n\nV květnu 1940 si u Švýcarské národní banky otevřela Říšská banka depozitní účet na své jméno, na který už ale od ledna téhož roku proudilo uloupené zlato z národních bank v okupované Evropě. Ministr říšského hospodářství a válečný prezident Říšské banky Walter Funk po válce napsal, že bez švýcarské prádelny by Říše nemohla „přežít více než dva měsíce“. Suroviny potřebné k vedení války, především železnou rudu z Kiruny, dodávalo neutrální Švédsko.\n\nUž před uchopením moci projevovali nacisté nenávist k některým etnikům, například vůči Lužickým Srbům, Židům či Romům. Diskriminace a perzekuce Židů byly zahájeny v dubnu 1933 vypuzením židovských úředníků ze státní správy. V září 1935 schválil říšský sněm norimberské rasové zákony namířené proti Židům. Židé byli zbaveni německého státního občanství a bylo jim zakázáno vstupovat do manželství s Němci. Norimberskými zákony bylo postiženo kolem 500 tisíc lidí. 9. listopadu 1938 zinscenovali nacisté „křišťálovou noc“ – pogrom, během něhož shořelo v Německu značné množství synagog. Příslušníci SS přitom před zraky nečinné policie zavraždili mnoho Židů.\n\nEkonomická opatření, např. výstavba dálniční sítě (Autobahnen), která byla připravena již předchozími vládami, odstranila nezaměstnanost. Válečné přípravy zabezpečily hospodářské oživení.\n\nV roce 1935 bylo Sársko opět integrováno do Německé říše. V témže roce byla znovu zavedena branná povinnost. Hitler následně obnovil německou vojenskou sílu, čímž byla sice flagrantně porušena Versailleská smlouva, nicméně Francie a Velká Británie se omezily na protesty. Když o několik měsíců později wehrmacht remilitarizoval Porýní (1936), západní mocnosti proti tomu nijak nezakročily. Tímto činem Hitler výrazně posílil svoje postavení v Německu. V srpnu 1936 se konaly v Berlíně olympijské hry, které se ukázaly být dalším propagandistickým úspěchem nacistického režimu.\n\nPo ustavení „osy Berlín-Řím“ s Mussolinim a po podepsání paktu proti Kominterně s Japonskem se Hitler cítil být dost silný na to, aby přešel v zahraniční politice do ofenzívy. Dne 12. března 1938 wehrmacht obsadil Rakousko. Když vstoupil krátce poté do Vídně, byl bouřlivě pozdravován nadšeným davem. O čtyři týdny později se 99 % Rakušanů vyslovilo pro připojení (anšlus) k Německu. Hitlerovi se tak podařilo naplnit ideu vytvoření Velkého Německa, kterou Bismarck v roce 1866 zavrhl. Ačkoli anexe Rakouska odporovala Versailleské smlouvě, která výslovně zakazovala sjednocení Rakouska s Německem, západní mocnosti opět nezasáhly.\n\nPo Rakousku obrátil Hitler svůj zrak na Československo, kde se 3,3milionová menšina sudetských Němců dožadovala autonomie. V září 1938 se Hitler, Benito Mussolini, Neville Chamberlain a Edouard Daladier dohodli na konferenci v Mnichově na odstoupení československého pohraničí Německu. Nato Hitler prohlásil, že veškeré německé územní nároky byly uspokojeny, avšak jen šest měsíců po Mnichově, 15. března 1939, využil rozporů mezi Čechy a Slováky jako záminky k obsazení zbytku Československa a k jeho přeměně v Protektorát Čechy a Morava. V témže měsíci obsadila německá vojska také přístav Memel v Litvě. Západní politika appeasementu tak ztroskotala.\n\nDne 1. září 1939 vypukla německým přepadením Polska druhá světová válka. O dva dny později vyhlásily Velká Británie a Francie Německu válku. Poláci se statečně bránili, ovšem proti německé bleskové válce se ukázali zcela bezmocní. Po pouhém měsíci válčení bylo Polsko na kolenou. Východní polovinu země zabral v souladu s paktem o neútočení Sovětský svaz.\n\nDalšími oběťmi německé agrese se v dubnu 1940 staly Dánsko a Norsko. V květnu zahájila německá armáda napadením Belgie, Nizozemska a Lucemburska válku na západě. Německým pancéřovým divizím se během pár dní podařilo rozetnout spojenecké vojsko ve dví. Britský expediční sbor, obklíčený u Dunkerque, byl sice evakuován, nicméně 14. června 1940 wehrmacht triumfálně vstoupil do Paříže. Po dalším týdnu bojů Francie kapitulovala a uzavřela příměří u Compiégne. V následné letecké bitvě o Británii musel však Hitler strpět svoji první porážku. V dubnu 1941 okupovala německá armáda spolu s Itálií, Maďarskem a Bulharskem také Jugoslávii a Řecko. Značných úspěchů dosáhl v severní Africe rovněž Afrikakorps pod velením Erwina Rommela.\n\nDne 22. června 1941 zaútočilo Německo na Sovětský svaz. Po několika měsících tohoto mohutného tažení padlo do německých rukou celé západní Rusko, Ukrajina, Bělorusko a Pobaltí. V zimě 1941/1942 však německý postup zamrzl před Moskvou. V prosinci 1941 vstoupily do války USA a Adolf Hitler osobně schválil přípravu sabotážních a teroristických útoků, které měly být provedeny na území USA (Operace Pastorius). V průběhu nové německé ofenzívy na východě v létě 1942 pronikl wehrmacht až na Kavkaz a k Volze. Zde však německá armáda utrpěla v zimě 1942/1943 zničující porážku v bitvě u Stalingradu, což znamenalo obrat ve vývoji války.\n\nMezitím byla nacisty uvedena v chod genocida především židovského obyvatelstva (holokaust). V lednu 1942 uspořádaly nacistické špičky konferenci ve Wannsee, na níž bylo rozhodnuto o konečném řešení židovské otázky („\"Endlösung\"“). Židé z celé okupované Evropy byli odvezeni do koncentračních a vyhlazovacích táborů v obsazeném Polsku. V Osvětimi, Treblince, Majdanku a na mnoha jiných místech bylo do konce války vyvražděno kolem 6 milionů evropských Židů. Je prokázáno, že podobný úděl chystali nacisté také dalším etnickým a národnostním skupinám označeným za podřadné, především Slovanům a Romům. Říšský vedoucí SS Heinrich Himmler vypracoval se souhlasem Hitlera Generalplan Ost, který plánoval po vítězné válce proti Sovětskému svazu vystěhovat na východ za Ural, zotročit nebo fyzicky zlikvidovat většinu Poláků, Čechů, Ukrajinců, Bělorusů a Rusů z evropské části Sovětského svazu. Takto uvolněné teritorium na východě mělo posloužit k vytvoření životního prostoru (Lebensraum) pro „germánskou rasu“. Zlikvidovány měly být rovněž fyzicky nebo mentálně postižené osoby. Ve válce zahynulo celkem přes 20 milionů občanů Sovětského svazu, včetně více než 3 milionů sovětských válečných zajatců. Německá okupace Polska si vyžádala životy více než dvou milionů Poláků.\n\nZatím po porážce u El-Alamejnu síly Osy v severní Africe v květnu 1943 kapitulovaly. Po bitvě u Kurska dobyla Rudá armáda do konce roku 1943 zpět velkou část obsazeného sovětského území. 6. června 1944 se anglo-americká vojska vylodila v Normandii a již v srpnu Spojenci osvobodili Paříž. Sověti mezitím pronikli na Balkán a do Polska. V prosinci 1944 se sice Němci pokusili ještě jednou chopit iniciativy, avšak po porážce v bitvě v Ardenách, byl osud Německa zpečetěn. V dubnu 1945 zahájila Rudá armáda závěrečný útok na Berlín. 30. dubna spáchal Adolf Hitler v bunkru pod říšským kancléřstvím sebevraždu a o dva dny později se posádka Berlína vzdala.\n\nDruhá světová válka v Evropě skončila 8. května 1945, kdy vstoupila v platnost bezpodmínečná kapitulace Německa. Většina Evropy ležela v ruinách a více než 60 milionů lidí bylo zabito. Politická a ekonomická infrastruktura Německa byla totálně zničena a z někdejších německých území na východě bylo odsunuto kolem 12 milionů lidí.\n\nOpozice vůči nacismu byla v Německu roztříštěná a nejednotná. Aktivní odpůrci režimu nebyli početní, ale protože mezi ně patřili šlechtici i dělníci, političtí oponenti, církevní činitelé, generalita, mládež i státní úředníci, znamená to, že se rekrutovali z celé německé společnosti. Činnost opozičních skupin byla různorodá, od šíření letáků, sabotáží přes kázání duchovních až po přípravu státního převratu. Celkově však byl nacismus po celou dobu třetí říše silně podporován obyvatelstvem, o čemž svědčí i to, že ještě v roce 1944 upozorňoval Adam von Trott zu Solz ve svém memorandu na celkovou pasivitu dělnictva a pramalou šanci, že se případný protihitlerovský puč setká s masovou podporou. Navzdory špatné koordinaci a chabým výsledkům neupadlo protinacistické hnutí do zapomnění a v poválečném Německu existence odboje přispěla k tomu, že se národ dokázal lépe vyrovnat se svou minulostí.\n\n\n\n"}
{"id": "23553", "url": "https://cs.wikipedia.org/wiki?curid=23553", "title": "Sleeping with Ghosts", "text": "Sleeping with Ghosts\n\nSleeping with Ghosts je v pořadí čtvrté album skupiny Placebo, vydané v roce 2003.\n\nDůležité je na desce užití klavíru. Ve \"Special Needs\" je tento nástroj zkombinován s drsnou kytarou, čímž je vytvořen syrový efekt. Naopak v konečné \"Centrefolds\" je klavír jakýmsi uspávacím činidlem. Opomenuty ovšem nejsou ani klasické kytarové „řezačky“ a hned začátek je dosti ostrý. Bezeslovná \"Bulletproof Cupid\" je přehlídkou kytarových riffů Briana Molka. Stejně tak \"Plasticine\" a \"Second Sight\", asi nejtvrdší věci z alba. Hity \"The Bitter End\" a \"This Picture\" připomínají spíše písně z minulých alb.\n"}
{"id": "23555", "url": "https://cs.wikipedia.org/wiki?curid=23555", "title": "Ignác", "text": "Ignác\n\nIgnác je jméno pocházející z latiny a to buďto ze slova \"ignis\" (oheň) nebo \"agnatus\" (urozený). Nejčastěji se překládá jako \"Zapálený\" (pro věc). V občanském kalendáři jeho svátek připadá na 31. červenec, což v církevním kalendáři odpovídá svátku sv. Ignáce z Loyoly. V církevním kalendáři lze dále nalézt sv. Ignáce z Antiochie (17. říjen), sv. Ignáce z Láconi (11. květen). Jeho ženskou obdobou je Ignácie.\n\nPopulární se stalo v katolických zemích a komunitách po vzniku jezuitského řádu a prohlášení Ignáce z Loyoly za svatého, naopak jeho popularita mimo katolickou komunitu byla vždy velmi nízká. Trend jeho používání v Česku je spíše klesající, místní specialitou bylo období přejmenovávání, kdy si značná část antikatolicky smýšlejících občanů (zejména v období počátků Československa) změnila jméno Ignác na jméno Hynek, které je mylně považováno za českou obdobu tohoto jména (i básník Karel Hynek Mácha byl pokřtěn jako Ignác; jeho kmotr se jmenoval Ignác Mayer).\n\n\n\n\nRoku 2007 neslo v Česku jméno Ignác 428 lidí.\n\n\n\n\n\n\n\n\n\n"}
{"id": "23556", "url": "https://cs.wikipedia.org/wiki?curid=23556", "title": "Atmosférická fronta", "text": "Atmosférická fronta\n\nAtmosférická fronta je přechodné pásmo mezi dvěma vzduchovými hmotami v atmosféře. Atmosférická fronta je trojrozměrný útvar. Fronty mohou dosahovat délky tisíce kilometrů a šířka frontální plochy dosahuje stovek kilometrů. Šířka přechodového pásma v horizontálním směru se pohybuje v řádech stovek až desetitisíců metrů, vertikálně je fronta stovky metrů mohutná, což odpovídá při průměrném sklonu fronty 0,5° její tloušťce. V synoptických meteorologických mapách je pochopitelně její tloušťka zanedbána a fronta se zobrazuje jako linie. \n\nFronty mohou být rozprostřeny od zemského povrchu až k tropopauze. \n\nPojem atmosférická fronta byl zaveden norskou meteorologickou školou, kterou založil Vilhelm Bjerknes. \n\nTor Bergeron rozdělil fronty na anafronty a katafronty. Anafronta je fronta, na které relativně teplý vzduch vystupuje podél frontální plochy. Katafronta je fronta, na které relativně teplý vzduch sestupuje podél frontální plochy. Pohyb relativně teplého vzduchu určuje charakter front. \n\nAtmosférické fronty se klasifikují podle směru přesunu na teplé fronty (které se pohybují na stranu studené vzduchové hmoty) a studené fronty (které se pohybují na stranu teplé vzduchové hmoty). Zvláštní postavení pak mají tzv. okluzní fronty, které mají charakter buď teplé nebo studené fronty. \n\n"}
{"id": "23559", "url": "https://cs.wikipedia.org/wiki?curid=23559", "title": "Kamil Hilbert", "text": "Kamil Hilbert\n\nKamil Hilbert (12. února 1869 Louny – 25. června 1933 Praha) byl český architekt, věnoval se především rekonstrukcím církevních budov, jeho nejvýznamnějším dílem je dostavba Svatovítské katedrály.\n\nByl jedním z posledních českých architektů, který se vyškolil ve Vídni, a to na vídeňské Akademii výtvarných umění v letech 1891–95 u prof. Fleischera. V době, kdy končil svá vídeňská studia, přerod vídeňského odborného prostředí k secesi nebyl ještě uzavřen. Jeho produkce je proto volnější a odvážnější a z celého jeho projevu je zřejmá větší sebedůvěra a velkorysost. Speciální škola prof. Lunze na vídeňské akademii mu vštípila dokonalou znalost historických slohů, ze kterých námětově čerpal po celé své tvůrčí období a která ho předurčila k cestě architekta – památkáře. V katedrále sv. Víta, Václava a Vojtěcha v Praze je umístěna jeho bysta.\n\nKamil Hilbert, syn dlouholetého lounského starosty Petra Pavla Hilberta a malířky Karoliny Hilbert-Reifové, se narodil 12. února 1869 v Lounech. Jeho bratr byl dramatik a spisovatel Jaroslav Hilbert. Nejdříve navštěvoval plzeňskou Vyšší průmyslovou školu, po ukončených studiích na vídeňské Akademii výtvarných umění působí v Praze, v letech 1896–1899 v rodných Lounech, kde projektoval několik historizujících staveb v Poděbradově ulici. V červnu 1899 po odchodu Josefa Mockera byl ustanoven vedoucím stavitelem Svatovítské katedrály v Praze, kterou dokončil až v roce 1929. Za tuto úspěšnou dostavbu získal čestný doktorát ČVUT v Praze a byl jmenován řádným členem České akademie věd a umění. Jeho kamenná podobizna je umístěna pod velkou rosetou v průčelí Svatovítské katedrály. Kromě této dostavby projektoval řadu dalších staveb a rekonstruoval množství význačných architektonických památek. Zemřel 25. června 1933 v Praze a je pohřben na vyšehradském Slavíně.\n\nStěžejním dílem Kamila Hilberta byla bezesporu novogotická dostavba katedrály sv. Víta na Pražském hradě, jíž věnoval třicet let svého plodného života. Na rozdíl od svého předchůdce Josefa Mockera se jeho dostavby opíraly o vědecký výzkum (ve smyslu teorií Aloise Riegla a Maxe Dvořáka) a byly realizovány citlivě s respektováním všech památkových hodnot. Při restaurování památek dokázal důsledně uplatňovat tvorbu soudobých špičkových výtvarných umělců. Projektoval však i řadu novostaveb v citlivém historizujícím pojetí, zejména novogotickém a secesním, mimo jiné i své letní sídlo Vilu Luisu (zvanou též Hilbertova vila) v Babylonu u Domažlic. Věnoval se architektuře i vědecky a podílel se na soupisu uměleckých památek.\n\nKromě dostavby Svatovítské katedrály vyvíjel širokou restaurátorskou činnost, zejména při rekonstrukcích sakrálních staveb:\n\n\n\n"}
{"id": "23560", "url": "https://cs.wikipedia.org/wiki?curid=23560", "title": "Karel Dvořák (sochař)", "text": "Karel Dvořák (sochař)\n\nKarel Dvořák (1. ledna 1893 Praha – 28. února 1950 Praha) byl český sochař, žák Jana Štursy, tvořící v letech 1919-49.\n\nPůvodní profesí Karla Dvořáka bylo cizelérství, kterému se vyučil, pak navštěvoval Uměleckoprůmyslovou školu (ovlivnil ho zejména Josef Drahoňovský) a posléze Akademii výtvarných umění. Školení v Myslbekově dílně (1913) přerušila 1. světová válka, a tak pražskou akademii dokončil až v letech 1917–19 u prof. Štursy. Od roku 1928 byl profesorem Státní uměleckoprůmyslové školy v Praze.\n\nV letech 1919–1949 byl členem Spolku výtvarných umělců Mánes.\n\nBezprostředně po dokončení studií lze rozpoznat v jeho pracích vliv Štursův, ale také vliv italského renesančního sochařství (\"Svatý Václav\", 1921; \"Podobizna choti\", 1923). V dalším období se však Dvořák přiklonil ke Gutfreundovi a sociálnímu civilismu, který spoluvytvářel (\"Kamelot\", 1925; \"Do Ameriky\", 1925). Ve 30. letech se věnoval především monumentální tvorbě (\"Pomník legií pro Pére-la-Chaise v Paříži\", 1934; \"Sousoší sv. Cyrila a Metoděje na Karlově mostě\", 1929-35), v níž se projevil jeho smysl pro figurální kompozici. Postupně však odstoupil z této monumentální, spíše neoklasické linie ke zdrobnění a zmalebnění, k výraznému historismu, inspirovanému hlavně českou barokní tvorbou a expresívností nedokončených Michelangelových soch (\"Tragédie\", 1937; \"Život a Osud\", 1941, \"Masarykovi vnuci\", 1948).\nPostava raněného vojáka z pomníku padlým legionářům pro pařížský hřbitov tvoří Pomník obětem 1. světové války v Kutné Hoře.\n\nJeho manželkou byla významná česká herečka Leopolda Dostalová.\n\n\n"}
{"id": "23565", "url": "https://cs.wikipedia.org/wiki?curid=23565", "title": "Pierre Boulle", "text": "Pierre Boulle\n\nPierre François Marie Louis Boulle (20. února 1912, Avignon, Francie – 30. ledna 1994, Paříž) byl francouzský spisovatel ovlivněný druhou světovou válkou; píšící válečné, špionážní a sci-fi romány.\n\nNarodil se ve francouzském Avignonu. Vystudoval elektrotechniku a roku 1936 byl jako inženýr vyslán gumárenskou společností do Malajsie. Po vypuknutí druhé světové války vstoupil do francouzské armády v Indočíně a po obsazení Francie nacisty se připojil ke Francouzským svobodným vojskům. Sloužil jako tajný agent v Číně, Barmě a Indočíně. Roku 1943 byl na řece Mekong zajat francouzskými vichistickými oddíly a odveden na nucené práce. Roku 1944 se mu podařilo uprchnout, později byl vyznamenán válečným křížem. Po skončení války se vrátil ke kaučukovému průmyslu, ale po nějaké době se přestěhoval do Paříže, kde začal s psaním. Stal se významným spisovatelem, ve svých románech často využíval svých zkušeností z války. Jeho díla \"Most přes řeku Kwai\" a \"Planeta opic\" byla zfilmována. \n\nPierre Boulle zemřel v Paříži.\n\n\n"}
{"id": "23572", "url": "https://cs.wikipedia.org/wiki?curid=23572", "title": "Most přes řeku Kwai", "text": "Most přes řeku Kwai\n\nMost přes řeku Kwai (francouzsky \"Le pont de la rivière Kwaï\") je román francouzského spisovatele Pierra Boulla vydaný roku 1952. Je zřejmě nejznámější knihou tohoto autora, který v něm využívá svých zážitků z 2. světové války (pobyt v pracovním táboře, zkušenosti se špionáží).\n\nDěj románu se odehrává za druhé světové války v Thajsku. Pojednává o pluku britských zajatců, kteří mají pod vedením Japonců postavit železniční most přes řeku Kwai. Zajatci mají ovšem naprosto nezlomného a čestného plukovníka Nicholsona, který za žádnou cenu nechce dopustit, aby důstojníci pracovali spolu s vojáky. Díky tomu, že v jediném slově neustoupí a i přes vlastní trýzeň, kterou si ho Japonci chtějí podrobit a zlomit, stále trvá na svých argumentech a daří se mu získávat privilegia. Jelikož Japonci podle všeho nevědí nic o plánování stavby, pevné konstrukci a nedokážou ani organizovat práci vojáků, veškerou jejich funkci převezme Nicholson se svými důstojníky.\nDíky vysokému plukovníkově úsilí je most včas a neobvykle kvalitně postaven. Do toho v nedaleké thajské vesnici přistává britské diverzní komando, jehož jediným cílem je zničit nejvýznamnější most přes řeku. Nicholsonova stavba na řece Kwai je samozřejmě široko daleko nejpůsobivější a nejdůležitější a tak tříčlenný tým připravuje útok na něj. Mají v plánu mostové sloupy vyhodit do povětří plastikem. V osudný den, kdy je most dokončen, jsou zároveň i výbušniny na svých místech. Plukovník Nicholson na své poslední obchůzce kolem mostu obzvlášť pečlivě kontroluje most a díky opadlé vodě si plastiku všimne. Destrukce mostu je překažena, dva členové komanda zajati. Oba jsou ale vzápětí spolu s Nicholsonem zabiti posledním členem skupiny palbou z minometů. Vlak vykolejí na vedlejší nastražené náloži, ale most zůstává stát.\nPodle knihy byl v roce 1957 natočen stejnojmenný film, který získal sedm Oscarů a v žebříčku nejlepších filmů serveru IMDb se umístil na 57. místě.\n\n"}
{"id": "23573", "url": "https://cs.wikipedia.org/wiki?curid=23573", "title": "United Linux", "text": "United Linux\n\nUnited Linux byl pokus konsorcia distributorů Linuxu vytvořit jednotný základ distribucí pro firemní použití, jakož i minimalizovat duplicitu ve vývoji distribucí a vytvořit výkonnou konkurenci Red Hatu. Zakládajícími členy byli SUSE, Turbolinux, Conectiva ad SCO (dříve \"Caldera Systems\"). Vznik konsorcia byl oznámen 30. května 2002 a zánik 22. ledna 2004.\n\nS růstem popularity Linuxu během 90. let 20. století vzniklo mnoho různých distribucí. Neboť jádro linuxu i množství aplikací GNU jsou svobodný software, každý si může poměrně velmi snadno vytvořit vlastní distribuci a uvést ji na trh. Mnoho pozorovatelů se obávalo fragmentace a s ní spojené rozsáhlé nekompatibility podobně jak tomu bylo na počátku 90. let při takzvané „válce Unixů“.\n\nPrvní krok ke vzniku United Linux byl učiněn na COMDEXu v listopadu 1999. Přes množství neúspěšných začátků byli členové projektu přesvědčeni o smyslu jednotné platformy GNU/Linux.\n\nV březnu a dubnu 2002 se sešla skupina United Linuxu a vytvořila základní technickou specifikaci za pomoci návrhu čtyř členů konsorcia a jejich obchodních partnerů.\n\nProjekt byl veřejně ohlášen 30. května 2002. První beta byla uvolněna pro partnery United Linuxu 14. srpna 2002, veřejná beta vyšla 25. září 2002 a United Linux 1.0 vyšel 19. listopadu 2002.\n\nUkončení vývoje United Linuxu bylo oznámeno na tiskové konferenci Novellu v 22. ledna 2004 Richardem Seibtem, prezidentem divize SUSE. Hlavním důvodem byl soudní spor SCO v. IBM a veřejné útoky SCO na Linux.\n\nVyšlo najevo, že se práce na United Linuxu prakticky zastavily brzy po začátku soudní pře. A přibližně v té době SUSE přestalo spolupracovat na projektu. Poslední zprávy o projektu byly ohlášení podpory Oracle pro UL 13. března 2003, a podpoře procesorů AMD64 22. dubna 2003.\n\nPřes zánik projektu, se mnoho pozorovatelů domnívá, že měl pozitivní efekt: zvýšil povědomí o Linuxu, zvláště SUSE, a přispěl k širší podpoře Linuxu u výrobců software a hardware. SUSE oznámilo, že bude nadále poskytovat podporu United Linuxu a spolupracoval s Conectivou a Turbolinuxem.\n\nDistribuce byla založena na SUSE Linuxu a Linux Standard Base, plánovalo se, že SUSE bude dělat většinu technologické práce a ostatní, SCO, Turbolinux a Conectiva, se budou zaměřovat na prodej na jejich místních trzích .\n\nVerze 1.0 měla být hlavní verzí jeden rok a další rok, po nahrazení 2.0, měla mít technickou podporu. Verze 1 obsahovala\n\n\n"}
{"id": "23575", "url": "https://cs.wikipedia.org/wiki?curid=23575", "title": "Brfxxccxxmnpcccclllmmnprxvclmnckssqlbb11116", "text": "Brfxxccxxmnpcccclllmmnprxvclmnckssqlbb11116\n\n„Brfxxccxxmnpcccclllmmnprxvclmnckssqlbb11116“ (podle rodičů má být vyslovováno „albin“) mělo být rodné jméno, které se pokusili dát švédský podnikatel Lasse Diding a Elizabeth Hallinová svému společnému synovi v květnu roku 1996.\n\nRodiče Elizabeth Hallinová a Lasse Diding se rozhodli neregistrovat oficiálně jméno svého dítěte (narozeného roku 1991) jako protest proti specifickým švédským zákonům o pojmenovávání dětí. Ty vyžadují odmítnutí zápisu jména, které může být považováno za urážlivé či nevhodné.\n\nHalmstadský soud (na jihu Švédska) rodičům udělil pokutu v hodnotě 5 000 švédských korun, neboť nesplnili povinnost registrovat jméno dítěte do jeho pátých narozenin. Jako reakci na soudní rozhodnutí se rodiče rozhodli pro registraci jména o 43 znacích včetně 5 číslic a tvrdili, že se jedná o \"„významný a expresionistický vývoj, který považujeme za umělecký výtvor“\". Podle rodičů mělo být jméno chápáno ve smyslu patafyziky. Soudní dvůr však toto jméno odmítl a trval na pokutě. Proto se rodiče pokusili změnit pravopis jména na „A“, ale soud znovu žádost zamítl.\n\nNa třetí pokus se rodiče rozhodli syna pojmenovat „Albina“, s čímž na matrice souhlasili.\n\n\n"}
{"id": "23576", "url": "https://cs.wikipedia.org/wiki?curid=23576", "title": "EDS", "text": "EDS\n\nEDS je zkratka pro:\n\nv podnikání:\n\nv politice:\n\nve společnosti:\n\nv informatice, technice:\n\nv kosmických letech:\n\nv lékařství:\n\nve sportu:\n"}
{"id": "23583", "url": "https://cs.wikipedia.org/wiki?curid=23583", "title": "Stříbrný javor u Komorní Hůrky", "text": "Stříbrný javor u Komorní Hůrky\n\nStříbrný javor u Komorní Hůrky je památný strom jižně od Františkových lázní, místní části Slatina. Javor stříbrný (\"Acer saccharinum\") je součástí silniční aleje podél vycházkové trasy z Františkových Lázní na Komorní Hůrku. Kmen je puklý, s velkými boulemi, dělí se na tři větve, z nichž prostřední je suchá, olistění řídké, od vrcholu zasychá. Obvod jeho kmene je 455 cm a koruna stromu dosahuje výšky 22 m. Strom je chráněn od roku 2002 pro svůj vzrůst a dendrologickou hodnotu.\n\n"}
{"id": "23584", "url": "https://cs.wikipedia.org/wiki?curid=23584", "title": "Ido", "text": "Ido\n\nIdo je umělý jazyk vypracovaný v roce 1907 na základě esperanta, proto se mu také někdy říká \"reformované esperanto\". Autory byli Louis Couturat a Léopold Leau, kteří jazyk předložili jménem zvláštní delegace jako reformu namísto esperanta. Cílem reformy bylo odstranit některé kritizované vlastnosti esperanta, například koncovku čtvrtého pádu, a zlepšení znění jazyka. Po idu se objevilo množství dalších reformujících projektů. Ido se vyvinulo na začátku dvacátého století a udržuje si poměrně stálé stoupence, zejména v Evropě. V současné době je ido společně s esperantem a Interlinguou jediným pomocným jazykem s vysokým počtem textů a relativně širokou základnou mluvčích. Jedná se o nejrozšířenější esperantido.\n\nJelikož ido vychází z esperanta, je i většina jeho slovní zásoby shodná či podobná. V idu neexistují homonyma.\n\nK zápisu jazyka se užívá 26 písmen:\nVětšina písmen se tedy v idu píše a hlásky vyslovují stejně jako v češtině. Pouze j se vyslovuje jako \"ž\" ve slově \"žába\". Skupiny \"au, eu\" se v idu vyslovují jako dvě dvojhlásky, v češtině jako ve slovech \"auto, euro.\" Slabiky di, ti, ni se vyslovují nezměkčeně, stejně jako ve slovech diktátor (diktatoro), tinktura (tinkturo) nebo nikotin (nikotino).\n\nSlovní zásoba pochází z různých národních jazyků a především z esperanta. Některá nová slova i z neevropských, například z japonštiny, jedná se však o kmeny mezinárodně známé; většina nicméně pochází z hlavních evropských řečí – především z latiny, španělštiny, francouzštiny, němčiny a angličtiny. Kvůli značné shodě kmenů v těchto jazycích se mnoho esperantských kmenů objevuje ve více národních řečech.\n\nIdo je jazyk hodně založený na příponách (40) a předponách (16). Díky nim se dá z jednoho kořene vytvořit i přes 50 slov.\nPříklad:\nmanjar – jíst;\nmanjajo – jídlo;\nmanjerio – restaurace;\nmanjita – snězený;\nmanjeyo – místo pro jezení;\n\nPodstatné jméno má vždy koncovku \"-o,\" množné číslo \"-i.\" Ido má pouze dva mluvnické pády: nominativ (\"nominativo\", odpovídá českému 1. pádu) a akuzativ (\"akuzativo\", odpovídá českému 4. pádu). Akuzativ se tvoří připojením koncovky \"-n:\" \"la patro – la patron, \"la patri – la patrin. Akuzativ se vyjadřuje pouze v případech, kdy předmět předchází podmětu. Ostatní mluvnické pády se vyjadřují pomocí předložek, např.: \"kun la patro\" – s otcem, \"al patro\" – k otci, \"de la patro\" – od otce.\n\nPřídavné jméno má vždy koncovku \"-a\" a neskloňuje se. Druhý stupeň se tvoří pomocí příslovce \"plu\" – více, třetí pomocí příslovce \"maxim\" – nejvíce; slovo než se překládá jako \"kam:\" např. \"plu blanka kam nivo\" – bělejší než sníh; \"la maxim blanka\" – nejbělejší.\nV idu se dá však stupňovat i dolů. \"min blanka kam nivo\" – méně bílý než sníh; \"la minim blanka\" – nejméně bílý.\n\nOsobní zájmena jsou: \"me\" – já; \"tu\" – ty\", \"vu\" – Vy\", \"vi\" – vy; \"ilu\" – on; \"elu\" – ona; \"olu\" – ono, \"lu\" – on/ona/ono; \"su\" – se; \"ni\" – my; \"li\" – oni, ony, ona; \"ili\" – oni; \"eli\" – ony; \"oli\" – ona; . \"Tu\" se používá při tykání si, obvykle si tykáme s dětmi, zvířaty a blízkými přáteli. Zájmeno \"onu\" se užívá k vyjádření neurčitého podmětu, podobně jako německé \"man\" či francouzské \"on:\" \"onu dicas\" – říká se. Přivlastňovací zájmena se tvoří koncovkou přídavného jména \"-a:\" \"mea\" – můj. Zájmena se skloňují stejně jako podstatná jména: \"men\" – mě, mne.\n\n\nSloveso se nemění ani v osobě ani v čísle: \"me facas\" – dělám, \"la patro facas\" – otec dělá, \"li facas\" – oni/ony/ona dělají. Přítomný čas má koncovku \"-as,\" minulý \"-is,\" budoucí \"-os,\" podmiňovací způsob \"-us,\" rozkazovací způsob \"-ez,\" neurčitý způsob \"-ar.\"\n\nPříčestí a přechodníky mají v idu větší rozlišovací schopnost:\n\nMezi souvztažná slova patří korelativní zájmena a zájmenná příslovce. Systém jejich odvozování přehledně ukazuje tabulka.\n\nPříslovce odvozená od přídavných jmen mají koncovku \"-e,\" stupňují se také jako přídavná jména: \"bona\" – dobrý, \"bone\" – dobře; \"Mea fratulo kantas plu bone kam me.\" – můj bratr zpívá lépe než já.\n\n\nNěkolik užitečných frází, s fonetickou transkripcí:\n\n\n"}
{"id": "23588", "url": "https://cs.wikipedia.org/wiki?curid=23588", "title": "Ostré uspořádání", "text": "Ostré uspořádání\n\nV matematice je ostré uspořádání taková binární relace, která je ireflexivní (antireflexivní), antisymetrická a tranzitivní. Pokud tedy tuto relaci značíme „⊂“, pak pro všechny prvky \"a\", \"b\" a \"c\" z množiny \"A\" (na které je tato relace definována) platí:\n\nPříkladem této relace je „být menší než“. Obecně se relace \"a\" ⊂ \"b\" čte \"a\" je menší než \"b\", nebo \"a\" ostře předchází před \"b\". \n\n"}
{"id": "23589", "url": "https://cs.wikipedia.org/wiki?curid=23589", "title": "Břek u Horního hradu", "text": "Břek u Horního hradu\n\nBřek u Horního hradu je památný strom v osadě Horní Hrad, část obce Krásný Les v přírodním parku Stráž nad Ohří. Jeřáb břek (\"Sorbus torminalis\") se nachází pod Horním hradem, po kterém se píše s malým “h“. Roste na neúrodné půdě v hustém porostu keřů a stromů, v příkrém svahu v nadmořské výšce 460 m nad pravým břehem Osvinovského potoka. Je nejstarším jeřábem břekem Karlovarského kraje. Dojem starobylosti zvýrazňují porosty mechu, pokrývající kmen i větve.\nObvod kmene je 240 cm a koruna dosahuje výšky 17 m (měření 1984). \n\nChráněn od roku 1986 pro svůj vzrůst, věk a dendrologickou hodnotu.\n\n"}
{"id": "23591", "url": "https://cs.wikipedia.org/wiki?curid=23591", "title": "Topol v Lažanech", "text": "Topol v Lažanech\n\nTopol v Lažanech byl památný strom u osady Lažany. Přibližně stoletý topol černý (\"Populus nigra\") rostl v zatáčce při silnici č. 207 do Brložce v nadmořské výšce 550 m. Obvod jeho kmene měřil 425 cm a strom dosahoval výšky 25 m (měření z roku 1998). Chráněn byl od roku 1985 pro svůj vzrůst. Status památného stromu byl zrušen k 8. září 2006.\n"}
{"id": "23604", "url": "https://cs.wikipedia.org/wiki?curid=23604", "title": "Mandragora (komedie)", "text": "Mandragora (komedie)\n\nMandragora (italsky \"Madragola\") Niccolò Machiavelliho (napsaná mezi lety 1512 a 1520, poprvé vytištěna 1524) je uznávaná satirická divadelní hra, patřící k žánru tzv. commedia erudita, neboli „vzdělaná komedie“. Tento pojem se používá pro odlišení od improvizovaných lidových commedie dell´arte. Tématem této dodnes hrané komedie je zkaženost v italské společnosti. Hra si bere na mušku lidskou hloupost a pověrčivost. Machiavelli ji psal v době, kdy byl nucen žít v exilu, jelikož byl podezřelý ze spiknutí proti vládnoucímu rodu Medicejských. Příběh je údajně založen na skutečné události z roku 1504.\n\nKalimach touží strávit noc s Lucrezií, mladou a krásnou manželkou postaršího hlupáka Mikula, který touží po synovi a dědicovi. Lišácký sluha Ligur přiměje Kalimacha, aby se přestrojil za doktora a pak přesvědčil Mikula, aby podal Lucrezii mandragoru pro zvýšení její plodnosti. Připojí k němu však varování, že mandragora nepochybně zahubí prvního muže, který se s ní bude milovat. Kalimach navrhne Mikulovi, že by pro jeho účel mohl najít náhodného hlupáka. Lucrezia je nakonec přesvědčena a aby vyhověla přání manžela, povolí Kalimachovi strávit s ní noc. Poté se stane jeho dlouhodobou milenkou.\n"}
{"id": "23605", "url": "https://cs.wikipedia.org/wiki?curid=23605", "title": "Plena", "text": "Plena\n\nPlena je část oděvu, určená k zachycování výkalů a moče. Převážně ji používají kojenci, batolata, a dospělí lidé, trpící inkontinencí, ve zvláštních případech i zdraví lidé, když není možné použít záchodu.\n\nSlovo \"plena\" původně označovalo plátno.\n\nPleny mohou být vyrobeny z absorbujících vrstev látky nebo ručníkové tkaniny či z jednorázových absorbujících materiálů. Výběr použití látkových nebo jednorázových plenek je individuální. Zatímco látkové plenky jsou v dlouhodobější perspektivě určitě levnější než jednorázové, vliv prostředí, zdraví a zvyků tvoří také významné faktory. Všechny studie, které odstartovaly polemiky počátkem 90. let 20. století, financovala firma Procter & Gamble, která v té době čelila rostoucí kritice, neboť produkovala většinou jednorázové plenky. Pro dospělé drtivě převládá trh s jednorázovými plenami, zatímco u dětských plen je poměr vyrovnanější.\n\nLátkové pleny jsou pratelné, znovu použitelné a méně zatěžují odpadní skládky. Na jejích praní se používají prací prostředky a voda. Děti používající látkové plenky mají tendenci začít používat toaletu dříve, protože látka udržuje vlhkost, která může dítě vyrušovat nebo aspoň připomíná tělesné funkce. Tyto děti potřebují průměrně 6000 výměn plenek. Když se vyhodí na odpadní skládku, bavlněné plenky se rozloží během 6 měsíců.\n\nLátkové plenky se staly v posledních letech dostupnější. Naformované látkové plenky s uzávěry nebo plenky „všechno v jednom“ (\"all-in-one\") s obalem chránícím před vlhkostí jsou teď dostupné jako alternativa k starším překládaným a sepnutým plenkám. Některá americká města nabízejí plenkový servis – za poplatek jsou dodávány čisté plenky a sbírány špinavé. Látkové plenky mohou být používané spolu s bezplínkovou komunikační metodou jako pojistka proti nehodě.\n\nModerní jednorázové plenky se obvykle vyrábí z látce podobného vodotěsného obalu, vlhkost odvádějící vnitřní vrstvy a absorbujícího vnitřního jádra. První zmínku o jednorázové plence udělal Pauli Strǒm ze Švédska v roce 1942. První jednorázové plenky měly vnitřek z mnoha vrstev kapesníkového papíru a byly schopny udržet 100 ml moče, co je asi jedno močení. Po roku 1960 se začala pro absorpční jádro používat celulóza a jednorázové plenky se staly populárnější u rodin, které si je mohly dovolit. Od sedmdesátých let se na západě začaly masově vyrábět i pro dospělé. Do postkomunistických zemí se jednorázové pleny dostaly až v 90. letech. Moderní jednorázové pleny pro dospělé jsou schopny při běžném nošení pojmout až okolo jednoho litru.\n\nDospělí upřednostňují jednoznačně jednorázové, jelikož jsou diskrétnější, lehčí, nezapáchají, vydrží déle suché a dají se nosit déle.\n\nJednorázové plenky předstihly prakticky v celém vyspělém světě v prodeji látkové plenky. V roce 2004 se jen v USA prodalo přibližně 18 miliard kusů jednorázových plenek.\n\nJednorázové plenky se těžko zpracují a jejích materiály se v odpadní skládce podle některých studií rozloží až za asi 500 let. Protože jednorázové plenky odvádějí vlhkost od těla dítěte, děti někdy nepoznají, že jsou vlhké, což může být důvod, proč se tyto děti učí na toaletu až od 3 let. Mohou proto potřebovat až 8000 jednorázových plenek. I když látkové plenky stojí víc za kus, jednorázové plenky jsou v dlouhodobé perspektivě mnohem dražší.\n\nJednorázové plenky obsahují chemikálie zahrnuté nechtěně během produkce i záměrně pro zlepšení absorpce a sání vlhkosti od kůže. I když tento systém udržuje kůži suchou, může ji i podráždit.\n\nVětšina dětí ve věku 1,5–4 roky, v závislosti na výchově, typu plenek, rodičovských zvycích a osobnosti dítěte, nepotřebuje plenky, když nespí. Ale některé děti mají problémy s denní nebo častěji s noční kontrolou močení až do 8 let nebo i déle. To může být způsobeno mnoha důvody, nejčastěji nedostatečnou produkcí antidiuretického hormonu (ADH) v dětském organismu. Jiné důvody zahrnují problémy s ovládáním močového měchýře a emocionální problémy (ale emocionální problémy jsou méně častá příčina než se obecně myslí). Některé starší děti též potřebují plenky během cestování. Tyto děti mohou použít větší verzi standardních plenek (\"junior plenky\") nebo speciální plenky, které napodobují spodní prádlo a nepotřebují upevnění nebo pomoc dospělých.\n\nDospělí pleny nosí nejčastěji v situacích, kdy mají potíže s kontinencí moči či stolice. To se stává především u lidí po urázech, během nemocí, v případech poruch režimu močení, jako třeba enuréza, polyurie či hyperaktivní močový měchýř a zejména u těch ve velmi vysokém věku. Dospělí častěji volí spíše různé druhy podpůrných (prevenčních) inkontinenčních pomůcek, které však již neslouží jako pleny k zachytávání všeho, ale typicky například jen moči, což jsou například různé inkontinenční vložky. Zdraví dospělí pleny mohou používat v situacích, kdy si není kam ulevit, například jde o potápěče v suchých oblecích, pracovníky v protichemických oblecích, výškové pracovníky, kosmonauty, řidiče, či jiné situace, kdy je zkrátka problém dostat se k WC a ulevit si na místě je společensky nevhodné. Jinou skupinou jsou dospělí, kteří nosí pleny dobrovolně, ať už protože jim to je příjemné (Diaper lovers), a nebo jako součást ageplay.\n\nV dospělosti se každopádně s používáním plen doporučuje obezřetnost, a pokud nejste plně inkontinentní, není vhodné abyste nosili trvale a dlouhodobě, jelikož i několikaměsíční používání plen zdravým člověkem 24/7 v týdny může vést k natolik značnému ochabnutí svěračů, že dochází k inkontinenci, v některých případech i úplné.\n\nSchopnost látkové pleny absorbovat kapaliny může být zvýšena použitím speciálních vložek. To je užitečné pro děti, které své plenky silně promočí, nebo když není možné plenky často měnit. Tlustá plenka mezi nohama může snížit pohyblivost dítěte, ale je to nutné pro hygienu dítěte i okolí.\n\nVýměna plen závisí na jejich absorpci, tedy tom kolik mohou pojmout, a v závislosti na konkrétním typu se může velmi silně různit. Dalším faktorem je i množství vymočené moči. Obvykle plena vydrží v rozmezí 5 – 12 hodin. U dětí je vhodnější měnit častěji.\n\nJako prevence podráždění kůže nazývané opruzení má být plenka vyměněna co nejdříve po ušpinění (zvláště od výkalů). Během výměny po vyčištění a usušení zadnice se používá i dětský olej, ochranný krém nebo dětský zásyp na redukci podráždění. Nejlepší metoda na prevenci a léčbu plenkové vyrážky je vystavit zadnici vzduchu a slunci co nejčastěji. Existují též speciální krémy obsahující složky jako oxid zinečnatý, které se mohou použít na léčbu plenkových vyrážek. Před odložením plenky, buď do plenkové nádoby na praní nebo odpad, je nutno oddělit co nejvíc výkalové hmoty do toalety, aby se zabránilo kontaminaci odpadních skládek a spodních vod.\n\nExistuje několik kultur, které se bez použití plen úplně obejdou, ať už z vůle nebo nutnosti. Rodiče nebo jiní pečovatelé se mohou naučit vnímat zvyky a signály vylučování dítěte. Když je evidentní, že dítě potřebuje vylučovat, přenesou dítě na potřebné místo. Na západě se tato praxe často nazývá dětský nočníkový trénink (i když jde o rodiče, kteří trénují rozpoznávání signálů) nebo bezplínková komunikační metoda.\n\nBritská agentura pro životní prostředí uveřejnila v roce 2008 studii, porovnávající uhlíkovou stopu výroby a používání látkových a jednorázových plen. Závěr:\n\nMezi současné trendy patří hybridní mnohorázový/jednorázový systém s vnější plastickou částí, která se používá víckrát a vnitřní absorbující částí, která se vyhodí a je kompletně biologicky rozložitelná.\n\n\n"}
{"id": "23606", "url": "https://cs.wikipedia.org/wiki?curid=23606", "title": "China Miéville", "text": "China Miéville\n\nChina Tom Miéville (* 6. září 1972, Norwich, výslovnost /ˈtʃaɪnə miˈeɪvəl/) je úspěšný britský autor fantasy, sci-fi a hororu. Rád označuje své dílo jako „weird fiction“ (podle autorů pulpové fantastiky druhé pětiny 20. století), respektive \"New Weird\", a je předním představitelem takto nazývané volné skupiny autorů, kteří se snaží o oživení žánru, odklon od zavedených komerčních klišé i narušení hranic se science fiction a hororem, které pokládají za umělý výsledek téhož komerčního škatulkování.\n\nOd raného dětství žije v Londýně. V osmnácti letech učil angličtinu v Egyptě, kde vznikl jeho zájem o arabskou kulturu a politiku Blízkého Východu. Vystudoval antropologii na univerzitě v Cambridge a mezinárodní vztahy v Londýně. Strávil také jeden rok na Harvardu.\n\nJe členem největší z britských revolučně-levicových stran, (post)trockistické Socialistické dělnické strany (SWP); ve volbách do britského parlamentu v roce 2001 kandidoval za její koalici \"Socialist Alliance\" v tradičně labouristickém obvodě a získal 459 hlasů (1,2 %). Jeho politické názory se odrážejí v jeho díle (nejsilněji v posledním románu \"Železná rada\") i teoretických statích o literatuře – proslulá kritika J. R. R. Tolkiena a jeho díla jako reakcionářského); na řadě conů se účastnil bouřlivých panelových diskusí o politice.\n\n\nDěj trojice jeho románů \"Nádraží Perdido\", \"Jizva\" a \"Železná rada\" se odehrává ve světě Bas-Lag a zejména ve městě Nový Krobuzon, kde hlavní hrdinové žijí nebo z něj pocházejí. Svět je plný inteligentních druhů. Kromě lidí je obýván kaktusíky, cheprijkami, strupobijci, upíry a mnoha dalšími druhy, z nichž některé jsou lidskému myšlení zcela cizí a nepřátelské. V tomto světě je běžně kombinována věda většinou příliš nepřesahující úroveň parních strojů s „thaumaturgickou“ magií. Lidé mohou být pomocí těchto technik upravováni pro specifické úkoly na tzv. „přetvory“, tedy jakési steampunkové kyborgy. Tato procedura se nejčastěji používá jako trest.\n\n\nDo češtiny jeho díla tradičně překládá Milan Žáček a vydává nakladatelství Laser-books.\n\n\n\n\n\n"}
{"id": "23607", "url": "https://cs.wikipedia.org/wiki?curid=23607", "title": "Voice over Internet Protocol", "text": "Voice over Internet Protocol\n\nVoice over Internet Protocol (zkratkou VoIP) je technologie, umožňující přenos digitalizovaného hlasu v těle paketů rodiny protokolů UDP/TCP/IP prostřednictvím počítačové sítě nebo jiného média, prostupného pro protokol IP.\nVyužívá se pro telefonování prostřednictvím Internetu, intranetu nebo jakéhokoliv jiného datového spojení.\n\nNutnou podmínkou pro srozumitelné a spolehlivé VoIP telefonní spojení je zajištění tzv. kvality služby, zkráceně označované QoS.\n\nTelefonie se vyvíjela od analogové přes digitální až po bezdrátovou a VoIP. Převratné generační změny proběhly ve druhé polovině dvacátého století. Rozvoj VoIP se datuje od poslední dekády dvacátého století. Pro podrobnější informace o vývoji viz heslo Telefonie.\n\nJak už bylo zmíněno výše, pro přenos hlasu se používá na třetí vrstvě OSI modelu protokol IP, na čtvrté vrstvě protokol UDP. V těle jednotlivých UDP datagramů se kromě dalších údajů přenáší malý úsek telefonního hovoru, zakódovaný podle určitého pravidla (algoritmu) k dosažení úspory objemu přenášených dat. Kódovací a dekódovací algoritmy, zkráceně kodeky, mají různá označení (G.711, G.722, G.723, G.726, G.729, …) a jsou standardizovány a ze značné části i patentovány. Kvalitní kodek speciálně vyvinutý pro VoIP a neomezovaný softwarovými patenty je například SPEEX a kodek iLBC (jak plyne z názvu, a absence prefixu G., nejsou tyto protokoly standardizovány organizací ITU).\n\nKromě UDP datagramů, nesoucích o vrstvu výš v RTP zapouzdřené úseky vlastního hovoru, zahrnuje VoIP přenos ještě další pakety. Jsou to např. ICMP pakety a též datagramy TCP a UDP. Ty řídí přenos, nesou telefonní signalizaci, ověřují dostupnost komunikujících zařízení atd.\n\nRozbor protokolů samozřejmě nekončí na čtvrté vrstvě. Jak bylo naznačeno, na páté vrstvě obsahují hovorové UDP datagramy protokol RTP (Real Time Protocol) a ten teprve má jako náklad v sobě zakódované kousky hovoru (obvykle 20 nebo 30 ms fragmenty).\n\nCelá rodina VoIP protokolu není jediná, ale má řadu variant (implementací), lišících se podle standardu, použitého pro VoIP spojení. V současnosti jsou nejběžnější H.323, který je však na ústupu, a SIP. Používají se i speciální firemní protokoly, jako např. Skinny (Cisco) nebo HFA (Siemens). Zajímavým protokolem je - protokol softwarových ústředen Asterisk. Obecně lze říct, že mají podobný přenos hovoru pomocí proudu krátkých úseků nesených v RTP, ale liší se ve službách a signalizaci.\n\nNejsložitější a nejvíce pokročilý (protože je nejstarší) je pravděpodobně H.323, nejvíce perspektivní je SIP. Velkou výhodu má SIP např. v tom, že prochází bez větších potíží přes místo, kde v síti probíhá překlad adres NAT. Existuje několik způsobů, jak dosáhnout průchodu komunikace typu SIP přes problémová místa v síti. SIP je obyčejný textový protokol, jako HTTP, FTP nebo Telnet...\n\nNejzákladnější VoIP sestava pro uskutečnění jednoduchého hovoru zahrnuje dvě VoIP koncová zařízení a spojovací médium. V praxi přistupuje řada dalších zařízení, umožňujících rozšíření funkcí a dostupnost různých služeb: hlasové brány (VoIP gateway u SIP), vrátný (gatekeeper u H323), konferenční jednotka (MCU) atd.\n\n\nKoncovými zařízeními mohou být\n\nMédiem může být téměř cokoliv, co přenese data mezi oběma komunikujícími zařízeními. Podmínkou je splnění tzv. VoIP kritérií sítě, která mimo jiné stanovují dovolené zpoždění při přepravě paketů, variaci zpoždění - tzv. jitter, ztrátovost, minimální šířku pásma a některé další méně významné vlastnosti.\nV praxi to může být:\n\nNe všechna VoIP zařízení musí patřit uživateli.\nV souvislosti s otevřením trhu VoIP služeb vznikl nový druh poskytovatele, tzv. VoIP poskytovatel nebo VoIP operátor. Nabízí svoje řídící a zprostředkující zařízení a často i přivedení média (internetového rozhraní) k uživateli. Tomu pak zůstává úkol vybrat si vhodné koncové zařízení a využít nabízených služeb.\n\nTechnologie VoIP má stále několik nevýhod, které způsobily v mnohých přesvědčení, že není hodna velkému rozšíření. Na druhé straně, spousta průmyslových analytiků předpovídala, že v telefonních ústřednách překročí počet dodaných připojení na technologii IP počet nových klasických digitálních portů už v roce 2005. V USA se tak stalo v polovině roku 2006, ve spoustě dalších zemích se tento přelom teprve očekává.\n\nJednou z nevýhod jsou problémy při odesílání faxových zpráv kvůli softwarovým a síťovým omezením ve většině domácností. Existuje však snaha definovat alternativní řešení přenosu faxů přes IP, jmenovitě protokol T.38. Jiná možnost je považovat faxový systém za systém přenosu zpráv, který nevyžaduje přenos dat v reálném čase – jako např. přenos faxu jako přílohy e-mailu, případně vzdálený tisk. Koncový systém může uložit kompletní zprávu do vyrovnávací paměti před jejím zobrazením nebo tiskem.\n\nDalším nedostatkem VoIP služeb je (s výjimkou např. vnitrofiremních sítí) jejich závislost na další samostatné službě - internetovém připojení. Kvalita a celková spolehlivost telefonického spojení přes VoIP je velmi závislá od kvality, spolehlivosti a rychlosti použitého internetového připojení. Zejména vysoké latence v sítích mohou vést k výraznému snížení kvality hovoru a způsobit jisté problémy, jako např. ozvěny.\nPřesto VoIP není vždy závislé na internetovém připojení. Existují technologie umožňující použít VoIP i přes běžné telefonní linky či pronajaté hlasové nebo datové okruhy (např. PCM toky - v USA linky typu T1, v Evropě hierarchie E1). To je však používáno velmi zřídka.\n\nMnozí uživatelé VoIP stále provozují i tradiční analogové telefonní linky, které umožňují tísňová volání a také bez problémů používat tradiční faxové přístroje. Fax lze přenášet i přes VoIP cestu, s nekomprimovaným kodekem G711, případně s podporou protokolu T.38, pokud jej podporuje SIP VoIP zařízení a TSP (operátor).\n\nNa veškeré VoIP protokoly (včetně nejnáročnějších G711 a G722 - 64 kbit/s, skutečná zátěž je zde cca 90 kbit/s) s rezervou dostačuje připojení 100/100 kbit/s a kvality ADSL.\n\nProblematická může být konektivita WiFi s výpadky paketů (packet losses), proto požadujte dostatečné záruky minimální šířky pásma a ztráty paketů u poskytovatelů WiFi.\n\nDalší nevýhodou VoIP je neschopnost uskutečňovat telefonní hovory během výpadku napájení, tento problém však existuje i u mnohých analogových telefonů (např. přenosné DECT přístroje, přístroje s pokročilými funkcemi apod., pro které nestačí napájení z telefonní ústředny) a dá se vyřešit bateriovým zálohováním. Stejně tak v mnohých instalacích existuje možnost automatického přesměrování na jiné telefonní číslo (např. na mobilní telefon) v případě nefunkčnosti zařízení.\n\nVzhledem k tomu, že UDP neposkytuje mechanismus, který by zabezpečil, že datové pakety budou doručeny ve správném pořadí, nebo poskytl garanci kvality služby (Quality of Service), zavedení VoIP čelí problémům s latencí (zpožděním) a jitterem (kolísáním zpoždění). To je obzvlášť citelné při spojeních, kde část trasy probíhá přes satelitní spoje (kvůli dlouhému času šíření signálu). Přijímací uzel se potýká se ztrátou, přehazováním či se zpožděním jednotlivých paketů, přesto však musí zabezpečit co nejlepší kvalitu výsledného hlasového toku. Proto využívá vyrovnávací paměť (buffer), díky čemuž přijímané pakety nejdou na výstup hned, ale zapisují se nejdříve do paměti, ze které se potom můžou číst ve správném pořadí, což však dále zvyšuje zpoždění.\n\nDalší starostí je směrování provozu přes firewally a překlad adres. Zařízení nazvané Session Border Controller se používají při firewallech na zabezpečení VoIP hovorů do a z chráněné podnikové sítě. Skype využívá protokol umožňující směrovat hovory přes jiné uzly v síti Skype, čímž se překonává symetrický NAT a firewally. Standardní řešení využívají protokoly jako STUN, ICE a proxy servery.\n\nVoIP nevyžaduje nutně širokopásmové připojení k Internetu, nicméně takové připojení umožňuje dosáhnout lepší kvality služby. Velká část domácích uživatelů je dnes připojená přes DSL, které vyžadovalo klasickou telefonní linku. Nutnost platit za dvě telefonická připojení historicky zredukovalo potenciální okruh zákazníků z řad domácích uživatelů. I když již existuje nabídka internetového připojení přes DSL bez nutnosti platit za klasickou hlasovou službu (často to bylo třeba nařídit zákonem vzhledem k existenci monopolů v dané oblasti), ceny klasických hlasových služeb už nejsou tolik odlišné od cen VoIP služeb, aby došlo k masivnímu přesunu zákazníků k VoIP.\n\nRůzná širokopásmová připojení mají kvalitu nižší než by bylo třeba. Jak se IP pakety ztrácejí nebo zpožďují na libovolném místě v síti mezi koncovými uzly, dochází k výpadkům hlasu. Výsledná kvalita zvuku proto často připomíná spíše GSM v prostředí se slabým signálem než klasickou telefonní linku (kde je přenosová kapacita garantovaná). Tento stav je pozorovatelný především ve velmi zatížených sítích, případně při velkých vzdálenostech a velkých počtech směrovačů na trase. Postupem času se sice situace vylepšuje, konečné řešení je však ještě v nedohlednu.\n\nPovaha protokolu IP prakticky znemožňuje přesné geografické zaměření uživatelů. Tísňová volání proto nemohou být jednoduše přesměrovány na nejbližší operační středisko záchranného systému. Když není volající schopný udat svoji adresu, nemusí být možné najít ho jiným způsobem. Poskytovatelé VoIP v EU i v ČR tyto funkce umožňují zákonnou povinností (ZOEK) registrací telefonní linky na konkrétní adresu a telefonní obvod (UTO), anebo přidělením negeografického čísla (v ČR prefix 910).\n\nJiná je situace při podnikových pobočkových ústřednách založených na IP, ty obyčejně nemají žádné problémy s implementací tísňových volání.\n\nTelekomunikační operátoři a zákazníci investovali obrovské množství finančních prostředků do mobilních telefonů a souvisejících zařízení. V rozvinutých zemích dosáhly mobilní telefony téměř úplné penetrace trhu a mnoho lidí používá místo klasické pevné linky výhradně mobily. Za této situace není zřejmé, zda dojde k nárůstu poptávky po VoIP mezi spotřebiteli, dokud nebudou mít bezdrátové datové sítě podobné pokrytí jako mobilní sítě. V současnosti probíhá však i vývoj technologií jako UMA, které umožní použití \"obojživelných\" mobilních telefonů (telefon se při nalezení bezdrátového připojení k Internetu přepne ze sítě mobilního operátora do VoIP sítě).\n\nVětšina běžných spotřebitelských řešení VoIP zatím nepodporuje šifrování. Proto pro odposlouchávání platí totéž, co pro jiné datové přenosy (např. posílání elektronické pošty) - pro síťové uzly na cestě paketů mezi dvěma účastníky je případný odposlech velmi triviální. Zatím jen málo zařízení podporuje účinné kryptování provozu, natož aby mohlo být použito. Musí ho podporovat koncová zařízení obou (resp. při konferenčních hovorech všech) účastníků komunikace. Update 2008: před koupí nového VoIP zařízení se ujistěte, že zařízení podporuje SRTP (Secure RTP), pokud chcete dbát na bezpečnost.\nU SW aplikací používejte ZRTP, který nabízí větší bezpečnost než SRTP. Je možné stáhnout aplikaci Zfone, která funguje s libovolnou SIP aplikací a zajistí šifrování hovorů.\n\nPro zavedení do podniku se často využívá technologie Voice VPN, která podobně jako při běžných VPN sítích aplikuje na tok (hlasových) dat šifrování s použitím technologie IPSec.\n\nPodpora zobrazování čísla volajícího účastníka (CLIP) je u různých poskytovatelů IP telefonie odlišná - někteří ho podporují úplně, jiní ne, což způsobuje, že se volané straně číslo nemůže zobrazit. V některých případech nedostatečné zabezpečení sítě poskytovatele umožňuje \"nafixovat\" poskytované číslo, což má za následek možnost při volání do klasické sítě \"tvářit se\" jako úplně jiný účastník.\n\nProblémem VoIP telefonie je nebezpečí internetového napadení různých VoIP zařízení (telefonu, brány, ústředny, ...), které útočník podvodně použije k realizaci drahých zahraničních hovorů (VoIP fraud). Ty jsou prováděny pod tel. číslem volajícího napadeného zákazníka, po kterém je požadována jejich úhrada. Účastníkovi VoIP sítě tak může vzniknout škoda v desítkách tisíc Korun. Obětí podvodu pak je účastník i jeho VoIP operátor nebo další operátoři v cestě hovoru od účastníka až po profitujícího pachatele podvodu. Resp. obětí je ten článek hovorové cesty, který zaplatí cenu za nákup podvodných hovorů, ale sám za ně nedostane zaplaceno. Všechny další články hovorové cesty ve směru k pachateli na VoIP podvodu většinou participují ve formě své marže. Pachatelem jsou někteří operátoři působící na trhu s mezinárodními hovory.\n\nVšichni velcí operátoři proto provozují drahý a komplikovaný SW (VoIP honeypot a VoIP antifraud). Nebezpečí telefonních podvodů proto podléhají hlavně střední a malí VoIP operátoři i jejich zákazníci. Ti nemívají potřebné znalosti ani drahé technické prostředky, neboť VoIP telefonii často poskytují jen jako doplněk k poskytování internetových přípojek.\n\nExistuje velké množství programů, umožňujících využití technologie VoIP, mezi nimi např.\n\nNásledující jsou spíše skupinová SW VoIP řešení s architekturou (Klient-server) používají v zásadě svůj protokol. Serverová část je také ke stažení a tím se celé řešení obejde i bez připojení na internet.Tyto aplikace se využívají často při hraní online PC her díky nenáročnosti na HW i připojení a díky možnostem práce s kanály (channel - místnostmi), jako je udělování práv a vstupu na heslo.\n\n\n\n"}
{"id": "23608", "url": "https://cs.wikipedia.org/wiki?curid=23608", "title": "Avaři", "text": "Avaři\n\nAvaři byli kočovné etnikum nejasného, zřejmě mongolského, turkického nebo indoevropského původu, které nejspíše pocházelo stejně jako jejich možní příbuzní Hunové ze stepí střední Asie. V době od poloviny 6. do počátku 9. století hráli značně velkou roli v politickém uspořádání Balkánu.\n\nJe pravděpodobné, že Avaři byli, podobně jako je to možné u Hunů, směs mongolských, turkických, indoevropských, uralských, snad i tunguzských a dalších kočovných etnik. Během svého pobytu v Evropě se velmi mísili také se Slovany.\n\nPůvod Avarů je zastřen tajemstvím a rozporuplnými zdroji. Tradičně se předpokládá, že byli mongolského nebo turkického původu. Byzantský historik Menander Protector je pokládal za příbuzné Hunů, jejichž původ, obecně pokládaný za turkický, ale také není zcela jasný.\n\nAvaři s Turky sdíleli některé kulturní zvyky a výrazy. S jejich jmenovci Avary na Kavkaze je spojují podobné znaky na jejich pohřebištích. Kavkazští Avarové však nemluví jazykem z rodiny altajské, ale jazykem ze severovýchodní kavkazské jazykové rodiny. Staří Turkové (Gökturkové) roku 567 byzantského císaře požádali, aby nové nájezdníky považoval za pseudo-Avary a nazýval je Varchonity. Soudobé byzantské prameny psaly o těchto Varchonitech jako o někdejších otrocích Turků, kteří si jen \"Avaři\" začali říkat, protože s tímto jménem byla spjata velká prestiž obávaných válečníků. Pokud by tvrzení Gökturků bylo pravdivé (ti však mohli Byzantince záměrně klamat, aby snížili prestiž Turkům nepřátelských Avarů), znamenalo by to, že evropští Avaři (pseudo-Avaři) pocházeli z kmenů Var (Uar/War) a Hunni (Chionité), které tvořily významnou součást kmenového svazu Hefthalitů (tzv. Bílých Hunů) a byly převážně indoevropského původu (přesněji řečeno Chionité byli pravděpodobně míšenci Hunů a početnějších indoevropských - íránských kočovných kmenů, zatímco příslušníci zřejmě vládnoucího kmene Var byli patrně mongolského původu - v tomto kmenovém svazu však etnicky převládali indoevropané). Ve prospěch této teorie hovoří fakt, že lebky nalezené v avarských hrobech jsou téměř výhradně europoidního typu, což platí zejména pro rané období avarské říše (europoidní charakter Avarů tak ještě nemohl být příliš ovlivněn jejich mísením se Slovany); v pozdějších obdobích byl podíl mongoloidních typů lebek v avarských hrobech o něco vyšší, neboť docházelo k dalšímu přílivu středoasijských kmenů na území uherské nížiny.\n\nJestliže Avaři, kteří přišli do Evropy, byli pouze pseudo-Avaři (Varchonité), nabízí se otázka, koho v takovém případě považovat za skutečné Avary. V úvahu připadají zejména příslušníci kmenového svazu Rouranů, jinak též Žuan - Žuanů (toto pojmenování je čínské, není známo jak nazývali sami sebe), přičemž vládnoucí kmeny tohoto svazu byly (proto) mongolského původu a dle čínských pramenů byly potomky starodávných kmenů, v Číně označovaných jako \"Wuhuan\" (dle tehdejších pravidel čínského jazyka vyslovováno jako \"Avar\").\n\nDle čínských pramenů však i vládnoucí vrstva kmenového svazu Hefthalitů pocházela z Rouranů (potažmo z kmenů Wuhuan); je tedy možné, že jak Rourané, tak Hefthalité se označovali za Avary. Gökturkové (bývalí poddaní Rouranů) v polovině 6. století vyvrátili říši Rouranů a posléze (ve spojení s Peršany) i říši Hefthalitů. Část obyvatelstva obou zaniklých říší prchala na západ, přičemž v průběhu jejich cesty mohlo dojít ke spojení těchto kmenů v jeden celek, který vstoupil do evropských dějin pod názvem \"Avaři\". Je pravděpodobné, že k Avarům se na jejich cestě na západ připojili také turkičtí Oghurové.\n\nMezi mongolskými Rourany a převážně indoevropskými Hefthality existovaly již v Asii úzké kontakty, a to na úrovni politické, kulturní a zřejmě i etnické. Říše Hefthalitů byla (alespoň po určitou dobu) vazalem říše Rouranů, někdy bývá označována za její západní křídlo. Antropologická charakteristika a kultura evropských Avarů naznačuje vliv indoevropských a mongolských (ev. turkických) prvků. Avaři například používali obrněnou těžkou jízdu a také se u nich často objevuje symbolika s motivem gryfa, což je typické pro íránské (sarmatské) kočovníky. Jejich účesy (dva copy), způsob pohřbívání a používání titulů (hodností) poukazují na mongolské Rourany. Dochované fragmenty avarského jazyka zase poukazují na jeho turkický původ (spolu s hunštinou, protobulharštinou a dnešní čuvašštinou bývá stará avarština řazena do tzv. oghurské větve turkických jazyků; ony fragmenty se ale nemusí vztahovat k avarštině, nýbrž k protobulharštině). Není však vyloučeno, že evropští Avaři byli výhradně Hefthalité (kteří již ve své středoasijské domovině přijali řadu prvků od Rouranů, případně Oghurů) a nikoliv nějaká aliance Hefthalitů a Rouranů a/nebo Oghurů. Za zmínku stojí také jméno významného vládce Hefhtalitů - Kušnavar, případně název hlavního města Hefthalitů - Warvaliz, což patrně znamená \"Město Avarů\" (nacházelo se na území dnešního Afghánistánu). Zajímavá je i skutečnost, že Avaři přivedli do Evropy domestikované buvoly indické, kteří jsou v Maďarsku chováni dodnes. Toto plemeno buvola lze očekávat spíše u Hefthalitů (jejichž říše zasahovala až do Indie), než u Rouranů, žijících na území dnešního Mongolska a přilehlých oblastí, nebo Oghurů žijících v oblasti mezi jezerem Balchaš a pohořím Altaj. Mimochodem kolem roku 600 n.l. daroval avarský kagan (chán) stádo těchto buvolů králi Langobardů, kteří sídlili v Itálii - také zde se toto plemeno buvolů chová dodnes.\n\nVýše uvedené je možné shrnout tak, že pojem \"Avaři\" lze v širším slova smyslu chápat jako kmenový svaz tvořený příslušníky různých etnik, přičemž významnou (a možná většinovou) část tohoto svazu tvořili převážně indoevropští Hefthalité. Vládnoucí vrstvu tohoto svazu tvořili příslušníci kmene Avarů (případně tedy Var/Uar), který byl patrně mongolského původu, a který již v Asii ovládal Rourany i Hefthality. Významnou složkou avarského kmenového svazu mohli být také turkičtí Oghurové.\n\nSpolečně s Avary pak přišli do uherské nížiny i Kutrigurové, které lze řadit k turkickým Bulharům (Hunům), jakož i další turkické a možná i ugrofinské kmeny. Na území uherské nížiny se Avaři a Kutrigurové dále mísili se Slovany a germánskými Gepidy.\n\nPůvod kavkazských Avarů také může být odvozován od kmene Var, který v 5. století ovládl Hefthality, přičemž tito kolem roku 460 n.l. podnikli invazi do oblasti severního Kavkazu, kde se část z nich usadila. Podle jiné verze se Avaři v této oblasti objevili až v polovině 6 stol. v souvislosti s jejich přesunem ze střední Asie do Evropy. Avaři usazení na Kavkaze později přestali používat svou původní řeč a převzali jazyk kavkazských národů.\n\nDo Evropy přišli Avaři roku 558. Jejich kmenový svaz nebyl příliš početný, ale záhy se rozrostl o kmeny, které byly připojeny dobrovolně i násilím. Patřily mezi ně zbytky Hunů, bulharští Utigurové a především Kutrigurové, kteří zaujali v avarském společenství mocensky významné postavení. Je možné, že se už tehdy objevili v řadách kočovných bojovníků také Slované, především Antové, sídlící mezi Dněstrem a Dněprem. Podle byzantského autora Theofylakta Simokatta to byli právě Avaři, kteří si po roce 602 podrobili mocný antský kmenový svaz.\n\nVztahy mezi vedením avarského kmenového svazu a byzantskou vládou však nebyly zpočátku nepřátelské, ale právě naopak. Avaři velmi brzy zjistili, jaké panují v jihovýchodní Evropě mocenské poměry, a hodlali je využít ve svůj prospěch. Byzantská říše byla finančně vyčerpaná dlouhodobými válkami, jež vedla na několika frontách zároveň. Císaře Justiniána I., jemuž táhlo na osmdesátku, zmáhala nechuť k rozhodným opatřením, k nimž mu často chyběly prostředky. Vojáků bylo málo, armáda byla demoralizovaná a pokud se jí nedostávalo zásob potravin a dalších potřebných věcí, neváhali velitelé dát rozkaz k vyplenění vlastní země. Avaři si začali být vědomi toho, že svými útoky váží síly nepřátelské Byzanci (především Slovany) a snažili se toho využít.\n\nUž roku 558 přijal Justinián I. avarské posly a poté, co s nimi dojednal placení tributu, je bohatě obdaroval. Císař se nezdráhal vyplácet Avarům tribut, neboť se mu tím až na drobné výjimky podařilo zabránit jejich vpádům na byzantské území. Roku 562 vypravil avarský kagan k Justiniánovi poselstvo, které ho požádalo, aby poskytl Avarům k osídlení tzv. Malou Skythii, oblast rozkládající se mezi dolním tokem Dunaje a Černým mořem (dnes rumunská Dobrudža). Z tohoto území by mohli dobře ovládat Anty i expandovat do nitra balkánské části byzantské říše, která je lákala k výbojům. Justinián však nehodlal na tento návrh přistoupit. Posílil posádky, chránící dunajskou hranici, které měly Avarům zabránit v překročení řeky. Obratným jednáním se navíc byzantské diplomacii podařilo vzbudit u Avarů zájem o tažení proti franské říši.\n\nAvarské hordy pronikly rychle na západ. Frankům se však podařilo Avary odrazit a ti se tak vrátili se do stepí poblíž Černého moře. Byzantský tribut pro ně stále ještě představoval dobrý zdroj příjmů. Když však roku 565 císař Justinián I. zemřel, jeho synovec a nástupce Justinus II. (565-578) vzápětí odmítl vykupovat si nadále mír tributem. Avaři se proto pokusili o nový výboj na území franské říše. Tentokrát uspěli a navíc je pak v Panonii usídlený germánský kmen Langobardů požádal o pomoc proti sousední říši Gepidů, s nimiž byl ve válce, zaměřili svoji pozornost na tuto bývalou římskou provincii. Ačkoliv Langobardi porazili nakonec Gepidy v podstatě sami, získali Avaři velkou kořist i území, dosud obývané Gepidy. Roku 568 pak odtáhli Langobardi, jimž přestalo bezprostřední sousedství bojovných nomádů brzy vyhovovat, do severní Itálie, která dodnes nese jejich jméno (Lombardie).\n\nAvaři poté ovládli celou Karpatskou kotlinu i zdejší slovanské obyvatelstvo. Jejich panství sahalo na jihozápadě až do benátské oblasti, kde se stýkalo s územím ovládaným Franky, na jihovýchodě po Sirmium, významné obchodní a vojenské centrum na středním toku Dunaje, které Byzanc sice nejprve udržela, ale roku 582 po nástupu císaře Maurikia ho definitivně ztratila. Toto území se stalo strategicky výhodným nástupištěm k jejich expanzi jak proti franské říši tak proti Byzanci. Slované se na ní hojně podíleli. Ti, kteří byli podmanění, konali při taženích různé pomocné práce, například stavěli mosty. Jiné slovanské kmeny se naopak staly avarskými spojenci a společně s kočovníky podnikaly kořistnické výpravy na území byzantské říše.\n\nV této době byli Avaři považováni za neporazitelné, alespoň tedy v otevřené bitvě. Avarskou armádu tvořila slovanská pěchota, bulharská lehká jízda a avarská těžká jízda. Avarští těžkooděnci - obrnění jezdci - výrazně ovlivnili pozdější vývoj evropského válečnictví. Mimochodem byli to patrně Avaři, kdo jako první v Evropě používal jezdecké třmeny; tato novinka poskytovala avarským jezdcům v boji značnou výhodu vůči protivníkům, kteří takto vybaveni nebyli.\n\nKdyž už Byzantská říše nezvládala platit tribut, Avaři podporovaní Slovany začali znovu pořádat nájezdy na římské komunity na Balkáně. Zprvu Byzantská říše útoky odrážela a dokonce se vydala na odvetnou výpravu za Dunaj, ale rozhodnutí Maurikia zde i přezimovat vedlo roku 602 k revoltě a svržení císaře. Za vlády císaře Fóky bylo až do roku 610 zápolení vyrovnané. V následujících letech v Byzanci ale zuřila občanská válka, kterou využila zejména Persie k získání území na východě Byzantské říše. To Avarům značně uvolnilo ruce na nebráněném Balkáně. Stejného roku (610) vtrhli i do severní Itálie.\n\nZhruba ve stejné době franský kupec Sámo vedl Slovany ve střední Evropě v povstání proti Avarům. Slovanům se už nelíbila poroba, zejména násilné svazky Avarů se slovanskými ženami.\n\nV roce 626 podnikli Avaři spolu s balkánskými Slovany společný, ale nezdařený útok s Peršany na Konstantinopol. Důvodem neúspěchu bylo byzantské námořnictvo, pro které slovanské dlabané čluny nebyly velkým problémem. Obě armády se proto nedokázaly spojit a koordinovat svůj útok. Avaři se pak vrátili do Panonie, přičemž většinu Balkánu ponechali slovanským kmenům, které ani Avaři, ani Byzantská říše nedokázali ovládat.\n\nV letech 630–635 proběhla v avarské říši občanská válka mezi Avary a Bulhary (Kutrigury a Onogury). Avaři sice uhájili kaganský titul, nicméně Bulhaři žijící ve stepích severně od Černého moře získali nezávislost na avarské říši. Kolem roku 670 však Bulhaři (Onogurové) začínají z této oblasti prchat pod tlakem Chazarů. Jedna skupina Bulharů našla útočiště právě u Avarů (jejich další část obsadila dnešní Bulharsko, jiná se naopak vydala na severovýchod, kde v oblasti dnešního Tatarstánu založila Volžské Bulharsko). Onogurové výrazně ovlivnili etnický a kulturní charakter avarské říše. Až do konce 8. století je o avarské říši poměrně málo zpráv. Výrazné výboje na území sousedních států se již patrně nekonaly, Avaři zřejmě spíše těžili z ovládání obchodních tras, které jejich říší procházely, a také postupně přecházeli k zemědělství.\n\nV obci Dolní Dunajovice na jižní Moravě se nachází slovansko-avarské pohřebiště z doby předvelkomoravské.\n\nBylo by chybou považovat vztah Avarů ke Slovanům za pouhou tyranii; tento vztah byl komplexní. Některé slovanské kmeny žily v avarské porobě, jiné uzavřely s Avary spojenectví. Časem došlo ke vzniku společné avarsko-slovanské kultury a genetickému smísení obou etnik. Avaři také výrazně napomohli rozšíření Slovanů do jižní a možná i střední Evropy - bez vojensky zdatných Avarů schopných prosadit se vůči Frankům a Byzanci by slovanská kolonizace těchto území byla obtížná. Tato kolonizace probíhala tak, že Avaři a Slované podnikli společné tažení proti Byzanci a zlikvidovali domácí obyvatelstvo. Avaři se následně s kořistí vrátili do uherské nížiny, zatímco Slované se na dobytém území usadili.\n\nO náboženství Avarů toho není mnoho známo. Patrně vyznávali tengrismus, možná také manicheismus, vyloučen není ani buddhismus nebo zoroastriánství. Příslušné archeologické nálezy obsahují pozoruhodně vysoký počet artefaktů judaistického charakteru.\n\nDle názoru Byzantinců byli Avaři vyspělejší než jiní stepní nomádi, což mohlo být zapříčiněno jejich kontakty s perskou, indickou a čínskou kulturou.\n\nByzantské a franské prameny však popisují Avary také jako agresivní barbary, kteří vynikali lstivostí a praktikovali černou magii. Tyto zprávy však mohou být tendenční.\n\nRoku 791 vedl společně s panonským knížetem Vojnomírem proti Avarům vojenskou výpravu Karel Veliký, což již bylo pravděpodobně v době, kdy byla avarská říše dekonsolidovaná vytrvalou vnitřní krizí. V avarské říši totiž vypukla občanská válka mezi stoupenci kagana (chána) a jugura (nejvyššího kněze). Příčinou této občanské války byla zřejmě neshoda v otázce zaujetí postoje k franské říši, kdy kagan realisticky prosazoval zaujetí vazalského postavení Avarů vůči mocnějším Frankům, zatímco jugur toto odmítal (Avaři by museli přijmout křest). Obě frakce se vzájemně prakticky zlikvidovaly, v bojích padl kagan i jugur. Zmíněná výprava Karla Velikého z roku 791 neuspěla, nicméně další výprava v roce 796 již ano a Frankové obsadili západní část avarské říše. Zbylí Avaři před Karlem Velikým ustoupili za řeku Tisu, ale do roku 822, kdy je o nich poslední zmínka v písemných pramenech, se jejich říše úplně rozpadla, pravděpodobně za významného přispění slovanských knížat, která využila fransko-avarských válek v 90. letech 8. století. Zbylí Avaři zřejmě splývali se slovanským obyvatelstvem, kteří zde vytvořili nitranské a blatenské knížectví. V 9. století do této oblasti vtrhli Maďaři (mluvící uralským jazykem, po genetické stránce pocházející také ze střední Asie), kteří se zde prý setkali se zbytky Hunů, což mohly být ve skutečnosti zbytky Avarů.\n\nPoté co Frankové na přelomu 8. a 9. stol ovládli západní část avarské říše, bulharští Onogurové (odtud mimochodem název \"Hungarus\") ovládli její jihovýchodní část a začlenili Avary do svého vojska. Je zdokumentováno, že v roce 811 se Avaři účastnili útoku Bulharů na Byzanc.\n\nArcheologické nálezy dokazují významnou avarskou přítomnost v dané oblasti ještě v 10. století, tedy v době, kdy toto území již ovládali Maďaři. Definitivní zánik Avarů patrně proběhl jejich asimilací s Maďary. Od Avarů bývá někdy odvozován původ maďarského etnika Székely (Sikulové). Avaři dále dle některých názorů mohli ovlivnit etnogenezi Chorvatů. Objevily se také spekulace, že vládnoucí rod Velké Moravy byl tvořen potomky avarské aristokracie.\n\nV oblasti dnešního Maďarska se nalézá mnoho avarských ruin, zejména pohřebiště. Zde nalezené symboly se velmi dobře shodují se symboly používanými kavkazskými Avary.\n\nAvaři byli tak výrazným prvkem slovanských dějin, že ve většině slovanských jazyků se slovo \"Avar\" stalo synonymem pro velkého nebo mocného člověka – obra.\n\n\n"}
{"id": "23610", "url": "https://cs.wikipedia.org/wiki?curid=23610", "title": "Grand Prix Evropy 2004", "text": "Grand Prix Evropy 2004\n\nGrand Prix Evropy XLVIII Grosser Pries von Europa\n\n\n\n\n\n"}
{"id": "23612", "url": "https://cs.wikipedia.org/wiki?curid=23612", "title": "Grand Prix Kanady 2004", "text": "Grand Prix Kanady 2004\n\nGrand Prix Kanady 2004 () se jela 13. června na okruhu Montréal.\nZávod měl 70 kol po 4,361 km, tedy celkovou délku 305,270 km. \n\nŠlo o 721. Grand Prix, přičemž po 77. zvítězil Michael Schumacher a po 174. zvítězila stáj Ferrari.\n\n\n\n\n\n"}
{"id": "23613", "url": "https://cs.wikipedia.org/wiki?curid=23613", "title": "Vladyka", "text": "Vladyka\n\nVladyka byl nižší šlechtický titul, ve stavovské hierarchii tvořil nejnižší ze tří šlechtických stavů (vladycký stav, rytířský stav a panský stav, po roce 1620 přibyly další). Někdy bývá užíváno titulu zeman, jenž je prakticky jen jiným označením. Nižší stav bylo pouhé erbovnictví, ke kterému se ale nevázala šlechtická stavovská práva.\n\nTento titul byl často udělován čerstvě povýšeným rodům. Vladyctví nebylo přísně uzavřeným stavem, zchudlé rody, jejichž členové přijali nešlechtická povolání, automaticky ztratily svůj status. Naopak četné rody byly povýšeny do rytířského či panského stavu. Vladyctví je nutné striktně odlišovat od erbovních měšťanů, tzn. lidí s městským právem, byť s erbem od panovníka.\n\nZnámé vladycké rody jsou například:\n"}
{"id": "23619", "url": "https://cs.wikipedia.org/wiki?curid=23619", "title": "Vídeňský kongres", "text": "Vídeňský kongres\n\nVídeňský kongres bylo setkání zástupců téměř všech zemí Evropy po napoleonských válkách, které upravilo mezinárodní vztahy soustavou smluv. Kongres se konal od 1. října \"(někdy je uváděno 16. nebo také 18. září)\" 1814 do 9. června 1815 ve Vídni pod předsednictvím rakouského císaře, uherského a českého krále Františka I., který byl ve funkci předsedajícího pravidelně zastupován ministrem zahraničí Klemensem Metternichem. Kongres tedy začal již po první abdikaci Napoleona Bonaparta v roce 1814 a pokračoval až do doby těsně před jeho definitivní porážkou v bitvě u Waterloo dne 18. června 1815. Pro své téměř každodenní plesy, které byly pořádány hlavně v salónech význačných šlechtičen, a výlety pro hosty je také nazýván \"tančící kongres\". Na Vídeňském kongresu bylo poprvé postulováno právo národů na sebeurčení.\n\nHlavní myšlenky, ke kterým byl kongres veden:\n\n\nNejvětší územní změny zaznamenaly vítězné mocnosti, tedy Rakousko, Rusko a Prusko.\n\nZměnit se však muselo i Napoleonem rozvrácené Německo. Vídeňský kongres zde vytvořil Německý spolek, což bylo volné soustátí 39 zemí, ke kterým patřily Rakouské císařství (včetně Království českého a Markrabství Moravského) a Pruské království.\n\nNa vídeňském kongresu byly také jako odměna a uznání za účast v protifrancouzské koalici (od r. 1813) povýšeny některé země:\n\n\nDále bylo na kongresu potvrzeno povýšení těchto zemí, provedené Napoleonem:\n\n\nSvatá aliance bylo spojenectví Ruska, Rakouska a Pruska, které mělo dohlížet na dodržování kvietismu na základě „křesťanské solidarity“ (nehledě na to, že Romanovci byli pravoslavní, Habsburko-Lotrinkové katolíci a Hohenzollernové luteráni). Tato aliance byla vlastně ztělesněním reakční spolupráce.\n\nJelikož tvůrcem politiky rovnováhy byl do značné míry kníže Metternich, mluvíme někdy také o metternichovském systému.\nRáz této politiky, která fungovala v Evropě od vídeňského kongresu v podstatě až do první světové války, označujeme také jako koncert velmocí.\n\nRevoluční myšlenky však nezapadly a již po několika letech se v Evropě projevila touha lidí i celých národů po svobodě.\n\nKlemens Wenzel von Metternich, Rakousko\n\nCharles Maurice de Talleyrand-Périgord, Francie\n\nFridrich Vilém III., Prusko\n\nFrantišek I. Rakouský, Rakousko\n\n\n"}
{"id": "23622", "url": "https://cs.wikipedia.org/wiki?curid=23622", "title": "Sadový platan", "text": "Sadový platan\n\nSadový platan je památný strom v Karlových Varech. Platan javorolistý (\"Platanus hispanica\") roste v městském lázeňském parku v Dvořákových sadech v nadmořské výšce 395 m. Obvod kmene je 452 cm a výška dosahuje 20 m (měření 2004). Centrální dutina v kmeni je ošetřená a lze do ní nahlédnout otvorem, kterým se kmen rozevírá.\n\nChráněn je od roku 2004 pro svůj vzrůst a dendrologickou hodnotu.\n\n\n"}
{"id": "23624", "url": "https://cs.wikipedia.org/wiki?curid=23624", "title": "Tajanovská borovice", "text": "Tajanovská borovice\n\nTajanovská borovice byl památný strom u osady Tajanov, severovýchodně od Velhartic. Borovice lesní (\"Pinus sylvestris\") rostla při cestě jižně od Tajanova v nadmořské výšce 585 m. Obvod jejího kmene měřil 294 cm a koruna dosahovala výšky 15 m (měření 2000). Borovice byla chráněna od roku 1985 pro svůj vzrůst a jako krajinná dominanta. Vítr bouře Kyrill borovici 18. ledna 2007 vyvrátil a zcela zničil.\n\n"}
{"id": "23625", "url": "https://cs.wikipedia.org/wiki?curid=23625", "title": "Javor u klatovské pošty", "text": "Javor u klatovské pošty\n\nJavor u klatovské pošty je památný strom v Klatovech. Javor stříbrný (\"Acer saccharinum\") roste v prohlubni na křižovatce Tyršovy, Plzeňské a Domažlické ulice naproti bývalému okresnímu úřadu v nadmořské výšce 390 m, jeho stáří se odhaduje na 180 let. Obvod jeho kmene měří 402 cm a výška stromu dosahuje 18 m (měření 2012). V roce 2009 bylo provedno základní ošetření a v roce 2019 zdravotní řez. Konce větví zasychají, kmen bude pravděpodobně dutý, bez viditelného požkození, v úžlabí roste houba, koruna výrazněji neprosychá. Strom je v dobrém zdravotním stavu (šetření v roce 2004). Javor je chráněn od roku 1978 jako krajinná dominanta a pro svoji dendrologickou hodnotu.\n\n"}
{"id": "23634", "url": "https://cs.wikipedia.org/wiki?curid=23634", "title": "Dub u Malonic", "text": "Dub u Malonic\n\nDub u Malonic je památný strom u vsi Malonice. Zdravý dub různolistý (\"Quercus x heterophylla\") roste u Ostrovského rybníčku východně od vsi. Jeho stáři je odhadováno na 250 let, obvod jeho kmene je 486 cm, výška stromu je 24 m (měření 2012). Chráněn je od roku 2001 pro svůj vzrůst, věk a jako krajinná dominanta.\n\n"}
{"id": "23635", "url": "https://cs.wikipedia.org/wiki?curid=23635", "title": "Grand Prix USA 2004", "text": "Grand Prix USA 2004\n\nGrand Prix USA XXXIII United States Grand Prix\n\n\n\n\n"}
{"id": "23636", "url": "https://cs.wikipedia.org/wiki?curid=23636", "title": "Pamětník (přírodní památka)", "text": "Pamětník (přírodní památka)\n\nPřírodní památka Pamětník se nachází asi 1 km jižně od vsi Pamětník, která je částí asi 5 km vzdáleného města Chlumec nad Cidlinou v okrese Hradec Králové. Přírodní památka o rozloze téměř 34 ha, která leží na katastrálním území Pamětník, je evidována AOPK ČR pod číslem 1761 a je ve správě Krajského úřadu Královéhradeckého kraje.\n\nPředmětem ochrany na lokalitě je pestrý komplex mokřadních, lučních a pískomilných společenstev v nivě Mlýnské Cidliny. V současné době patří území k nejbohatším botanickým lokalitám okresu.\n\nGeologie - podkladem jsou pleistocenní říční naplaveniny (risské terasy), místy překryté hlinitými až hlinitopísčitými sedimenty.\n\nKvětena - různorodost biotopů od mokřadů a tůní po suché písčiny a remízy je příčinou velké druhové rozmanitosti a bohatství rostlinného krytu. Nejvlhčí plochy jsou porostlé rákosinami. Roste zde více než 400 druhů rostlin, z toho 30 druhů červeného seznamu. Mezi ně patří ovsíček obecný (\"Aira caryophyllea\"), nepatrnec rolní (\"Aphanes arvensis\"), trávnička obecná (\"Armeria vulgaris\"), prstnatec májový (\"Dactylorhiza majalis\"), bělolist nejmenší (\"Logfia minima\"), pupečník obecný (\"Hydrocotyle vulgaris\"), vachta trojlistá (\"Menyanthes trifoliata\"), pryskyřník velký (\"Ranunculus lingua\"), hrachor bahenní (\"Lathyrus palustris\") aj.\n\nZvířena - rozmnožuje se zde rosnička zelená (\"Hyla arborea\"), skokan skřehotavý (\"Rana ridibunda\"), skokan štíhlý (\"Rana dalmatina\"), kuňka obecná (\"Bombina bombina\") a mnoho dalších obojživelníků. Vyskytuje se zde ještěrka živorodá (\"Zootoca vivipara\"). Běžná je užovka obojková (\"Natrix natrix\").\n\nRákosiny a podmáčené louky jsou hnízdištěm mokřadního ptactva. Pravidelně zde hnízdí bekasina otavní (\"Gallinago gallinago\"), čejka chocholatá (\"Vanellus vanellus\"), rákosník obecný (\"Acrocephalus scirpaceus\"), rákosník proužkovaný (\"A. schoenobaenus\"), strnad rákosní (\"Emberiza schoeniclus\"), skorec vodní (\"Cinclus cinlus\"), cvrčilka říční (\"Locustella fluviatilis\") a dudek chocholatý (\"Upupa epops\").\n\nMokřadní biotopy hostí vlhkomilný hmyz. Pozorováno bylo širší druhové spektrum dvoukřídlých z čeledí lupicovitých (Dolichopodidae), vláhomilkovitých (Sciomyzidae) a dalších. U zarůstajících zatopených pískoven, v podmáčených olšinách i na loukách bylo nalezeno 10 druhů vážek (Odonata), z nichž nejzajímavější je vzácná teplomilná lesklice skvrnitá (\"Somatochlora flavomaculata\"). Na jednom z mála míst východočeské oblasti se tu vyskytuje motýl běloskvrnáč pampeliškový (\"Amata phegea\").\n\nKolem chráněného území mezi jeho východním a jihovýchodním okrajem a místní rozlehlou pískovnou prochází cyklotrasa č. 4284, která vede ze vsi Pamětník do Bílých Vchynic. K severnímu okraji chráněného území směřuje z Pamětníku polní cesta, do jádra přírodní památky žádné cesty nevedou.\n\n\n"}
{"id": "23642", "url": "https://cs.wikipedia.org/wiki?curid=23642", "title": "Modřín opadavý", "text": "Modřín opadavý\n\nModřín opadavý (\"Larix decidua\"), též uváděný jako modřín evropský, je statný jehličnatý strom z čeledi borovicovitých.\n\n\nJeho přirozený areál zahrnuje pohoří střední Evropy – Alpy a Karpaty a jejich předhůří. Izolovaná populace se nachází v severním Polsku. Jeho přirozený výskyt na území České republiky je ze západu ohraničen Hrubým Jeseníkem, ovšem v současné době se zde jeho přirozené porosty nevyskytují. Vyskytují se zde však záměrně pěstované vyšlechtěné produkční či okrasné odrůdy.\n\nKlimaticky je lesníky tento modřín dělen na 4 typy (v pojetí P. Svobody):\n\nJeho přirozeným prostředím jsou světlé a roztroušené horské lesy. Významně světlomilná dřevina, nesnášející v dospělosti ani boční zástin. Dobře snáší kontinentálnější ráz klimatu (zimní mrazy i letní horka).\n\nMladý stromek vyrůstá z kůlovitého hlavního kořene, který posléze zakrní a je nahrazen větvenými postranními kořeny. Z rovného, 20-50 metrů vysokého kmenu vyrůstají nepravidelně postranní větve vytvářející řídkou, kuželovitou korunu. Borka je hrubá, rozpraskaná, zvenčí šedavá, na řezu hnědočervená. Jehlice jsou měkké, světle zelené a vyrůstají ve svazečcích na zkrácených kolcových větévkách (brachyblastech), na zimu opadávají (viz české druhové jméno). Kvete od dubna do června. Samčí šištice jsou kulovité a sýrově žluté, samičí karmínově červené. Drobné vejčitě kulovité nerozpadavé šišky dozrávají na podzim.\n\nJde o horský světlomilný strom, často se pěstuje v parcích. Jeho dřevo je značně ceněno, je měkké, ale tvrdší než dřevo našich běžnějších jehličnanů (s výjimkou tisu). Je středně těžké, poměrně pružné a trvanlivé. Má úzkou nažloutlou běl a výrazné červenohnědé jádro. Dřevo se používá k výrobě nábytku, obkladům stěn či jako stavební dříví. Dříve se z něj též vyráběly bedny a kola. Vysoce ceněna je i pryskyřice modřínu, nazývaná benátský terpentýn.\n\n\n\n"}
{"id": "23647", "url": "https://cs.wikipedia.org/wiki?curid=23647", "title": "Prusové", "text": "Prusové\n\nStaří Prusové (prusky a litevsky \"Prūsai\", lotyšsky \"Prūši\", polsky \"Prusowie\", německy \"Pruzzen\" či \"Prußen\") jsou někdejší etnikum baltského původu, sídlící od počátku našeho letopočtu v jihovýchodním Pobaltí mezi ústími Visly a Němenu, na území, které se ve středověku nazývalo Prusy. Baltští Prusové spolu s Jotvingy, sídlícími dále ve vnitrozemí, náleželi jazykově k západní, dnes zcela vymřelé, větvi baltských jazyků.\n\nNejstarší nesporná písemná svědectví o Prusech lze najít v tzv. Geografu bavorském či cestopise Wulfstana z Hedeby z 9. století. Staří Prusové zůstali i po nástupu křesťanství pohany a ani se politicky neintegrovali. Třebaže hovořili stejným jazykem, dělili se na řadu menších kmenů (Galindové, Sambové, Bartové, Nadrované aj.). Pokusy o jejich christianizaci zůstaly bezvýsledné, neboť Prusové považovali šíření křesťanství za záminku a nástroj cizí nadvlády – roku 997 tak zabili i pražského biskupa sv. Vojtěcha, který se je vypravil pokřtít. Roku 1226 si pozval mazovský kníže Konrád I. na pomoc proti Prusům Řád německých rytířů, kterému se záhy podařilo území Prusů dobýt a založit tady vlastní stát. Po neúspěšném povstání v letech 1260–1272 byli baltští Prusové zčásti vyhubeni a nahrazeni německými kolonisty, zbylí pozvolna germanizováni. Od 14. století se dochovaly i nemnohé písemné památky pruského jazyka, jeho nejrozsáhlejším svědectvím je překlad Lutherova katechismu vydaný roku 1561 v Královci. Pruština definitivně vymřela na sklonku 17. století.\n"}
{"id": "23648", "url": "https://cs.wikipedia.org/wiki?curid=23648", "title": "Borovice lesní", "text": "Borovice lesní\n\nBorovice lesní (\"Pinus sylvestris\"), též sosna, je jehličnatý strom z čeledi borovicovitých a významná hospodářská dřevina. Vyskytuje se na rozsáhlém areálu v Evropě a severní Asii, v ČR je původním druhem. Často je pěstována v lesích.\n\nV rámci rozsáhlého rodu borovice patří do podrodu \"Pinus\" a v něm mezi eurasijské dvoujehličné borovice sekce \"Pinus\".\n\n\n\nVzhledem k velikosti areálu tohoto druhu a s tím související variabilitou je možné jej rozčlenit členěn do různých vzájemně se vikarizujících poddruhů nebo variet. Podle posledních prací se dělí na 4 variety:\n\n\nBorovice lesní je co do vzhledu velice proměnlivým a variabilním taxonem. V dobrých podmínkách může dorůst výšky až 40 metrů; na extrémních stanovištích naopak vytváří nízké jedince s pokrouceným kmenem a větvemi, někdy až keřovitého charakteru. Rozeznává se mnoho různých ekotypů a klimatypů co do velikosti, tvaru koruny a zavětvení.\n\nKůra dolní části kmene tvoří šedohnědou, deskovitě rozpukanou borku, v horní části a u větví má barvu rezavou a odlupuje se v papírovitých šupinách, konce větví jsou pokryty kůrou zelenou. Kořenový systém je založen na existenci mohutného, do značné hloubky jdoucího hlavního kořene; boční kořeny se naopak bohatě větví do šířky, proto je dobře ukotvena v půdě a je považována za zpevňující dřevinu. Ve vichřici se zpravidla nevyvrací, ale láme. Využívá vztahy mykorhizy s více než 120 druhy hub.\n\nJehlice jsou dlouhé 4-8 cm a vyrůstají ve svazečcích po dvou z krátkých brachyblastů. Co do tvaru jsou rovné nebo podélně zkroucené, tuhé, na vrcholu špičaté. Na větvičce vytrvávají dva až tři roky.\n\nPloidie druhu je 2n = 24.\n\nBorovice je jednodomá dřevina, i když na různých jedincích mohou převládat šištice pouze jednoho pohlaví. Kvete v dubnu až červnu, poprvé obvykle kolem 15. roku života (někdy i dříve, v zápoji naopak až mezi 30.-40. rokem). Samčí šištice jsou sírově žluté a vyrůstají na bázi letorostů, samičí růžově červené a lze je nalézt jednotlivě až po třech na koncích nejvitálnějších osluněných větviček pod vrcholovým pupenem. Pyl se šíří vzduchem (anemogamie). Po opylení upadá pylové zrno do roční dormance a samičí šištice se mění v tzv. konelety, drobné útvary velikosti zhruba lískového oříšku na nazpět ohnuté stopce. Teprve druhý rok pylové zrnko vyklíčí a nastává oplození, po němž začínají konelety dorůstat v 3-10 cm dlouhé, kuželovitě vejcovité šišky. Ty během podzimu dozrávají a začínají se otevírat, k hlavní produkci semen však dochází až v předjaří následujícího roku. Poté, obvykle během léta, prázdné šišky ze stromů opadávají.\n\nSemena borovice lesní jsou hnědá až černá, s kleštičkovitě objímavým křídlem. Semenáčky mají první jehlice posazené jednotlivě, záhy se ale objevují ve svazečcích po dvou. V mládí roste borovice zpravidla velmi rychle. Dožívá se stáří 300 až 350 (mimořádně i více) let.\n\nAreál borovice lesní je největší mezi borovicemi. Zahrnuje především mírný a chladnější pás celé Eurasie; celkově sahá od Pyrenejského poloostrova (nejjižnější výskyt v pohoří Sierra Nevada) přes střední Evropu, Balkán, Skandinávii, sever Malé Asie, Kavkaz a evropskou část Ruska na Sibiř a dále až k ruskému pobřeží Ochotského moře. Těžiště jejího areálu je v oblasti Sibiře. V Evropě ji výjimečně nacházíme i ve Středomoří, ale např. se přirozeně nevyskytuje na stepích jižní Ukrajiny a v jižním Rusku nebo v oceanických nížinách Britských ostrovů a Dánska. Nejsevernější výskyt v Evropě je hlášen z Laponska. V Severní Americe je pěstována pouze lesnicky.\n\nV České republice se hojně vyskytuje především v mezofytiku po celém území. V lesích je zde zastoupena přibližně 17,5 %, což je zhruba třikrát více, než by činilo zastoupení přirozené, omezené prakticky na ostrůvky reliktních borů (viz níže). V některých lokalitách je vytlačována nepůvodními druhy borovic: v NP Podyjí borovicí černou (poznáme ji podle delších jehlic), v NP České Švýcarsko borovicí vejmutovkou (jehlice ve svazečku po pěti).\n\nJde o výrazně světlomilný strom, který velmi těžko toleruje zastínění. Z hlediska půdních nároků i klimatických podmínek se přizpůsobí velmi široké škále podmínek. Dobře snáší mrazy, ale i sucho a chudou půdu extrémnějších stanovišť, kde dokáže nebo nemusí hájit své postavení proti konkurenčním dřevinám; takováto stanoviště, kde borovice vytrvala od svého rozšíření v postglaciální době, se nazývají reliktní bory. V rámci střední Evropy se vyskytují např. na skalních výspách, balvanitých svazích a sutích, na píscích, pískovcových skalách a skalních městech, na příkrých srázech hlubokých říčních údolí a nebo na hadcových podkladech. Roste též místy na rašelině, kde ale vytváří pouze zakrslé, keřovité formy. Na úživnějších, bohatších stanovištích je borovice zpravidla pouze pěstována. Jde tedy o druh, jehož ekologické optimum je značně vzdáleno od optima fyziologického. Patří mezi pionýrské dřeviny.\n\nZ hlediska ekologie můžeme rozlišit několik variant, např.ː\n\n\n\nBorovice lesní patří mezi nejvýznamnější hospodářské dřeviny. Poskytuje vynikající pružné, lehké a měkké pryskyřičnaté dřevo s výraznou kresbou letokruhů. Používá se na výdřevu v dolech nebo na výrobu pražců. Truhlářské využití je slabší vzhledem k jeho značné smolnatosti a špatné vyhladitelnosti. Je jedním z nejvhodnějších dřev na stavbu lodí. Vynikající je i jako palivo, neboť má velkou výhřevnost a dobře hoří.\n\nPryskyřice je zdrojem terpenických látek, z nichž se vyrábí mj. kalafuna, zřídka též přísady do léčivých mastí. Éterické oleje z dřeva a jehličí se pro své antiseptické a uklidňující účinky využívají v aromaterapii a inhalačních směsích.\n\nJe často vysazována v rekultivacích pro zpevnění sutí a písčitých půd i sadovnicky jako okrasný strom. Mladé borovičky jsou oblíbenými vánočními stromky.\n\n\n\n\n"}
{"id": "23649", "url": "https://cs.wikipedia.org/wiki?curid=23649", "title": "David Eddings", "text": "David Eddings\n\nDavid Eddings (7. července 1931 - 2. června 2009) byl americký spisovatel fantasy literatury. Společně se svou ženou, Leigh, napsal několik sérií epických románů.\n\nEddings se narodil 7. července 1931 v Spokane, ve státě Washington. Vyrostl blízko Seattlu, v oblasti Puget Sound.\nV letech 1954-1956 sloužil v americké armádě, v roce 1961 dokončil univerzitu v Seattlu.\nPracoval jako obchodník pro společnost Boeing a nějakou dobu učil angličtinu.\n28. února 2007 Eddingsova žena Leigh (narozena Judith Leigh Schall) zemřela ve věku 69 let po opakované mrtvici. David Eddings zemřel 2. června 2009.\n\n\n\n\"Smaragdová bohyně\"\n\"Pevnost nesmrtelných\"\n\"Démon temnoty\" (\"The Redemption of Althalus\")\n\n\n\n"}
{"id": "23651", "url": "https://cs.wikipedia.org/wiki?curid=23651", "title": "Elektronový mikroskop", "text": "Elektronový mikroskop\n\nElektronový mikroskop je obdoba světelného mikroskopu, ve kterém jsou ale fotony nahrazeny elektrony a skleněné čočky elektromagnetickými čočkami. Elektromagnetická čočka je v podstatě cívka, která vytváří vhodně tvarované magnetické pole. Jedním ze základních parametrů všech mikroskopů je jejich \"mezní rozlišovací schopnost\". Protože mezní rozlišovací schopnost je úměrná vlnové délce použitého záření a elektrony mají podstatně kratší vlnovou délku (viz vlnové vlastnosti elektronu) než má viditelné světlo, má elektronový mikroskop mnohem vyšší rozlišovací schopnost a může tak dosáhnout mnohem vyššího \"efektivního zvětšení\" (až 1 000 000×) než světelný mikroskop.\n\n\n\nVýše uvedené rozdělení na dva základní typy je sice názorné, představuje ale v jistém smyslu zjednodušení. Celkem běžně se lze setkat např. s rastrovacím TEM (tzv. STEM) nebo detektorem prošlých elektronů instalovaným na SEM.\n\n\nRozlišení je mnohem důležitějším parametrem mikroskopu než jeho zvětšení. Pokud mikroskop nemá dostatečnou rozlišovací schopnost, nevede pouhé zvětšování k další informaci. Rozlišení vždy závisí na nastavení mikroskopu (např. urychlovacím napětí) a detekovaném signálu (např. SE). Je proto vhodné vždy uvést, za jakých podmínek bylo rozlišení dosaženo. Rozlišovací schopnost se demonstruje pomocí vhodných preparátů. U SEM je to nejčastěji zlato na uhlíkové podložce. Zlato a uhlík jsou voleny záměrně pro dosažení maximálního kontrastu obrazu způsobeného značným rozdílem v atomových číslech jednotlivých prvků. Následující obrázek byl vytvořen při urychlovacím napětí 15 kV a zvětšení 300 000×. Dosažené rozlišení je přibližně 1,2 nm. Nejmodernější přístroje dnešní doby jsou schopny dosáhnout rozlišení i pod 0,5 nm ale za cenu jistých omezení, např. vzorky musejí být velmi malé.\n\nU TEM se rozlišení demonstruje například pomocí tenké fólie vhodně orientovaného krystalu křemíku. Rozlišení TEM s urychlovacím napětím 200kV se pohybuje okolo 0,2 nm v závislosti na pracovním módu a použitém detektoru. To je hodnota zhruba o řád lepší než pro SEM.\n\nBez nadsázky lze říci, že elektronové mikroskopy patří mezi nejvšestrannější přístroje pro pohled do mikrosvěta. Využívají se v mnoha oblastech jako např. v materiálovém výzkumu nebo v biologických aplikacích. Mohou poskytnout komplexní informaci o mikrostruktuře, chemickém složení a o mnoha dalších vlastnostech zkoumaného vzorku. Rastrovací elektronové mikroskopy se využívají pro zobrazení a analýzu povrchů téměř libovolně velkých vzorků (je-li dostatečně velká vakuová komora pro jejich umístění). Transmisní elektronové mikroskopy nacházejí využití při pozorování a analýze vnitřní struktury vzorku a pro zobrazení jednotlivých atomů. Nutnou podmínkou pro použití TEM je, že vzorek musí být dostatečně tenký (10-500 nm) aby jím svazek elektronů prošel. Zjednodušeně lze říci, že TEM vidí více než SEM, ale na úkor složitější přípravy vzorků a obtížnější interpretace získaných snímků.\n\n"}
{"id": "23653", "url": "https://cs.wikipedia.org/wiki?curid=23653", "title": "Plaková metoda", "text": "Plaková metoda\n\nPlaková metoda (metoda dvouvrstevného agaru) se používá v mikrobiologii ke stanovení počtu fágových částic, které jsou schopny tvořit plaky. Jedna plaka (používá se také tvar \"ten plak\") je vždy odvozena od jedné infekční částice.\n\nfágové částice schopné tvořit plaky = \"plaque-forming units\" (angl.) = \"PFU\" (zkr.)\n\nPostup stanovení počtu fágových částic se označuje jako titrace.\n\n\n\"Příprava bakteriální suspenze\":\n\"Staphylococcus aureus\" SA 812 přeneseme bakteriální kličkou do 10 ml roztoku MPB (masopeptonový bujón) v Erlenmeyerově baňce a kultivujeme přes noc za aerace při 30 °C.\n1 ml suspenze přeneseme do 50 ml MPB a kultivujeme 4 hod. za aerace při 35 °C.\nK suspenzi přidáme 0,22% vodní roztok CaCl v poměru 1 ml CaCl : 9 ml suspenze. Inkubujeme 10 min.\n\n\"Stanovení počtu fágových částic v lyzátu plakovou metodou\":\nDo čtyř zkumavek pipetujeme 0,9 ml fosfátového pufru. Do první zkumavky přidáme 100 μl\nředěné suspenze fága a protřepeme. Do druhé zkumavky přidáme 100 μl ředěné suspenze fága s pufrem z první zkumavky a protřepeme. Takto postupujeme až do 4. zkumavky.\nDo čtyř zkumavek pipetujeme po 0,9 ml suspenze SA 812 s CaCl.\nZe zřeďovací řady postupujeme od největšího zředění k nejmenšímu a přenášíme vždy 100 μl suspenze fága s pufrem do zkumavek se suspenzí SA 812 s CaCl.\nDalší čtyři zkumavky (sterilní) předehřejeme na vodní lázni 47 °C.\nDo těchto zkumavek sterilně napipetujeme po 3 ml 0,6% MPA rozvařeného na vodní lázni a uzavřeme víčkem (pro zachování sterility). Znovu dáme zkumavky temperovat na vodní lázeň 47 °C.\nPřipravíme si 4 Petriho misky s 0,8% MPA. Na boční stranu misek napíšeme centrofixem monogram a zředění.\nPostupně pipetujeme od největšího zředění po 100 μl suspenze SA 812 s fágem do zkumavek s vytemperovaným 0,6% MPA, protřepeme a ihned nalijeme na agarovou plotnu do Petriho misek. Rozprostřeme po celém povrchu plotny a necháme ztuhnout. Obrácené dnem vzhůru umístíme do dalšího dne v termostatu při 37 °C.\nDalší den spočítáme plaky v jednotlivých Petriho miskách. Nakonec vypočteme počet PFU na 1 ml fágového lyzátu.\n\n\"Rychlejší a efektivnější metoda\":\nDo skleněných zkumavek si připravíme po 2,5 ml 0,7% MPA (masopeptonový agar, v této koncentraci tzv. \"měkký agar\"), uzavřeme víčkem, vysterilizujeme autoklávováním a temperujeme na teplotu 45 °C. Do sady sterilních zkumavek (jejich počet závisí na nejvyšším požadovaném ředění fágového lyzátu, např. pro ředění až po 10 potřebujeme 7 zkumavek) napipetujeme po 900 μl MPB (může být i fosfátový pufr nebo fyziologický roztok) a do první zkumavky přeneseme 100 μl zásobního fágového lyzátu. Promícháme a přeneseme 100 μl z první zkumavky do druhé. Takto pokračujeme u všech zkumavek. Poté do předehřátého 0,7% MPA ve zkumavce asepticky napipetujeme 100 μl připravené bakteriální kultury a 100 μl příslušného ředění fágového lyzátu, promícháme mírným protřepáním a obsah zkumavky vylijeme na Petriho misku s 1,5% MPA. Pohybem misky rozvrstvíme měkký agar po celé ploše a necháme zatuhnout. Misky umístíme přes noc dnem vzhůru do termostatu nastaveného na 37 °C. Další den spočítáme plaky na jednotlivých miskách a vypočítáme hodnotu PFU/ml pro zásobní fágový lyzát podle vzorce:\n\nformula_1\n\nkde N je počet plak na misce a d je hodnota ředění fágového lyzátu. Násobení deseti je zde z toho důvodu, že pro stanovení titru pipetujeme 100 μl příslušného ředění lyzátu, ale výsledkem vzorečku je počet plak v 1 ml fágového lyzátu.\n"}
{"id": "23656", "url": "https://cs.wikipedia.org/wiki?curid=23656", "title": "Vejcorodost", "text": "Vejcorodost\n\nVejcorodost (také oviparie nebo ovoparie) je způsob rozmnožování spojený s kladením vajec. Po oplození sekundárního oocytu ve vejcovodech samice dochází k putování oplozeného vajíčka vejcovodem, přičemž se vajíčko obaluje sekundárními vaječnými obaly (bílek, papírové blány, skořápka). Vejcorodost se poprvé vyskytuje u plazů (první z blanatých – \"amniot\") a v některých případech se dá najít i u savců.\n\n"}
{"id": "23658", "url": "https://cs.wikipedia.org/wiki?curid=23658", "title": "Chromatografie", "text": "Chromatografie\n\nChromatografie (z řečtiny χρώμα – barva, γραφειν – psát) je souhrnné označení pro skupinu fyzikálně-chemických separačních metod. Molekuly analytu se u všech typů chromatografických separací rozdělují mezi stacionární a mobilní fázi. Dělení je založeno na rozdílné distribuci složek směsi mezi mobilní a stacionární fázi.\n\nAnalyty – složky vzorku, které mají být chromatograficky rozděleny\n\nAnalytická chromatografie – chromatografie sloužící k zjištění existence analytu (tzv. kvalitativní stanovení) a k určení jeho koncentrace ve vzorku (tzv. kvantitativní stanovení).\n\nChromatograf – přístroj sloužící k chromatografické separaci složek vzorku\n\nChromatogram – záznam z chromatografu znázorňující jednotlivé analyty nejčastěji ve formě tzv. chromatografických píků (zón) oddělených navzájem základní linií\n\nChromatografická separace – rozdělení vzorku na jednotlivé složky (analyty) na základě rozdílné distribuce mezi mobilní a stacionární fázi\n\nMobilní fáze – neboli eluent, je fáze pohybující se chromatografickým systémem. Tato fáze přivádí vzorek do stacionární fáze, kde dochází k jeho separaci\n\nRetenční čas – čas, který složka potřebuje k průchodu chromatografickým systémem\n\nPreparativní chromatografie – slouží k izolaci čistých (nebo alespoň čistějších) složek vzorku, které jsou dále použity (k chemické reakci, další separaci apod.)\n\nStacionární fáze – je fáze ukotvená na místě, přes kterou prochází mobilní fáze a také složky vzorku. Jde např. o tenkou vrstvu silikagelu (při tenkovrstevné chromatografii) či kolona. Zde dochází k separaci v důsledku distribuce vzorku mezi stacionární a mobilní fázi\n\nAutosampler - automaticky dávkuje vzorky do přístroje\n\n\n\nPři kapalinové chromatografii je mobilní fází kapalina a stacionární fází je pevná látka (případně kapalina zakotvená v pevné látce). Kapalinová chromatografie se také nazývá jako rozdělovací chromatografie.\n\n\n"}
{"id": "23659", "url": "https://cs.wikipedia.org/wiki?curid=23659", "title": "Libáňská lípa", "text": "Libáňská lípa\n\nLibáňská lípa je chráněná lípa malolistá (\"Tilia cordata\") rostoucí na konci zarostlého úvozu na vrcholu Libáň (317 m) asi 1 km severovýchodně nad městečkem Libáň asi 11 km jihozápadně od okresního města Jičín.\n\nPod lípou se nachází podstavec od kříže, který však je již zničen. Ve vzdálenosti asi 200 m roste v témže úvoze další památný strom – Libáňská borovice a ještě dále rostou u sochy Sv. Jana Nepomuckého památné Libáňské jírovce.\n\n"}
{"id": "23662", "url": "https://cs.wikipedia.org/wiki?curid=23662", "title": "Habsburská monarchie", "text": "Habsburská monarchie\n\nHabsburská monarchie (německy \"Habsburgermonarchie\") či hovorově Rakouská monarchie (německy \"Österreichische Monarchie\"), popř. Podunajská monarchie (\"Donaumonarchie\"), nebo zkráceně jen Rakousko, jsou neoficiální názvy historického soustátí, jemuž vládla rakouská větev habsburské dynastie a jejich následnická habsbursko-lotrinská dynastie v letech 1526–1804. Velká část habsburského soustátí oficiálně náležela ke Svaté říši římské.\n\nHabsburská monarchie vznikla jako personální unie, když Ferdinand I. Habsburský, ovládající doposud jen dědičné habsburské země, roku 1526 získal českou a uherskou korunu. I přes dočasné neúspěchy se nakonec Habsburkům podařilo jednotlivé části monarchie integrovat a vytvořit centralizovanou správu. Konečně roku 1804 přijal František I. císařský titul a dosud bezejmenný stát se přeměnil na Rakouské císařství.\n\nRoku 1515 byly mezi Habsburky a Jagellonci uzavřeny vídeňské smlouvy, jejíž součástí bylo dojednání sňatku Ferdinanda Habsburského s Annou Jagellonskou, který proběhl roku 1521. Následujícího roku byly Ferdinandovi bruselskými smlouvami přiřčeny dědičné habsburské země (Dolní a Horní Rakousy, Štýrsko, Korutany, Kraňsko a Tyrolsko), Alsasko a Württembersko.\n\nKdyž roku 1526 náhle zahynul Ludvík Jagellonský, snažil se Ferdinand I. Habsburský uplatnit dědické právo své manželky na Korunu českou a Uherské království. V Čechách byly Ferdinandovy dědické nároky odmítnuty, avšak byl přijat na základě volby. V ostatních přivtělených zemích Koruny české dědický nárok uznán byl. Obdobný spor o uznání Ferdinandova nároku vznikl i v Uhrách, kde však názorové rozštěpení vedlo k ustavení dvojvládí (druhým uherským králem se stal Jan Zápolský).\n\nFerdinandova snaha získat moc nad celými Uhrami vojensky vedla nejen k rozštěpení Uher, ale také k vyprovokování Osmanské říše, jejíž armáda v nastalé válce nejen pomohla Zápolskému (který se stal tureckým vazalem) ovládnout Sedmihradsko, ale dokonce roku 1529 oblehla Vídeň a roku 1532 plenila rakouské země. Válečný konflikt pokračoval i po Zápolského smrti, až nakonec Turci roku 1541 dobyli Budín a zřídili na velké části Uher Budínský vilájet. V Sedmihradsku vládl turecký vazal Jan Zikmund Zápolský a Ferdinandovi nakonec zbylo pouze Královské Uhersko.\n\nVálka v Uhrách ovšem výrazně zvyšovala Ferdinandovy finanční nároky na stavy, což se nelíbilo zejména českým stavům, které představovaly největší opozici krále v monarchii, obviňovaly krále z vyprovokování války v Uhrách a nebyly příliš ochotny tuto „soukromou záležitost krále v Uhrách“ vojensky či finančně podporovat. Českým stavům se navíc také příčily centralizační a integrační snahy a úsilí o posílení moci krále či rakouských stavů na úkor Koruny české.\n\nAvšak ani v ostatních částech monarchie nebylo postavení katolického krále jednoduché. V zemích Ferdinandova panství se šířila reformace. Luteránství bylo přijímáno zejména v Rakousích, Slezsku a mezi českými a uherskými Němci. Kalvinismus získával své stoupence zejména v Uhrách a Čechách (Jednota bratrská). V Čechách převládal utrakvismus, na Moravu zas proudili novokřtěnci. Vedle těchto hlavních proudů vznikaly v monarchii četné sekty unitářů (zejména v Sedmihradsku) či nonkonformistů.\n\nVzestup protestantství doprovázel úpadek katolické církve a katolické instituce se uchovaly jen díky tomu, že je nejednotné evangelické církve nebyly většinou schopny nahradit. Katolická cenzura tak byla značně neúčinná, díky čemuž se mohla rozvíjet evangelická náboženská literatura (zejména Bible kralická a maďarské překlady Bible). V soustátí se rovněž rozvíjel humanismus a vztah mezi místními katolickými biskupy a papežem se postupně rozvolňoval. Až na potlačení odboje českých stavů roku 1547 (ve kterém náboženství ostatně bylo pouze jednou z příčin konfliktu), tak byla habsburská monarchie relativně nábožensky tolerantní.\n\nHabsburkové v tomto období ostatně ani neměli příliš mnoho prostředků, jak reformaci potlačit. A mnohdy k tomu panovník ani neměl potřebnou vůli. Maxmilián II. byl vůči protestantismu velmi tolerantní a pravověrným katolíkem nebyl rozhodně ani Rudolf II., který se, spíše než k teologii, zajímal o přírodní vědy, umění, astrologii a alchymii. Humanismus Habsburků v tomto období smíšený s magií zatlačoval náboženství do pozadí. Duchovnímu světu vládl manýrismus, sebevědomí spojené s nervozitou.\n\nRudolfův zájem o esoterismus se však spojil s duševní chorobou a vyústil v neschopnost vládnout a v následnou politickou krizi císařství. Válku s Turky, která zuřila v letech 1593–1606, a zvládnutí řady povstání v Uhrách (Zikmund Báthory, Štěpán Bočkaj) přenechával jiným. Rudolfův bratr Matyáš se nakonec rozhodl situaci vzít do vlastních rukou, získal podporu všech stavů krom českých a roku 1608 donutil Rudolfa, aby mu přenechal vládu Uhrách, Rakousku a na Moravě. Rudolf nakonec ztratil podporu i v Čechách a byl roku 1611 přinucen k abdikaci, takže monarchii vládl zase jediný panovník, Matyáš.\n\nTím však krize neskončila. Ještě Ferdinand I. uvedl do habsburské monarchie jezuity, kteří se snažili obnovit ztracené pozice katolické církve. Odpor vůči jezuitům panoval ve všech vrstvách společnosti, Tovaryšstvo však dokázalo obratně využívat sporů mezi jednotlivými mocenskými skupinami. Díky tomuto trpělivému obratnému manévrování a propracovanému systému jezuitského školství si nakonec jezuité vychovali skupinu vlivných katolických radikálů.\n\nV Čechách se navíc znovu vynořil mocenský spor mezi králem a stavy, který nakonec ve spojení s náboženským pnutím propukl roku 1618 v povstání českých stavů, ke kterému se přidaly také stavy slezské, moravské, rakouské i uherské. Novému králi Ferdinandu II. se nakonec povstání podařilo zpacifikovat, konflikt však přerostl do třicetileté války.\n\nVálečné řešení náboženského konfliktu vložilo mezi katolickou víru a loajalitu panovníkovi rovnítko, což znemožnilo další náboženskou toleranci. Kalvinisté i luteráni byli ze země vyháněni a provinilá evangelická šlechta se měla vítěznému katolicismu podřídit, nebo opustit zemi. Byla vytvořena ideologie zdůrazňující zbožnost habsburského rodu (\"pietas Austriaca\"), avšak soulad mezi dynastií a církví byl jen klam, neboť Habsburkové nebyli ochotni posílit moc církve za cenu oslabení moci své.\n\nPorážka protestantismu, která znamenala zákaz nekatolických konfesí (mimo Slezska a Uher), mnohé evangelíky zviklala v jejich přesvědčení o správnosti jejich víry a také opětovné útoky Turků, které byly vykládány jako Boží trest za protestantismus, vedl mnohé ke konverzi ke katolicismu, či dokonce k horlivé protireformaci. Katolicismus navíc nyní představoval jednotu a řád, oproti „novátorskému a destruktivnímu“ protestantismu.\n\nV Evropě však stále zuřila válka, která se podepsala i na ekonomické situaci v Habsburské monarchii. Poddaní byli stále více znevolňováni, což vedlo k nevolnickým povstáním a zbojnictví. Válka a náboženská intolerance vedla také k úpadku vzdělávání, cenzuře, pálení knih.\n\nFerdinand III. a Leopold I. ideálu zbožnosti odpovídali, byť byla opět spojena s intolerancí. Přestože se však rekatolizace neobešla ani po třicetileté válce bez násilí, snažili se Habsburkové přivést obyvatelstvo ke konverzi bez ekonomických škod. Rekatolizace proto opustila násilné metody a nově probíhala pomocí směsi zákazů a lákadel. Panovníci využívali katolické církve k obnovení a posílení svých pozic, zároveň ovšem nad ní chtěli mít kontrolu, která byla zajištěna vstupováním nyní již loajální šlechty mezi duchovenstvo.\nPanovnická dynastie postupně vytvářela státní byrokratický aparát, ve kterém však v tomto období ještě nebyly zcela vyjasněny kompetence, proto mezi jednotlivými úřady docházelo k častým neshodám.\n\nPozice Habsburků se v posledních desetiletích 17. století upevnila také na východě. Roku 1683 zahájila Osmanská říše další ofenzívu, při které byla dokonce znovu obležena Vídeň, avšak díky výrazné vojenské pomoci ze strany polského krále Jana Sobieského byli Turci zahnáni. Této situace využili Habsburkové a uzavřeli s Benátkami a Polskem Svatou ligu, která měla za cíl vytlačit Turky z Uher, což se skutečně podařilo. Roku 1686 dobyl Karel V. Lotrinský Budín a po vítězství u Nagyharsány následujícího roku Habsburkové získali část Chorvatska a Sedmihradska. V samotné Osmanské říši se začala projevovat krize a díky úspěchům Evžena Savojského byly k habsburské monarchii připojeny celé Uhry a Sedmihradsko.\n\nSouběžně s tureckými válkami se Habsburkové účastnili protifrancouzských koalic, od roku 1700 se výrazně angažovali ve válce o dědictví španělské, která vypukla po vymření habsburské španělské větve.\n\nNejvýznamnějším císařským vojevůdcem byl na přelomu 17. a 18. století princ Evžen Savojský.\n\nStavovské zemské sněmy ztrácely pravomoce, rostl význam ústředních orgánů, jako byly státní rada, dvorská kancelář, dvorská či vojenská rada. Také v českých zemích probíhaly snahy o zlepšení situace (obava ze staré české šlechty). Mezi významné podporovatele císařské politiky mezi českou šlechtou byli např. Jan Václav Vratislav z Mitrovic a Václav Norbert Kinský.\nRoku 1756 bylo Sasko napadeno Pruskem. Tehdejší habsburská panovnice Marie Terezie v obavách, že bude ohroženo i Rakousko, vyhlásila Prusům válku.\nPo smrti Marie Terezie nastupuje na trůn Josef II., významný osvícenský reformátor. Za svého života vydal přes 6000 reforem, mezi nimiž bylo zrušení nevolnictví či tzv. Toleranční patent. Po něm na trůn nastoupil jeho bratr Leopold II. Ten se snažil také reformovat, ale vládl jen krátce. Zemřel v roce 1792 a po něm nastoupil jeho konzervativní syn František II./I.\n\nRoku 1792 vyhlásila revoluční Francie Františkovi II. válku pro jeho podporu royalistům. Rakousko se proti Francii spojilo s Pruskem, Ruskem a Sardinií. Po počátečních úspěších však tato koalice zaznamenala prohry – Rakousko definitivně ztratilo Rakouské Nizozemí a Lombardii, podepsáním míru roku 1797 však jako kompenzaci získalo část Benátska s Istrií a Dalmácií.\n\nRoku 1799 se však rozpoutala další válka, v níž Svatá říše římská ztratila levobřežní Porýní i s katolickými knížectvími, čímž v Říšské radě získali navrch protestanští kurfiřti. Kvůli obavě ze ztráty císařského titulu František II. ustavil roku 1804 nový dědičný titul rakouského císaře, čímž se habsburská monarchie proměnila na Rakouské císařství. Titul římského císaře si rakouský panovník ponechal, Napoleonovy vojenské úspěchy jej však nakonec donutily se tohoto titulu vzdát a Svatou říši římskou po její bezmála tisícileté existenci rozpustit.\n\n"}
{"id": "23663", "url": "https://cs.wikipedia.org/wiki?curid=23663", "title": "Borovice u Pecky", "text": "Borovice u Pecky\n\nBorovice u Pecky je krásná solitérní borovice lesní (\"Pinus sylvestris\") rostoucí asi 20 m v poli od silnice z vesnice Pecka do Vidonic nedaleko od křižovatky do vesnice Kal. Nalézá se asi 2 km jihovýchodně od městyse Pecka, asi 8 km východně od města Nová Paka v okrese Jičín.\n\nBorovice je zdravá se zahojenou stopou po úderu blesku, vysoká asi 13 m a stáří kolem 90 let.\n\n"}
{"id": "23664", "url": "https://cs.wikipedia.org/wiki?curid=23664", "title": "Borovice u Nechanic", "text": "Borovice u Nechanic\n\nBorovice u Nechanic byla borovice lesní (\"Pinus sylvestris\") rostoucí u křižovatky lesních cest v Tomáškově lese (cesty ze Starých Nechanic do Zvíkova a z Prasku do Stýskalu) asi 2,5 km jihozápadně od městečka Nechanice v okrese Hradec Králové, v katastrálním území Staré Nechanice. V lednu roku 2007 padla za oběť silnému větru, pravděpodobně při bouři Kyrill.\n\nBorovici se v minulosti říkalo také Borovice u obrázku, pravděpodobně proto, že na kmeni byl zavěšen svatý obrázek.\n\nV době zániku byla borovice zdravá, vysoká asi 15 m, stará přes 150 let.\n"}
{"id": "23667", "url": "https://cs.wikipedia.org/wiki?curid=23667", "title": "Eukleidés z Megary", "text": "Eukleidés z Megary\n\nEukleidés z Megary (řec. Εὐκλείδης ὁ Μεγαρεύς; asi 450 př. n. l. – 368 př. n. l.) byl starořecký filozof, žák Sókrata, zakladatel megarské filozofické školy. Sókratovy myšlenky spojoval s eleatským učením o jednom neměnném bytí; jednotné, neměnné jsoucno ztotožnil s dobrem a rozumem. Pěstoval též dialektiku a především umění sporu (eristiku). \nO jeho životě se dochovalo velmi málo hodnověrných zpráv. Pobýval v Megaře, kde se snad i narodil, jeden starověký pramen však uvádí, že pocházel z Gely na Sicílii. Patřil k nejstarším Sókratovým žákům, ale zabýval se též spisy eleata Parmenida. O jeho rodině není známo nic, kromě toho, že měl bratra. Dle starověké zprávy se s ním jednou pohádal a bratr v hněvu zvolal, že dřív nezemře, dokud se mu nepomstí. Eukleidés však odpověděl, že on zase dřív nezemře, dokud si bratra neudobří, a odvrátil ho od jeho hněvu k sobě.\n\nJeho zájem o filozofii dokládal platónský filozof Taurus (žil v 2. století n. l.) historkou, která se vztahuje k roku 432 př. n. l., kdy athénský sněm zakázal Megařanům (spojencům Sparty) přístup na trhy v Athénách a v celé athénské říši (tzv. „megarské pséfisma\"). Taurův žák Aulus Gellius zaznamenal tento příběh takto: „\"Svým dekretem dali Athéňané výstrahu, že kdo by z megarských občanů vkročil do Athén a byl přistižen, přijde o hlavu. Takovou nenávistí planuli Athéňané k sousedním Megařanům. Tehdy Eukleidés, který byl také z Megary a který měl před dekretem ve zvyku pobývat v Athénách a naslouchat Sókratovi, si po vynesení tohoto dekretu v podvečer, kdy se stmívalo, oblékal dlouhou ženskou tuniku a pestrobarevný pláštík, hlavu si zahaloval závojem a chodil ze svého domu v Megaře do Athén k Sókratovi, aby alespoň část noci mohl být účasten jeho rozvah a hovorů, a před úsvitem se opět více než dvacet mil vracíval domů oblečen v témže šatě\".\" \n\nV dialogu \"Faidón\" jmenuje Platón Eukleida mezi osobami, které navštívily v athénském vězení Sókrata v den jeho popravy (399 př. n. l.). Po Sókratově smrti pak našli u něho v Megaře útočiště někteří Sókratovi žáci (včetně Platóna) a nějaký čas se tam zdržovali. Kdy založil Eukleidés svou megarskou filozofickou školu, není s určitostí známo, zpravidla se však soudí, že se tak stalo krátce po Sókratově popravě.\n\nZ Platónova dialogu \"Theaitétos\" lze dovodit, že žil ještě v roce 369 př. n. l., kdy byl v bitvě u Korintu smrtelně zraněn matematik Theaitétos, po němž je Platónův dialog nazván. Poněvadž Diodóros Sicilský Eukleida neuvádí mezi vynikajícími muži žijícími roku 366 př. n. l., má se za to, že Eukleidés zemřel někdy mezi roky 369–366 př. n. l.\nJeho spisy se nezachovaly. Dle starověkých zpráv napsal filozofické dialogy \"Alkibiadés\", \"Aischinés\", \"Kritón\", \"Fénix\", \"Lamprias\", \"O lásce\" (Erotikos) a další, jejichž název neznáme. Dialog \"Aischinés\" byl v Athénách čten ještě kolem roku 100 př. n. l. Za citát z některého jeho spisu je považován výrok: „\"Většina hloupých lidí odmítá otrocké pokrmy a šaty, ale otrockým mravům se nevyhýbají\".\"\n\nO Eukleidově učení poskytují dochované zmínky starověkých autorů jen velmi úryvkovitý obraz, který je různými badateli rozdílně interpretován. Zejména se vede spor o to, zda vycházel hlavně z názorů Sókrata, anebo byl více ovlivněn myšlenkami eleatské školy.\n\nDle Diogena Laertia „\"prohlašoval, že dobro je jedno nazývané mnoha jmény, tu rozvahou, tu bohem a jindy rozumem atd. Protiklady dobra neuznával, říkal, že nejsou\".\" V jiném úryvku je zmíněn názor megariků, že existuje jen jedna ctnost, která se nazývá mnoha jmény. Podle tradiční interpretace tak spojil eleatskou nauku s myšlenkami Sókrata tím způsobem, „že Sókratův pojem dobra, ctnosti ztotožnil s elejským jediným jsoucnem (řec. ἓν, hen) a připsal jeho znaky dobru. Dobro jest jako jediné jsoucno neměnitelné a zůstává stále stejné přes různá jména, která mu dáváme, jako myšlení, rozum, bůh a jiné. Tak také ctnost je přes různá jména jedna a jest zvláštním trvalým stavem duše, nedotčeným strastmi a změnou.\" Originální filozofický přínos Eukleidův, který měl zásadní význam pro platónskou filozofii, spočívá patrně právě ve ztotožnění ontologických a axiologických momentů.\n\nO jeho dialektice a logice Diogenés Laertios zaznamenal: „\"Potíral důkazy, pokud jde o závěr, nikoli pokud jde o návěstí (premisy). Zavrhoval rovněž důkaz podle obdoby, protože se prý skládá buď z členů podobných, nebo nepodobných. Jestliže se skládá z členů podobných, je prý lepší usuzovat z věcí samých než z přirovnání. A jestliže z nepodobných, je přirovnání zbytečné\".\"\n\nStarověká tradice připisuje Eukleidovi a celé jeho škole eristickou mentalitu. Eristika (z řec. ἐριστικός, eristikos = svárlivý, hašteřivý) je umění sporu, umění diskuse, a v tom nepochybně vynikal. Když Sókratés viděl, že se velmi zajímá o eristické argumenty, řekl mu prý: „Eukleide, se sofisty budeš umět vycházet, s lidmi však ne.\"\n\nEukleidés měl řadu žáků, mezi které patřili především Ichthyas, Kleinomachos z Thúrií, který jako první psal o výrocích a predikátech, a patrně i Eubúlidés z Milétu, jemuž je přisuzována formulace sedmi proslulých logických paradoxů (\"Lhář\", \"Skrytý\", \"Élektra\", \"Zahalený\", \"Hromada\", \"Holohlavý\", \"Rohatý\"). Megarikové obhajovali své abstraktní učení mimo jiné i vyvracením naivního smyslového názoru, v němž se snažili nalézt různé rozpory. Zájem o klamné závěry a paradoxy ukazuje na vliv eleatů, na onen druh dialektiky, za jejíhož otce je pokládán Zénón z Eleje. V megarské škole postupně logické zájmy převládly, její stoupenci vykonali mnoho významného v oblasti výrokové logiky a v mnoha případech ovlivnili zejména stoickou logiku. \n"}
{"id": "23674", "url": "https://cs.wikipedia.org/wiki?curid=23674", "title": "Tis v Chudenicích", "text": "Tis v Chudenicích\n\nTis v Chudenicích je památný strom u obce Chudenice. Vitální samičí tis červený (\"Taxus baccata\") roste u hájovny pod vrchem Bolfánkem v nadmořské výšce 570 m. Strom dosahuje výšky 13,5 m a obvod jeho kmene měří 248 cm (měření 2004). Strom je chráněn od roku 2000 pro svůj vzrůst. V těsné blízkosti roste mohutný buk lesní.\n\n"}
{"id": "23681", "url": "https://cs.wikipedia.org/wiki?curid=23681", "title": "Douglaska v Újezdci", "text": "Douglaska v Újezdci\n\nDouglaska v Újezdci je památný strom u vsi Újezdec nedaleko Ptenína. Stopadesátiletá douglaska tisolistá (\"Pseudotsuga menziesii\") roste nad rybníčkem v zaniklé školce okrasných dřevin naproti bývalé hájovně v osadě Hora na levém břehu Starého potoka v nadmořské výšce 400 m. Je zdravá, spodní větve však prosychají vlivem zastínění okolní vegetací. Obvod jejího kmene je 372 cm, souměrná koruna je široká 14 m a dosahuje do výšky 40 m (měření 2004). Chráněna je od roku 1996 pro svůj vzrůst a dendrologickou hodnotu.\n\nJe možné, že ve stejné školce prožila své mládí i Černínova douglaska, která roste v Americké zahradě v Chudenicích.\n\n"}
{"id": "23686", "url": "https://cs.wikipedia.org/wiki?curid=23686", "title": "Soulmates Never Die (Live in Paris 2003)", "text": "Soulmates Never Die (Live in Paris 2003)\n\nSoulmates Never Die (Live in Paris 2003) je živý záznam koncertu kapely Placebo z pařížské Olympie. Obsahuje také singl „English Summer Rain“, který remixovali čeští Ecstasy of Saint Theresa.\n\n"}
{"id": "23691", "url": "https://cs.wikipedia.org/wiki?curid=23691", "title": "Once More with Feeling", "text": "Once More with Feeling\n\nOnce More with Feeling je výběrové album hudební skupiny Placebo, vydané v roce 2004.\n"}
{"id": "23695", "url": "https://cs.wikipedia.org/wiki?curid=23695", "title": "Helen Hunt", "text": "Helen Hunt\n\nHelen Elizabeth Hunt (* 15. června 1963, Culver City, Kalifornie, USA) je americká herečka.\n\nJe známa především z televizního seriálu \"Jsem do tebe blázen\" (\"Mad About You\").\nMá za sebou přes 60 rolí ve filmech, seriálech i v divadle, za které získala 25 cen.\nPrvní roli získala v 9 letech ve filmu \"Průkopnice\" (Pioneer Woman).\n\n\n\nJejím manželem byl Hank Azaria, ale v prosinci 2000 se rozvedli.\n\n"}
{"id": "23696", "url": "https://cs.wikipedia.org/wiki?curid=23696", "title": "Megara", "text": "Megara\n\nMegara (, mn. číslo stř. rodu) je jedno z nejstarobylejších měst v Řecku. Leží v provincii Megaris (Megarida), v kraji Attika, 35 km západně od Athén, na půl cesty (dnes dálnice č. 8) do Korintu při pobřeží Sarónského zálivu. Má 30 822 obyvatel (údaj z roku 2011).\n\nV 8. a 7. století př. n. l. patřila Megara k nejmocnějším řeckým městům. Megařané založili jako své kolonie města Byzantion (dnes Istanbul) a protilehlý Chalkedon v Bithýnii či Megara Hyblaia na Sicílii. Též ostrov Salamis v Sarónském zálivu býval megarský, dokud nebyl v 6. století př. n. l. dobyt Athéňany. Obchodní blokáda Megary, spartského spojence, ze strany Athén byla také jedním z hlavních podnětů peloponéské války (431–404 př. n. l.).\n\nZmínku o Megaře lze nalézt v Plútarochově Životopisech slavných Řeků a Římanů, konkrétně v životopise Marka Antonia stojí: \"\"Když mu chtěli také Megařené, kteří soupeřili s Athénami ukázat něco krásného a požádali ho, aby se podíval na jejich radnici, Antonius se tam odebral a prohlédl si ji. Když se ho pak tázali, co o ní soudí, řekl: 'Je malá a na spadnutí.\"'\"\n\nNejslavnějšími zdejšími rodáky byli básník Theognis a filozof Eukleidés z Megary.\n"}
{"id": "23703", "url": "https://cs.wikipedia.org/wiki?curid=23703", "title": "Simon Richard Green", "text": "Simon Richard Green\n\nSimon Richard Green (* 25. srpna 1955 Bradford-on-Avon, Wiltshire) je britský autor science fiction a fantasy literatury.\n\nNa univerzitě v Leicesteru vystudoval moderní anglickou a americkou literaturu. S psaním začal kolem roku 1973, poprvé publikoval v roce 1979. Jeho dílo tvoří několik sérií psaných s ohledem na komerční úspěch, ale s gustem a energií. V jeho knihách se v burleskním sledu střídají postmoderní náměty jako světová konspirace,ufo únosy atd.. s klasickou space operou, sci-fi, fantasy, hororovou duchařinou, dobrodružnými špionážními romány, mýty a pohádkami. Tento pall mall vytváří dohromady napínavý příběh, který čtenář pročítá jedním dechem. Svět knih Greena Simona je velice zábavný a vy si říkáte, že ty šílené věci by mohly být docela pravda...\n\n\nSpace opera, která zčásti ironizuje tradiční klišé žánru, ale především se je snaží oživit zejména (post)moderněji hojným vykreslováním násilí.\n\n\nSérie fantasy románů, vnášejících do fantasy velkoměsta postupy „policejních“ detektivek. Rozšířeno o několik knih z téhož světa o dalších nebo dřívějších dobrodružstvích titulní dvojice - viz cyklus \"Lesní království\"\n\nSérie je provázána se starší ságou o Jestřábovi a Rybářce. Čtvrtý díl \"Za Modrým měsícem\" propojuje obě série v jednu.\n\nJohn Taylor je soukromý detektiv se zvláštní schopností nalézat věci. Tento dar zdědil po své matce, která , jak se později ukázalo nebyla člověk. Celý svůj život prožil na Noční straně, v oblasti ve středu Londýna, která je ve skutečnosti ale možná mnohem větší než samotné město a zcela určitě mnohem starší. Jsou zde vždycky tři hodiny po půlnoci a můžete se zde setkat se vším, včetně toho, co by člověka nenapadlo ani v nejdivočejších snech. John Taylor z Noční strany odešel, aby se tam zase znovu vrátil po pěti letech, kdy pátrá po zmizelé dceři své klientky.\n\n\n\nCarnackiho institut je tu proto, aby něco udělal s duchy.\n\n\n\n\n"}
{"id": "23706", "url": "https://cs.wikipedia.org/wiki?curid=23706", "title": "PO", "text": "PO\n\nSpojení písmen P a O může mít různé významy:\n\n\n\n\n\n\n\n"}
{"id": "23707", "url": "https://cs.wikipedia.org/wiki?curid=23707", "title": "Seznam ptáků Česka", "text": "Seznam ptáků Česka\n\nSeznam druhů ptáků Česka je sestavován a udržován Faunistickou komisí České společnosti ornitologické. Pozorování druhu nového pro území Česka musí být před zařazením do oficiálního seznamu touto komisí posouzeno a schváleno. K 12. prosinci 2013 byl ve volné přírodě v Česku potvrzen výskyt 401 druhů ptáků (kategorie A, B, C). Poslední revize seznamu ptáků z 15. března 2015 uvádí, že v Česku byl potvrzen výskyt 394 druhů ptáků.\nPtáci jsou podle charakteru výskytu rozděleni na základě dohody Evropské asociace faunistických komisí do 5 kategorií:\nDo kategorie A spadají druhy, které byly na českém území zjištěny alespoň jednou po roce 1950.\n\nDo kategorie B jsou řazeny druhy, které byly na území Česka pozorovány do konce roku 1949, později nebyl zaznamenán žádný výskyt divokých ptáků.\n\n\nDo kategorie C jsou řazeny nepůvodní druhy, zjištěné na českém území, které zde vytvořily samostatně se rozmnožující, nezávislou populaci nebo zalétly z podobné populace v zahraničí.\n\n\nDo kategorie D jsou řazeny druhy, u nichž existují důvodné pochybnosti o jejich původu, jejichž přirozený výskyt však nelze vyloučit. Druhy z této kategorie nejsou započítávány do oficiálního seznamu ptáků České republiky.\n\n\nDo této kategorie jsou řazeni uprchlíci ze zajetí nebo ptáci z dočasných volných populací, které nedosáhly samostatnosti.\n\n\n\n"}
{"id": "23708", "url": "https://cs.wikipedia.org/wiki?curid=23708", "title": "Válec (rozcestník)", "text": "Válec (rozcestník)\n\n\nV praxi se slovem \"válec\" obvykle označují předměty odpovídající geometrickému popisu rotačního válce, nebo zařízení, kde tvoří takový válec nejvýznamnější část.\n\n"}
{"id": "23713", "url": "https://cs.wikipedia.org/wiki?curid=23713", "title": "Mýdlo", "text": "Mýdlo\n\nMýdlo je směs organických látek v pevné nebo kapalné formě, působící jako anionický tenzid, tedy látka, hromadící se ve fázovém rozhraní a snižující povrchové napětí vodných roztoků. Je používáno jako prostředek osobní hygieny, pro čištění povrchů (zejména odmašťování) a k praní prádla. V užším slova smyslu je to směs hydratovaných alkalických solí vyšších alifatických karboxylových kyselin (mastných kyselin) přírodního původu. Vzhledem k jejich některým nepříznivým vlastnostem jsou tyto chemické látky v moderních detergentech částečně nebo úplně nahrazovány syntetickými tenzidy (nazývanými saponáty), především na bázi nejrůznějších sulfonátů.\n\nMýdlo v užším slova smyslu, jehož podstatou jsou hydratované sodné nebo draselné soli vyšších karboxylových kyselin, je nejstarším a nejdéle používaným anionickým tenzidem na světě. Molekuly těchto solí obsahují nerozvětvený řetězec 10 až 22 atomů uhlíku. V důsledku toho mají dvě části s velice rozdílnými fyzikálněchemickými vlastnostmi.\n\nDlouhá alifatická část molekuly, tvořená uhlovodíkovým řetězcem methylenových skupin CH a zakončená skupinou methylovou CH je hydrofobní a nepolární; menší karboxylová skupina, tedy lipofobní část (buď neutrální –COOH, nebo ve formě aniontu –COO), je hydrofilní a polární. V důsledku toho mohou tvořit „propojovací můstek“ mezi částečkami hydrofobních látek (např. tuků a olejů) a hydrofilním prostředím, např. vodou, a tak vytvářet stabilní emulze nebo nepravé roztoky těchto látek ve vodě. Toto je základním mechanismem čisticího účinku mýdel.\n\nPři rozpuštění mýdla ve vodě vzniká nepravý roztok, v němž molekuly mýdelných sloučenin vytvářejí shluky, zvané \"mýdlové micely,\" v nichž jsou tyto molekuly seskupeny hydrofobními částmi do středu tohoto kulovitého útvaru a s hydrofilními karboxylovými skupinami na povrchu micely. Vzhledem k tomu, že část karboxylových skupin je ve formě aniontů, má povrch micely záporný náboj, což zabraňuje jejich spojování (koagulaci) a vypadávání z roztoku.\n\nKromě toho při rozpouštění dochází k částečné hydrolýze solí mastných kyselin\n\nProtože je poslední rovnovážná reakce významně posunuta směrem vpravo, výsledný roztok obsahuje nezanedbatelné množství hydroxylových aniontů a proto reaguje bazicky (zásaditě).\n\nPři kontaktu s částečkou tuku micela pohltí tuk do svého nitra a víceméně celou částečku obalí. Protože se nepolární části mýdlových molekul ponoří do tukového prostředí a jejich polární části stále ční do okolního prostředí, tuk se efektivně převede do roztoku. Tento proces, kdy jsou do micel mýdla (nebo obecněji tenzidu) včleňovány molekuly jiné látky (ať už se jedná o tuk, nečistoty, a jiné látky hydrofobního charakteru) nazýváme solubilizace.\n\nPokud je v použité vodě obsaženo větší množství rozpuštěných vápenatých nebo hořečnatých solí, např. hydrogenuhličitanu vápenatého (tvrdá voda), sráží se mýdlo z roztoku ve formě nerozpustných solí.\n\nProto je při použití tvrdé vody účinnost (zejména prací) mýdla snížená a z toho důvodu se používá změkčovadel vody (v nejjednodušším případě např. uhličitanu sodného (sody)). Moderní změkčovadla obsahují většinou komplexotvorné látky, zejména na bázi EDTA, které vážou kationty dvojmocných kovů žíravých zemin do chelátových komplexů.\n\nV případě, že voda obsahuje značné množství solí alkalických kovů (např. mořská voda), je účinek mýdla také snížen. V tomto případě vysoká iontová síla roztoku způsobuje buď částečný, nebo úplný rozpad mýdlových micel.\n\nMýdlo se vyrábí procesem zvaným zmýdelňování nebo též saponifikace z přírodních nebo chemicky upravených tuků (či jiných lipidů) působením koncentrovaných roztoků hydroxidů alkalických kovů, např. hydroxidu sodného nebo draselného (louhů), nebo za tepla působením slabších zásaditých látek, jako je uhličitan sodný (soda) či uhličitan draselný (potaš).\n\nPoužívá se tzv. \"násada\" (tuky živočišného i rostlinného původu). Někdy se rostlinné oleje, obsahující velký podíl nenasycených mastných kyselin, hydrogenací předem obohacují nasycenými mastnými kyselinami. Reakční směs se zahřívá na teplotu 80 až 100 °C buď v otevřených kotlích např. zaváděním přehřáté vodní páry, která současně směs promíchává, nebo nyní častěji v uzavřených tlakových nádobách (autoklávech) zahřívaných párou z vnějšku a opatřených mechanickými míchadly. Procesem zmýdelňování vzniká viskózní směs, nazývaná \"mýdlový klih\". Její viskozita může být upravena (tzv. \"krácení mýdla)\" přidáním chloridu sodného.\n\nPři použití hydroxidu sodného nebo sody se po vychladnutí směsi dalším přidáním chloridu sodného (tzv. \"vysolováním mýdla\") zvýší iontová síla roztoku natolik, že se rozruší mýdelné micely a mýdlo se vyloučí ve formě pevné látky jako tzv. jádrové mýdlo, plovoucí na hladině roztoku, zvaného \"mydlářský louh\". Ten kromě vody a případných nečistot obsahuje chlorid sodný, zbytky nezreagovaného hydroxidu a glycerol, který je cenným vedlejším produktem výroby mýdla.\n\nOddělené jádrové mýdlo, které se vyrábí z tuhých tuků s malým podílem nenasycených mastných kyselin, se dále rafinuje opakovaným rozvářením s vodou a opětným srážením chloridem sodným, případně proplachováním zředěným louhem, zejména aby se zbavilo zbývajících stop glycerolu a soli a pak se lisováním zbaví větší části vody. Někdy se upravuje přidáním čistých mastných kyselin na požadované chemické složení. Mýdlo takto připravené obsahuje přibližně 70 až 80 % zmýdelněných mastných kyselin, přičemž mýdla s vyšším obsahem se používají pro přípravu \"mýdel toaletních\", zatímco s nižším jsou \"mýdla jádrová\" v užším slova smyslu, dříve používaná zejména k praní.\n\nV jádrových a toaletních mýdlech převažují mastné kyseliny s 10 až 18 uhlíkovými atomy v molekule. Mýdla s převažujícími vyššími mastnými kyselinami (18 až 22 uhlíků) se používají především v mleté práškové formě jako přísady do moderních pracích prostředků pro automatické pračky k potlačení pěnivosti syntetických tenzidů.\n\nNásledné sušení mýdla probíhá většinou za sníženého atmosférického tlaku. případně rozprašováním v protiproudých sušicích věžích. Vysušené mýdlo (se zbytkovým obsahem asi 6 až 12 % vody) v podobě drobných granulí, lupínků nebo mýdlové moučky se dále upravuje. Pro \"toaletní mýdla\" se přidává menší množství tuků (především lanolin) ke snížení zásaditosti mýdla a k úpravě jeho mechanických vlastností (např. pevnosti a pružnosti), barví se pro zlepšení vzhledu a přidávají se esence a parfémy pro získání vůně, stabilizační látky, v omezené míře i dezinfekční látky a desodoranty. Obohacuje se také zpětně glycerinem, aby se zabraňovalo vysušování kůže. Výsledná směs se lisuje do požadovaných tvarů kusových mýdel.\n\nPodle kvality se obvykle dělí na \"luxusní\", která bývají barvená, s kvalitními vonnými složkami a uložená v exkluzivních obalech, dále \"výběrová\", která mají sice také příjemnou vůni, ale horší celkovou úpravu a mýdla \"prvotřídní\", která mají omezenější parfemování. K nim se řadí i \"dětská mýdla\" s významně sníženým obsahem alkálií, aby nepoškozovala citlivou dětskou pokožku.\n\nSpeciálním druhem jsou \"medicinální mýdla\" s přídavkem účinných látek především pro léčbu kožních onemocnění. Patří mezi ně mýdla s přísadou tetraboritanu sodného(boraxu), síry a sirných sloučenin, dehtu aj. Řadí se mezi ně i \"dezinfekční mýdla\" se zvýšeným obsahem baktericidních látek, \"fungicidní mýdla\" s přídavkem protiplísňových (fungicidních) látek a \"desinsekční mýdla\" s prostředky proti ektoparazitům (např. vším).\n\nPro osoby s extrémně citlivou pokožkou jsou určena \"antialergická mýdla\", se sníženým obsahem cizích látek (parfémů, deodorantů).\n\nJiným zvláštním druhem takto vyráběných toaletních mýdel jsou abrazívní mýdla s přídavkem brusného prostředku (např. jemného písku nebo mleté pemzy); používají se k buď odstraňování odolné špíny z povrchu těla, nebo častěji k odstraňování ztvrdlé kůže (rohoviny), např. na chodidlech nohou.\n\n\"Mýdlové vločky,\" vyráběné ze stejných surovin jako toaletní mýdla, obsahují až 85 % mastných kyselin. Používají se dodnes pro ruční praní jemného prádla (např. hedvábného nebo vlněného).\n\nJiný způsob zpracování nepoužívá vysolování k oddělení jádra od mýdlového klihu, který se po přidání potřebných přísad (pigmentů, parfémů atp.) nechá přímo ztuhnout ve formách do tvaru buď plochých desek, nebo hranatých tyčí na poloprůsvitnou hmotu, podobnou zakalené želatině. Získané bloky se řežou na kusy požadované velikosti a v razicích lisech se upravují do konečné podoby. Vznikají tak \"transparentní mýdla\" případně po přimíšení určitého podílu jádrového mýdla vznikají \"mramorovaná mýdla.\"\n\nPři zmýdelňování rostlinných olejů bohatých na nenasycené kyseliny za použití potaše (řidčeji hydroxidu draselného) vzniká směs draselných solí mastných kyselin, která se nevysoluje a získaná mazlavá směs obsahuje i vzniklý glycerin. Tento druh mýdel může být připraven také přímou neutralizací směsi mastných kyselin uhličitanem draselným (potaší). Tato mýdla jsou měkčí než jádrová (díky většímu obsahu glycerinu), lépe rozpustná ve vodě, lépe pění (díky zbytkovému hydroxidu), ale mají menší prací účinnost. Obsahují také větší podíl mastných kyselin s kratšími uhlíkatými řetězci.\n\nTato mýdla se používala dříve při úklidových pracích (např. k mytí podlah), v textilním průmyslu a v čistírnách k praní textilií; dnes jsou pro tyto účely nahrazována syntetickými tenzidy. Určité množství draselných mýdel se používá ještě dnes též pro přípravu \"medicinálních mýdel.\"\n\nPro řadu aplikací, zejména při praní prádla, ale též při výrobě prostředků osobní hygieny se v poslední době stále více prosazují syntetické tenzidy.\n\nVýhody mýdel\n\n\nNevýhody mýdel\n\n\nStaří Sumerové, kteří dobře ovládali základy chemie, znali také přípravu mýdla působením alkalických žíravin na tuky. Nejstarším důkazem o používání mýdla může být archeologický nález babylonských keramických nádob, obsahujících látku podobnou mýdlu, a datovaný do doby kolem roku 2800 př. n. l. Z doby o 600 let mladší, kolem roku 2200 př. n. l., pochází z téže oblasti hliněná tabulka s návodem pro přípravu mýdla z vody, louhu a kassiového oleje. Mýdlo však nepoužívali k hygieně či praní oděvů, ale jako prostředek urychlující hojení ran. Z oblasti Mezopotámie se znalost mýdla dostala do Egypta a později na evropský kontinent, do Řecka.\n\nEbersův papyrus, pocházející z doby kolem roku 1550 př. n. l., uložený dnes v knihovně univerzity v Lipsku (Universitätsbibliothek Leipzig) a zabývající se lékařstvím starověkého Egypta, naznačuje, že se v té době Egypťané pravidelně koupali a používali směsi živočišných nebo rostlinných olejů se zásaditými solemi na vytvoření látky podobné mýdlu. Jiné starověké egyptské dokumenty se také zmiňují o tom, že látka podobná mýdlu se používala při úpravě vlny před jejím spřádáním. K podobným účelům jej používali také Féničané kolem roku 600 př. n. l.\n\nMydlárna se zbytky kusového mýdla byla nalezena také v ruinách Pompejí, zničených sopečnou erupcí Vesuvu v roce 79 n. l. Staří Římané však neznali použití mýdla k hygienickým nebo čisticím účelům. Nejstarší zmínka o mýdle, nazývaném v latině „sapo“, se objevuje u římského historika Plinia staršího v díle \"Historia Naturalis, Liber XXVIII\", kde se zmiňuje o jeho používání barbarskými kmeny Galů a Germánů, kteří směsi dřevěného popela (obsahujícího potaš) a kozího loje užívali jako pomády na vlasy. V souvislosti s tím je třeba zmínit zřejmě nepravdivou pověst, podle níž slovo \"sapo\" bylo odvozeno od stejnojmenného hory nacházející se nad Tiberou, kde se snad nacházelo obětiště, kde byla spalována obětní zvířata. Déšť údajně smýval popel z obětních hranic spolu se zbytky tuku ze zvířat až k řece, kde římské ženy praly prádlo a zjistily, že tento popel s lojem je výborným prostředkem na praní. Historikové však tuto legendu striktně odmítají jako vymyšlenou.\n\nTeprve když ve 2. stol. n. l. slavný římský lékař Galenos upozornil na očistné vlastnosti mýdla, začalo se mýdlo používat i k osobní hygieně a mydlářství se stalo řemeslem.\n\nVelcí znalci chemie, Arabové, připravovali mýdlo zejména z olivového oleje, ale také z aromatických olejů jako např. tymiánového. Poprvé k jeho výrobě použili jimi objevený a dodnes k tomu účelu používaný hydroxid sodný. Od počátku 7. stol. mýdlo vyráběli v Náblusu (Palestina), v Kufě a v Basře (Irák). Již tehdy mýdla barvili a parfemovali, používali kromě kusového mýdla i mýdlo tekuté. Vyráběli také speciální mýdlo na holení. Svými produkty zásobovali celou tehdejší jižní Evropu a Orient. Bylo velmi ceněno, i když jeho kvalita nebyla valná.\n\nVe 14. stol. pronikly na evropský trh výrobky mydlářů ze Španělska a z Itálie poněkud lepší kvality. Výroba mýdla z olivového oleje se dostala do Francie již v 16. stol. Velkým střediskem produkce mýdla byla v té době Marseille a termín „marseilleské mýdlo“ se pro bělené a parfemované tekuté i kusové prvotřídní mýdlo používá dodnes. Z jižních zemí se postupně výroba mýdla šířila i na sever Evropy, ale protože tamní výrobci, zejména v Anglii, severní Francii a Nizozemsku, používali místo olivového oleje rybí tuk, byla kvalita jejich mýdel horší.\n\nV 17. a na začátku 18. století však byla voda a mýdlo považována za škodlivou pro lidský organismus, takže mýdlo bylo používáno výlučně při praní oděvů a v omezené míře při čištění příbytků. To se změnilo teprve v 19. století a pak zejména v průběhu 20. století.\n\nPrůmyslová velkovýroba mýdla založená na moderních znalostech chemie se začala rozvíjet počátkem 19. stol. V roce 1806 založil William Colgate v New Yorku koncern vyrábějící mýdlo nazvaný Colgate & Co. V roce 1872 Colgate dal na trh první moderní parfémované mýdlo. V téže době začali v Cincinnati společně podnikat William Procter a James Gamble. Další společnost vznikla na západě Spojených států nejprve pod názvem B. J. Johnson Co. Protože vyráběla mýdlo ze směsi palmového a olivového oleje, přejmenovala se v roce 1916 na Palmolive, ale později fúzovala na Colgate-Palmolive Co.\nV Čechách se až do vymření Přemyslovců mýdlo vyrábělo podomácku. Výroba mýdla byla běžnou součástí práce hospodyněk až do konce 17. století, ale již v době lucemburské vzniklo nové řemeslo, mydlářství. V roce 1464 byl v Praze založen cech mydlářů.\n\nV roce 1848 zahájil ve svém domku v Rynolticích u Liberce výrobu mýdla tamější sedlák, řezník a uzenář Georg Schicht. V roce 1867 již zásoboval mýdlem celé severní Čechy. Jeden z jeho synů, Johann Schicht, vybudoval v roce 1882 velkou továrnu na výrobu mýdla v Novosedlicích u Ústí nad Labem, z níž se již před 1. světovou válkou stala největší továrna na zpracování tuků v kontinentální Evropě. Po 2. světové válce byla rodina Schichtů odsunuta a podnik byl zestátněn (dnešní Setuza).\n\n\n"}
{"id": "23716", "url": "https://cs.wikipedia.org/wiki?curid=23716", "title": "Grimaldiové", "text": "Grimaldiové\n\nGrimaldiové byli původně janovský šlechtický rod, který se později stal panovnickým rodem Monaka, přičemž vláda přecházela na různé linie tohoto rodu. Některé další linie původního rodu stále žijí, ovšem vláda v Monaku přešla na jiné rody (které ovšem dále používaly jméno Grimaldi).\n\nZa zakladatele rodu je považován Grimaldo I. Canella, mladší syn Otto Canelly, janovského konsula z roku 1133. Sám Grimaldo se stal konsulem třikrát v roce 1162, 1170 a v roce 1184, kdy také zemřel. Jeho syn Oberto je první člen rodu, který používá příjmení Grimaldi.\n\nBěhem 1. křížové výpravy se Grimaldiové podíleli na růstu bohatství Janova a stali se jednou ze čtyř nejmocnějších rodin ve městě.\n\nBěhem boje o investituru vedli Grimaldiové, společně s rodem Fieschi, stranu propapežskou (tzv. Guelfy, proti nim se postavily rody Doria a Spinola na straně císařské /tzv. Ghibelini/. V roce 1270 byli Guelfové vytlačeni z Janova a hledají podporu u guelfských měst kolem Nice na jižním pobřeží Francie.\n\nPodle legendy měl François Grimaldi převlečený za františkánského mnicha v době Vánoc roku 1297, za deštivé noci zaklepat na vrata monacké pevnosti. Strážný podhlédl na návštěvníka ven, a když uviděl osamělého muže v mnišské kutně, otevřel vrata, aby ho mohl pustit dovnitř. Na to François vykřikl „S boží pomocí!“, což bylo znamenaní pro jeho muže. Malý oddíl ozbrojenců po krátkém boji pevnost ovládl. Tak se stali podle legendy Grimaldiové vládci Monaka.\n\nAť už Grimaldiové dobyli Monako jakkoliv, jisté je, že Francesco vládl Monaku 12 let. Po jeho smrti, neboť zemřel bezdětný, Grimaldiové postupně ztráceli a opět získávali, v důsledku válek a nestability v regionu, kontrolu nad panstvím. Až roku 1419 se Grimaldiům podařilo zavést pevný řád a ustanovit dědičnost vlády ve svém rodě.\n\nVládce Monaka se až do 17. století nazýval \"Signore di Monaco\" (\"pán Monaka\"), poté se titul změnil na knížecí (franc. \"Prince\", it. \"Principe\").\n\nPoslední vládce z rodu Grimaldi – Antonín Grimaldi umírá roku 1731, jelikož jeho bratr, Francesco Onorato Grimaldi je duchovním, přechází poté vláda na Antonínova vnuka, syna jeho dcery Louisy-Ippoliti, Honorého III. z dynastie Matignon. Ten je ovšem v té chvíli nezletilý a do jeho 13 let vládne jeho otec Jacques I. François Léonor de Goyon, hrabě de Mantignon etc. Tento také přijímá jméno Grimaldi (někdy také Matignon-Grimaldi) pro svůj rod.\n\nRod Mantignon vládl v Monaku do roku 1949, kdy trůn přešel po smrti Ludvíka II. prostřednictvím jeho nelegitimní dcery Charlotty (uznána otcem 1919) na rod Polignac, který ovšem také pokračuje v tradici jména Grimaldi (Polignac-Grimaldi). Z tohoto rodu pochází současný monacký kníže Albert (vláda od roku 2005).\n\nFrançoise vládl v Monaku v letech 1297 až 1309 a jím tato linie vymírá. Vláda přechází na jiné větve rodu.\n\nTato linie se usadila v Provenci, kde získali titul pánů z Antibes a Ganes. Lambert z této větve se oženil s Claudií, dcerou Catalana Grimaldiho, který neměl mužského dědice. Vládu nad Monakem převzal Lambert a jeho dědici z linie Grimaldi-Antibes-Monako. Samotná linie vymírá v roce 1940.\n\nVládla v Monaku v letech 1457–1731, vymřela roku 1748. Roku 1731 přechází vláda na rod Mantignon-Grimaldi, který vládne Monaku v letech 1731–1949. Rod Mantignon-Grimaldi vymírá 1949 a dědictví přechází na rod Polignac-Grimaldi, tento vládne od roku 1949 do současnosti.\n\nVedlejší větev linie Grimaldi-Antibes-Monako, která se nejdříve psala jako Grimaldi-Brusca, po zisku panství Puget-Théniers (dědictví po rodové větvi Grimaldi-Boglio) v Provenci se rozdělila na větve Grimaldi-Puget a Grimaldi-Brusca. Tato linie existuje dodnes.\n\nJe linie, která se usadila na úpatí Savojských Alp, kde získali rozsáhlá panství. Majetek tohoto rodu tvořilo kromě panství Puget okolo dvaceti dalších panství (Beuil, Péone, Roubion, Roure, Ilonse, Marie, Bairols, Thiéry, Pierlas, Touët, Lieuche, Rigaud, Massoins, Villars, Malaussène, Tournefort, Sauze, Levens, Rimplas, Tourrette, Revest, Roquette-sur-Var, Ascros, Roquesteron a Aiglun) a někdy je označováno \"malým královstvím\". Linie vymírá 1698.\n\nPo smrti Françoise Grimaldiho se zástupci druhé větve Grimaldi-Monaco snaží udržet vládu nad Monakem, což se jim s konečnou platností povedlo 1419, avšak roku 1457 linie vymírá a vláda přechází prostřednictvím sňatku na linii Grimaldi-Antibes-Monako.\n\nVedlejší větev 2. linie Grimaldi-Monako.\n\nAnglická linie rodu, kterou založil markýz Alexander Grimaldi di Belforte, který emigroval do Anglie. Vymírá 1908.\n\nVedlejší větev 2. linie Grimaldi-Monako.\n\n\n\n\n\n\n\n"}
{"id": "23724", "url": "https://cs.wikipedia.org/wiki?curid=23724", "title": "Gelová chromatografie", "text": "Gelová chromatografie\n\nGelová chromatografie (anglicky: gel permeation chromatography = GPC; size exclusion chromatography = SEC) patří mezi chromatografické metody. Při gelové chromatografii je stacionární fází neionizovaný přírodní nebo syntetický gel. Patří mezi nejčastěji používané metody v molekulární biologii.\n\n\nGel je umístěný ve svislé koloně. Uvnitř gelu jsou póry – jedná se o molekulové síto.\nSměs látek se nanese na povrch gelu. Kolonou protéká konstantní rychlostí mobilní fáze neboli eluční roztok stejného složení jako má roztok v pórech gelu a látky procházejí kolonou různou rychlostí. Molekuly větší než póry gelu nemohou pronikat do pórů a procházejí přes kolonu stejnou rychlostí jako mobilní fáze. Objeví se v eluátu hned po vytečení intersticiální kapaliny z kolony. Dochází k tzv. stérickému vyloučení (= exkluzi) větších molekul.\n\nMalé molekuly pronikají do pórů gelu. Tam mobilní fáze neprotéká a neunáší je. Pokud se difúzí dostanou ven z částice gelu, proud mobilní fáze ji odnese k další částici gelu.\n\nLátky se rozdělují se podle zmenšujících se rozměrů molekul. Velké molekuly tedy procházejí kolonou rychleji, malé pomaleji. V praxi se však také uplatňují další interakce mezi částicemi, např. adsorpční, polární, apod. \n\nLátky se rozdělují podle rozdělovacího koeficientu formula_1. Malé molekuly mají formula_1 blízké 1, velké molekuly mají formula_1 blízké 0.\n\nformula_4\n\n\nV praxi při gelové chromatografii se formula_1 určuje těžko, protože objem kapaliny v pórech gelu (formula_7) a objem gelové matrice (formula_10) lze velmi těžko odměřit.\n\nNejčastěji se používají měkké hydrofilní gely. Jejich nevýhodou je snadná deformovatelnost. Optimální gel by měl mít následující vlastnosti:\n\nProtože dělené látky mají různé vlastnosti, je také mnoho různých náplní na gelovou filtraci. Nejčastěji používané materiály pro gelovou chromatografii:\nSephadex, Sepharose, Sephacryl, Bio-Gel, Bio-Beads, Spheron, Ultrogel, Styragel, Merckogel OR-PVA, Separon, Bio-Glass, Controlled Pore Glass, Porasil, Spherosil.\n\n\nZměnou poměru dextran : epichlorhydrin lze ovlivnit zesítění a tím velikost pórů. Různé typy jsou označeny písmenem G a číslem, které značí desetinásobek objemu vody, který nasaje 1 g gelu ve formě prášku při bobtnání. Dále se označují podle velikosti částic na Superfine (nejmenší částice), Fine, Medium, Coarse (největší částice). Jsou vhodné pro odsolování a pro separaci proteinů. Sephadexy LH mají navíc navázánu hydroxypropylovou skupinu. Používají se na dělení lipofilních látek (triacylglyceridů, mastných kyselin, aromatických uhlovodíků, steroidních hormonů) do Mr menší než 10 000. Jako mobilní fázi můžeme použít polární i nepolární rozpouštědla a jejich směsi. Nedoporučuje se však promývání chloroformem, butanolem a toluenem. Uplatňují se zde také adsorpční efekty. Gel v prášku se musí nechat nabobtnat v destilované vodě nebo v pufru, se kterým budeme pracovat. Bobtnání trvá několik hodin. Aby se vytvořil homogenní gel, tak se jen velmi málo promíchává a nepoužívá se magnetické míchadlo. Při intenzivním míchání by se mohla porušit matrice gelu. Objem rozpouštědla použijeme aspoň dvakrát větší než bude mít gel po nabobtnání. Při laboratorní teplotě trvá bobtnání podle typu gelu 2 až 72 hodin, při teplotě 90 °C trvá bobtnání 1 až 5 hodin.\n\n\n\n\n\n\n\n\n\n\n\n\nDůležitou vlastností gelu je frakcionační rozsah gelu. Je to rozsah relativních molekulových hmotností Mr, v kterém se látky od sebe oddělují. Pro proteiny se rozsah uvádí v daltonech. Mimo tento rozsah nelze daným gelem látky rozdělit. Rozsah pro nejhustější gely je asi 1000. Rozsah pro gely na dělení velkých molekul je až několik miliónů. Horní hranice frakcionačního rozsahu se nazývá vylučovací limit. \n\nPodle velikosti molekul gelovou filtraci rozdělujeme 2 skupiny:\n\nPři skupinové separaci většinou oddělujeme nízkomolekulární látky od polymerů. Nejčastěji používáme Sephadex G-25 a G-50, Bio-Gel P 6 a P 10. Při odsolování bílkovin používáme Sephadex G-10 a G-15, Bio-Gel P 2 a P 4.\n\nPři frakcionaci je výběr gelu mnohem důležitější. Když je Mr menší než 500 000, používáme Sephadexy nebo Bio-Gely P. Když je Mr velmi vysoká, používáme agarózové gely: Bio-Gel A nebo Ultrogel.\n\nPokud pracujeme se silnými disociačními médii, použijeme Sephacryl nebo Sepharose CL, které jsou chemicky poměrně stabilní. Z vodného média do organické fáze se gel převede postupně přes směs organických rozpouštědel s vodou:\n\nSchéma postupného převodu:\n\nZařízení na gelovou chromatografii obsahuje kolonu, zařízení na dávkování eluentu, registrační zařízení a sběrač frakcí.\n\nKolona je plexisklová trubice, která má vespod fritu na regulaci vypouštění. Kolona nesmí být z kovu a dalších materiálů, které by způsobovaly denaturaci proteinů. Při skupinové separaci je délka kolony 20 až 30 cm. Při analytické frakcionaci je kolona podstatně delší – asi 1 m. Průměr kolony je 2 až 3 cm. Pokud se projevují stěnové efekty kolony, použijme širší kolonu – 5 cm, někdy i více. Délku náplně můžeme zvětšit recyklací procesu nebo sestavíme sérii kratších kolon za sebou.\n\nJako zařízení na dávkování eluentu se používá Mariottova láhev a průtok se tak reguluje hydrostatickým tlakem vodního sloupce. Pokud musíme přesně dodržet konstantní průtok, použijeme peristaltické čerpadlo.\n\nZ gelu se musí odstranit vzduchové bubliny, které tam vznikly během bobtnání. Gel se odvzdušní napojením nádoby s gelem na vakuum. Nadbytek kapaliny se z gelu odleje. Gel se vnáší do kolony najednou. Pro usnadnění plnění se může kolona opatřit zásobníkem. Po usazení gelu v koloně se nadbytečný gel odstraní. Případně také odpojíme zásobník gelu. Připojíme zásobník s mobilní fází. Náplň kolony nesmí obsahovat vzduchové bubliny ani zóny jinak nabobtnaného gelu.\n\nKvalitu náplně můžeme ověřit tak, že naneseme roztok Blue Dextranu 2000, promýváme mobilní fází a pozorujeme průtok kolonou. Dextran by měl projít kolonou v úzké zóně.\n\nPřed nanášením vzorku důkladně promyjeme kolonu mobilní fází.\n\nPři frakcionaci nanášíme vzorek v objemu 1 až 5 % objemu náplně kolony. Menší objem vzorku už nezlepšuje výsledek dělení. Při skupinové separaci je objem vzorku větší. Při odsolování proteinů je to až 30 % objemu náplně kolony. Relativní poměr viskozit vzorku a eluentu by měl být menší než 2. Velká viskozita vzorku totiž způsobuje nestabilitu zón a nerovnoměrný průtok kolonou. Relativní viskozity můžeme přibližně změřit např. porovnáním rychlosti výtoku vzorku a eluentu z pipety stejné velikosti.\n\nNecháme odtéct přebytečný roztok nad náplní kolony. Naneseme vzorek, stěny kolony a povrch gelu opláchneme malým množstvím eluentu a necháme ho vsáknout do náplně. Kolonu pak napojíme na zásobník s mobilní fází.\n\nVzorek můžeme také nanášet přímo na povrch náplně pod eluční roztok, ale hustota vzorku musí být mnohem větší než hustota elučního roztoku nebo se musí zvětšit přidáním roztoku glukosy, sacharosy, NaCl nebo jiné inertní soli. Získáme tak ostré zóny při dělení.\n\nNejlepším způsobem nanášení vzorku je použití průtokového adaptéru.\n\nDestilovanou vodu používáme na dělení látek bez náboje. Při odsolování můžeme také použít destilovanou vodu i když se jedná o nabité částice. Při dělení částic s nábojem používáme tlumivé roztoky (pufry), protože gelové matrice obsahují malé množství polárních skupin. Často se používá fyziologický roztok fosfátového pufru (PBS) nebo pufr Tris-HCl. Tris znamená tris-(hydroxymetyl)-aminometan. Pufry udržují potřebné pH a potlačují interakce nabitých částic vzorku a gelové matrice. Doporučená iontová síla je alespoň 0,02 na Sepadexu a Sepharose a alespoň 0,05 na Sephacrylu.\n\nVždy je nutno zkontrolovat vliv mobilní fáze na vzorek. Např. zda má mobilní fáze vhodné pH a vhodné složení iontů. Nesmí docházet ke konformačním změnám vlivem detergentů, makromolekuly nesmí disociovat do podjednotek a nesmí disociovat apoenzym od koenzymu.\n\nRychlost průtoku je limitována maximálním operačním tlakem, protože při zvyšování výšky náplně stoupá odpor kolony pro průtok eluentu. Např. pro Sephadex G-200 je maximální výška vodního sloupce pouze 16 cm. Rychlost průtoku v koloně s průměrem 2,5 cm a výškou 30 cm se pohybuje od 0,25 formula_11 · formula_12 do 6,4 formula_11 · formula_12. Důležitými parametry jsou tedy délka kolony, rychlost průtoku a doba trvání experimentu. Tyto parametry na sobě závisí a volíme jejich optimální hodnoty podle cíle experimentu.\n\nNečistoty mohou ovlivnit výsledek pokusu. Proto se gely čistí neionovými detergenty. Sephadexy a Sepharosy můžeme také čistit 0,2 mol · formula_15 NaOH. Spherony můžeme čistit\n0,1 mol · formula_15 NaOH a 0,1 mol · formula_15 HCl.\n\nNa ochranu před mikrobiální kontaminací se používají tato činidla:\n\nČinidlo se při samostatném dělení vymyje nebo může být přítomné i během chromatografie (pokud ovšem neovlivňuje výsledek experimentu).\n\nGely se uskladňují v chladu, nesmějí však zmrznout. Práškové gely lze zpětně vysušit: gel se odvodňuje roztoky ethanolu, odsaje se na büchnerově nálevce, promyje se ethyeterem a suší se při teplotě 60 až 80 °C.\n\n\nMolekulová síta je možné také použít k zakoncentrování vzorků biopolymerů – přídavkem suchého Sephadexu k roztoku začnou částice rozpouštědla pronikat do bobtnavého materiálu a dosáhneme tak snížení objemu.\n\n\nNejmodernější variantou je kombinace hmotnostního spektroskopu s plynovým a kapalinovým chromatografem, čímž získáme takřka univerzální přístroj.\n\n\n"}
{"id": "23729", "url": "https://cs.wikipedia.org/wiki?curid=23729", "title": "Grand Prix Francie 2004", "text": "Grand Prix Francie 2004\n\nGrand Prix Francie XC Grand Prix de France\n\n\n\n\n"}
{"id": "23732", "url": "https://cs.wikipedia.org/wiki?curid=23732", "title": "Corpus iuris civilis", "text": "Corpus iuris civilis\n\nCorpus iuris civilis představuje kodifikaci římského práva provedenou na podnět byzantského císaře Justiniána I. v 6. století. Jedná se o významný právní počin, který provedla komise v čele s vynikajícím právníkem Tribonianem.\n\nObčanský zákoník, později nazývaný \"Corpus iuris civilis\" se skládal ze čtyř částí.\n\nNa rozdíl od předchozích latinských spisů byla jazykem novel už většinou řečtina. To svědčí o převládnutí řečtiny na byzantském dvoře.\n\n\"Corpus iuris civilis\" uzákonil současné normy společenského života. Podle jeho ustanovení se v osobě císaře pojila neomezená moc světská i duchovní (tento systém se nazýval caesaropapismus). Oficiálním náboženstvím bylo křesťanství v ortodoxní podobě. Justinián se snažil jak vymýtit staré pohanské kulty (v roce 529, kdy byl poprvé zveřejněn \"Codex Iustinianus\", dal například uzavřít starou antickou akademii v Athénách, centrum novoplatonismu), tak také zabránit šíření herezí, především monofyzitismu, jež mělo sociální i politický podtext.\n\nProstřednictvím svých zákoníků císař Justinián I. usiloval o upevnění práv staré otrokářské aristokracie a podporu hospodářství založeného na práci otroků a kolonů. Tento hospodářský systém se však již začal přežívat, jak dokazuje možnost propouštět otroky na svobodu, která byla uzákoněna v Novelách.\n\n\"Corpus iuris civilis\" platil po řadu staletí. Postupně si však změny ve společnosti směřující k feudalizaci vynutily jak revizi jeho ustanovení, kterou nechali pod názvem \"Basilika\" provést císaři Basileios I. a Leon VI., tak vydání nových zákoníků.\n\nV 11. století se Justiniánovy zákoníky začaly studovat na právnických školách v Itálii, zvláště na boloňské univerzitě, a staly se základem přijetí římského práva ve středověku a jeho dalšího šíření.\n\n"}
{"id": "23733", "url": "https://cs.wikipedia.org/wiki?curid=23733", "title": "Caesaropapismus", "text": "Caesaropapismus\n\nCaesaropapismus je označení pro spojení nejvyšší světské moci (latinsky \"imperium, regnum\", řecky \"basileia\") a církevní (latinsky \"sacerdotium\", řecky \"hierosyné\") v osobě panovníka, typické především pro raně středověkou Byzanc.\n\nCaesaropapismus v byzantské říši byl dědictvím poměrů z pozdně římského impéria, kdy císař vykonával funkci nejvyššího kněze (latinsky \"pontifex maximus\"). Byzantský panovník byl zároveň vládcem říše i nejvyšším představitelem křesťanské církve, protože věřící i duchovenstvo byli ze státního hlediska jeho poddanými. Císař sám - dle své křesťanské povinnosti - měl závazek používat svou od Boha danou světskou moc na ochranu církve a pro blaho a spásu věřících. V oblasti církevně-správní svolával koncily (a financoval jejich konání, aby se vůbec mohly konat) a předsedal jim, vydával světské zákony i nařízení pro církev a teologická rozhodnutí (která však podléhala kritice a schválení církve; v určitých případech církev jeho teologické názory dříve či později odmítla), mohl dosadit nebo odvolat patriarchy (což opět podléhalo kritice církve - v takových případech zvláště mnišstva a věřících). Za sobě podřízené považoval nejen východní patriarchy, ale například Justinián I. – ještě zcela v duchu antické tradice – také římského papeže (římský papež byl však na Východě považován za poddaného byzantskému imperátorovi prakticky až do velkého schismatu, 1054). Jako věřící zůstával císař sice laikem, ale měl některé liturgické výsady, příslušející pouze kněžím. V chrámu směl vstoupit k oltáři skrze tzv. královskou bránu (zlatá vrata), kterou jinak může procházet jen duchovenstvo, podílet se na přípravě svatého přijímání (přijímal v oltářní části chrámu spolu s duchovenstvem) nebo udělovat požehnání jako biskupové.\n\nCaesaropapismus kodifikoval zákoník \"Corpus iuris civilis\". Podle něj neměly být sféra světská a sféra církevní od sebe nijak přísně odděleny, naopak panovník a patriarchové měli harmonicky spolupracovat v zájmu blaha říše. Ideálem byla tzv. „symfonie“ světské a církevní vlády, která měla přinášet říši blaho a občanům spásu. Realita se ideálu této „symfonie“ přibližovala někdy více, jindy méně. Přesto i v Byzanci docházelo ke sporům mezi císaři a konstantinopolskými patriarchy, a to především v těch případech, kdy se státní zájmy neshodovaly s úsilím ortodoxní církve o zachování čistoty víry (například v otázce přístupů k heretikům, za bojů o uctívání obrazů nebo později, kdy už císařovo postavení v církvi nebylo tak neomezené, ve snaze uzavřít církevní unii - čili sjednocení s Římem). Na těchto případech je zřetelně vidět, že vliv císaře na církev nebyl neomezený a jeho moc na církví uznávali duchovní a věřící do té míry, do jaké sám císař byl nositelem křesťanské orthodoxie. Takže když se jednalo o věci víry a církevního učení i praxe, pak se církev dokázala postavit požadavkům císaře tvrdě na odpor; nejvíce v zachovávání víry a církevního učení i proti vůli císaře se vyznamenalo mnišstvo. Nelze doložit, že by se některému z císařů někdy podařilo natrvalo změnit víru církve, byť část církve mohla někdy na čas podlehnout tlaku císaře (viz např. ikonoborectví).\n\nAlexandr Schmemann (známý současný pravoslavný západoevropský teolog) napočítal v období od konce. 11. stol do pol. 15. stol. celkem 28 pokusů, kdy se byzantští imperátoři snažili dostat Církev do podřízenosti římským papežům. Uspěl jeden pokus - ten poslední, ale tuto unii s Římem se císař ani neodvážil v Byzanci publikovat.\n\nPozoruhodné je, že právě dva z konstantinopolských patriarchů, kteří jsou v Římě nejméně oblíbeni: sv. Fótios Veliký (vyslal na Velkou Moravu sv. Cyrila a Metoděje) a Michal Kerularios (jeden z aktérů velkého schismatu), patří právě k těm nejsilnějším patriarším osobnostem, které nejrozhodněji přesekali všechny vazby caesaropapismu a nechovali podle politiky císařů; spíše naopak - nutili císaře, aby se sjednotil s názorem Církve.\n\nPřestože latinský západ spojení světské a duchovní moci nikdy v teorii neuznal a naopak začal brzy zastávat názor, že svět je řízen dvojí mocí, prosadil se tu caesaropapismus dočasně v praxi, například v raně středověkých germánských říších. \n\nV římsko-katolické církvi se po velkém schizmatu (1054) začal uplatňovat jakýsi „caesaropapismus naruby“ (papocesarismus), neboť římský papež začal usilovat nejen o duchovní moc, ale i o nadvládu nad mocí světskou. \n"}
{"id": "23734", "url": "https://cs.wikipedia.org/wiki?curid=23734", "title": "Litvínov", "text": "Litvínov\n\nLitvínov (ve středověku Litvákov) je druhé největší město okresu Most v Ústeckém kraji. Leží na úpatí Krušných hor, 10 km severně od Mostu, 35 km západně od Ústí nad Labem a přibližně 100 km severozápadně od Prahy. Zaujímá rozlohu 40,70 km², má 2 186 domů a žije zde lidí. S úzce propojeným okolím ale počet obyvatel čítá až 40 tisíc.\n\nNejstarší zmínka pochází z roku 1352 pod názvem \"Lutwinow\". Slovo pochází ze spojení starohornoněmeckých slov \"liut\" - \"lid\" a \"wini\" - \"přítel\", tedy \"Liutwin\". Z něj vznikl český název L'utvín, později Litvínov. Původně zde byla dvě sídla – Horní a Dolní Litvínov s tvrzemi. Roku 1715 zde hrabě Jan Josef Valdštejn založil velkou manufakturu na výrobu sukna, jednu z prvních v českých zemích. Tuto událost dodnes připomíná obelisk, vztyčený ke stému výročí v roce 1815. Císař Karel VI. povýšil 7. května 1715 Horní Litvínov na městečko s právem pečeti a výročního trhu. Provozní budovy manufaktury a pohledy na místo jsou dokumentovány grafickým cyklem Antonína Birkhardta.\n\nV 19. století se v Litvínově rozvinula také hrnčířská výroba a v širokém okolí těžba hnědého uhlí. Městem byl Litvínov prohlášen 5. srpna 1852. Roku 1939 byl v Záluží jižně od města pod názvem STW (Sudetenländische Treibstoffwerke) založen velký chemický závod na výrobu syntetického benzínu z uhlí, dnešní Unipetrol RPA.\n\nLitvínov je významným střediskem chemického a textilního průmyslu, též křižovatkou dálkových ropovodů. V okolí těžba hnědého uhlí (hlubinný důl Centrum v Záluží, dnes v likvidaci, doly v okolí Bíliny, Mostu a Jirkova). Životní prostředí je zatíženo průmyslovými emisemi. Rozsáhlá sídliště vybudovaná zejména v 70. letech 20. stol. (Pod Lesem, Hamr a Janov, ve kterém nekontrolovaně narůstají problémy s neplatiči). V roce 1996 bylo založeno litvínovské \"Docela velké divadlo.\" V roce 1991 vyšlo první číslo městských novin \"Radnice.\" Dnes vychází v nákladu 6 300 kusů pod názvem Radnice – Čtrnáctideník pro Litvínov, Meziboří, Horní Jiřetín a okolí.\n\nPodle sčítání 1921 v Dolním Litvínově žilo v 182 domech 2 761 obyvatel, z nichž bylo 1 405 žen. 1 473 obyvatel se hlásilo k československé národnosti, 1 254 k německé. Žilo zde 1 457 římských katolíků, 30 evangelíků, 8 příslušníků Církve československé husitské a pět židů. Podle sčítání 1930 zde žilo v 219 domech 2 632 obyvatel. 1 355 obyvatel se hlásilo k československé národnosti a 1 256 k německé. Žilo zde 1 434 římských katolíků, 51 evangelíků, 21 příslušníků Církve československé husitské a osm židů.\n\nPodle sčítání 1921 v Horním Litvínově žilo v 551 domech 9 429 obyvatel, z nichž bylo 4 866 žen. 1 921 obyvatel se hlásilo k československé národnosti, 7 287 k německé a dvacet k židovské. Žilo zde 8 226 římských katolíků, 235 evangelíků, 30 příslušníků Církve československé husitské a 127 židů. Podle sčítání 1930 zde žilo v 708 domech 9 810 obyvatel. 2 302 obyvatel se hlásilo k československé národnosti a 7 279 k německé. Žilo zde 7 742 římských katolíků, 303 evangelíků, 48 příslušníků Církve československé husitské a 105 židů.\n\nPodle sčítání lidu, domů a bytů 2011 měl Litvínov 24 905 obyvatel, čímž pokračuje trend poklesu zahájený v devadesátých letech 20. století. 93 % obyvatel, kteří uvedli národnost), se hlásí k české národnosti, 2,8 % Slováci, 0,73 ;% Němci, 0,66 % Vietnamci, dále Poláci, Romové, Maďaři aj. 9,08 % obyvatel se deklarovalo jako věřící, 2,5 % jako římští katolíci. Z ekonomicky aktivního obyvatelstva bylo 16,54 % nezaměstnaných.\n\nV minulosti byl Litvínov rozdělen do devíti číslovaných místních částí, tzv. obvodů. Dnes se některé z nich označují i arabskými čísly místo římských (např. v názvu osadního výboru Litvínov 8 – Janov).\n\nLitvínov má nyní 12 částí: Dolní Litvínov, Hamr, Horní Litvínov, Horní Ves, Chudeřín, Janov, Křížatky, Lounice, Písečná, Růžodol, Šumná a Záluží.\n\n\nJižním okrajem Litvínova vede po obchvatu státní silnice I/27, vedoucí od Mostu a dále přes Lom směr Dubí. Z ní se v Litvínově odpojuje silnice II/271 směr Klíny a Mníšek (hraniční přechod do Německa).\n\nMHD v Litvínově je provozována společným podnikem se sousedním Mostem (Dopravní podnik měst Mostu a Litvínova). Síť MHD je na vysoké úrovni a pokrývá celé město a jeho aglomeraci (Horní Jiřetín, Meziboří, Lom, Osek). Tramvajová doprava mezi Litvínovem a Mostem má více jak stoleté trvání. Zpočátku měla dráha rozchod 1000 mm, v 50. a 60. letech dvacátého století byla trať přestavěna na rychlodráhu o normálním rozchodu 1435 mm. Trolejbusy jezdily mezi Mostem a Litvínovem v letech 1946 až 1959. Jediná dlouhá trať byla zrušena z důvodu nadbytečnosti poté, co byla tramvajová trať přestavěna na moderní rychlodráhu.\n\nZe známých hudebníků působili v Litvínově např. klávesista a zpěvák Lešek Semelka či chlapecká skupina Lunetic. Z aktivních hudebníků mají litvínovské kořeny Iva Frühlingová, Martin Maxa nebo Xavier Baumaxa. Ve městě a okolí rovněž působí řada lokálních kapel.\n\nLitvínov patří mezi česká města s významnou hokejovou tradicí, od 60. let dvacátého století se místní klub stabilně účastní nejvyšší české (příp. československé) hokejové soutěže. V posledních letech HC Litvínov v hokejové Extralize postupuje do play-off zhruba v polovině případů. V NHL působilo 26 litvínovských odchovanců - nejvíce ze všech klubů v České republice a na počet obyvatel i nejvíce z celého světa. Mezi nejvýznamnější hokejové osobnosti spjaté s Litvínovem patří Ivan Hlinka, Vladimír Růžička, Robert Reichel či Martin Ručinský. V sezoně 2014/2015 tým vyhrál českou hokejovou extraligu.\n\n\n\n\n"}
{"id": "23745", "url": "https://cs.wikipedia.org/wiki?curid=23745", "title": "Seznam dánských spisovatelů", "text": "Seznam dánských spisovatelů\n\n\n\n\n\n\n\n\n\n\n\n\n\n\n"}
{"id": "23749", "url": "https://cs.wikipedia.org/wiki?curid=23749", "title": "Žen-min ž'-pao", "text": "Žen-min ž'-pao\n\nŽen-min ž'-pao (人民日报; pinyin: Rénmín Ribao) neboli \"Lidový deník\" (často se lze setkat i s anglickým titulem \"People's Daily\") jsou oficiální noviny Komunistické strany Číny, s nákladem přes 3 miliony výtisků nejčtenější noviny v ČLR.\n\nNoviny poprvé spatřily světlo světa 15. června 1948 v Pching-šanu v provincii Chu-pej jako tiskovina místního stranického výboru. Po osvobození Pekingu na jaře 1949 se redakce přestěhovala tam a v srpnu téhož roku se z Žen-min ž'-pao stal oficiální celočínský deník, který na konci 50. let plnil roli jednoho z hlavních šiřitelů reformy písma – od té doby je psán ve zjednodušených znacích.\n\nDodnes jsou články, úvodníky a komentáře v těchto novinách místem, kde čínské vedení (s větší či menší měrou oficiality) zveřejňuje své názory na nejrůznější otázky politiky a každodenního života. Od 1. ledna 1997 Žen-min ž'-pao funguje též v internetové verzi, zprvu jen čínsky, dnes též anglicky, japonsky, francouzsky, španělsky, rusky a arabsky.\n\n\n"}
{"id": "23759", "url": "https://cs.wikipedia.org/wiki?curid=23759", "title": "János Bolyai", "text": "János Bolyai\n\nJános Bolyai [bójaj] (15. prosince 1802 – 27. ledna 1860) byl maďarský matematik, jeden ze zakladatelů neeuklidovské geometrie.\n\nNarodil se ve městě Kolozsvár, Sedmihradsko, Uherské království (dnes Cluj-Napoca, Rumunsko). Jeho otec Farkaš (1775–1856) byl prvním významnějším maďarským matematikem. Učil matematiku, fyziku a chemii na gymnáziu a byl spolužákem C. F. Gausse. János díky svému otci již ve třinácti letech zvládl kalkulus a analytickou mechaniku. V letech 1818–1823 studoval vojenskou inženýrskou akademii ve Vídni. I když se celý život matematikou zabýval, nikdy se nestal profesionálním matematikem. Jeho práce často nebyly druhými pochopeny či ohodnoceny, jak by očekával, a to ho uvrhovalo do mnoha psychických problémů, s kterými se potýkal do konce života. Své práce se později již bál publikovat. Zemřel sám a v nouzi ve věku 57 let.\n\nBolyai byl taktéž polyglot – hovořil devíti cizími jazyky včetně čínštiny a tibetštiny. Do dnešní doby se nezachoval žádný Bolyaiho autentický portrét.\n\nPo Bolyaiovi je pojmenován kráter na Měsíci a mnoho škol, mezi nimi největší rumunská universita – Babeş-Bolyai, maďarská universita – Debrecen, a také Akademie věd Maďarska.\n\nJános se soustředil především na problém 5. Euklidova postulátu – tedy postulátu rovnoběžnosti. Na tento problém ho zřejmě přivedl jeho otec, který se jím sám dlouhá léta zabýval. Otec sám ho však od řešení tohoto problému zpočátku odrazoval. János došel k názoru, že tento postulát je na ostatních nezávislý, a jeho negace tak dá vzniknout dalším geometriím, odlišným od euklidovské. Svému otci toto popsal slovy: „Z ničeho nic jsem vytvořil nový zvláštní vesmír.“ Mezi lety 1820–1823 připravoval kompletní pojednání o neeuklidovských geometriích. K názoru o nedokazatelnosti postulátu došel zřejmě kolem roku 1823, tedy ve stejné době jako ruský matematik Nikolaj Ivanovič Lobačevskij. János se na popud svého otce marně snažil své práce vydat. Jeho učitel z akademie mu je po třech letech vrátil. O práci Lobačevského však János ani jeho otec nevěděli, neboť oba pracovali v izolaci od ostatního vědeckého světa. Bolyai s Lobačevským navzájem neznali ani sebe, ani svou práci. János se o ní dozvěděl v roce 1848. Lobačevského práce vycházela postupně od roku 1829, Jánosova práce vyšla až roku 1832 jako dodatek k otcově učebnici matematiky pod názvem \"Appendix scientiam spatii absolute veram exhibens...\" (Přídavek předvádějící absolutně pravdivou vědu o prostoru...). Jánosův otec poslal práci na posouzení Gaussovi. Ten po přečtení tohoto přídavku napsal svému příteli, že „považuje tohoto mladého geometra Bolyaie za génia první kategorie“. Nicméně, ač se mu práce líbila, informoval Bolyaie o tom, že tyto výsledky jsou jemu samotnému již dávno známy, jen je nechtěl publikovat. Od té doby se Jánosův psychický stav začal zhoršovat. Z dnešních poznatků můžeme říci, že Gauss o neeuklidovských geometriích věděl již na počátku 19. století, avšak nic nepublikoval. Bolyai svůj objev učinil před rokem 1825, ale publikoval až roku 1832. Lobačevskij svoje poznatky zveřejnil nejdříve – roku 1826, vyšly pak roku 1829. Ačkoliv se v jeho práci nacházela i určitá zobecnění Bolyaiových objevů, obsahovala pouze hyperbolickou geometrii.\n\nKromě svého příspěvku ke vzniku neeuklidovské geometrie János vyvinul pečlivou geometrickou interpretaci komplexních čísel jako uspořádaných dvojic reálných čísel. Kromě svého dodatku k otcovi učebnici již nic nevydal. Zanechal po sobě více než 20 000 rukopisů. Ty se nyní nacházejí v Bolyai-Telekiově knihovně v Târgu Mureş v Rumunsku.\n\n\n\n"}
{"id": "23760", "url": "https://cs.wikipedia.org/wiki?curid=23760", "title": "Braniborsko-Prusko", "text": "Braniborsko-Prusko\n\nBraniborsko-Prusko (něm. \"Brandenburg-Preußen\") byl stát vzniklý roku 1618, když se Prusy knížecí dostaly pod kontrolu braniborského kurfiřta. Braniborské markrabství bylo na rozdíl od Prus knížecích součástí Svaté říše římské národa německého. Braniborsko-Prusko se 18. ledna 1701 přeměnilo v Pruské království, které se pak 18. ledna 1871 stalo spolkovou zemí nově založené Německé říše.\n\nAnna, dcera vévody Albrechta Fridricha Hohenzollernského (vládl 1568–1618), se vdala za kurfiřta Jana Zikmunda Braniborského, který tak po smrti svého tchána roku 1618, získal nástupnické právo v Prusích knížecích, které byly v lenním poměru k polské koruně. Od té doby ovládal polské korunní léno Prusy knížecí braniborský kurfiřt. V lenním poměru k polské koruně zůstaly Prusy knížecí až do roku 1657.\n\nBěhem vlády Jiřího Viléma (1619–1640) opakovaně procházela za třicetileté války hohenzollernskými zeměmi řada armád, přičemž je po většinu války okupovalo Švédsko. „Velký kurfiřt“ Fridrich Vilém (1640–1688) pak využil obtížné situace Polska vůči Švédsku v Severní válce a svého spojenectví s Ruskem během série Rusko-polských válek a dosáhl zrušení svých vazalských závazků. 19. září 1657 dosáhl Velavskou smlouvou zrušení lenního poměru k Polsku, což bylo uznáno 3. května 1660 Olivským mírem i ostatními mocnostmi. V případě vymření Hohenzollernů však mohla polská koruna nadále využít svých starých práv.\n\n18. ledna 1701 se pak jeho syn Fridrich III. prohlásil v Královci, se svolením polského krále a římskoněmeckého císaře, \"„Králem v Prusku\"“ jako Fridrich I., a všechny vazby na Polsko byly odstraněny. První pruský král byl také poslední, který hovořil plynně polsky. Jeho následníci hovořili plynně francouzsky a německy. (dále viz Pruské království)\n"}
{"id": "23761", "url": "https://cs.wikipedia.org/wiki?curid=23761", "title": "Chudenická lípa", "text": "Chudenická lípa\n\nChudenická lípa je památný strom v obci Chudenice. V roce 1866 byla lípa velkolistá (\"Tilia platyphyllos\") zasazena u kapličky jižně od vsi pro připomenutí konce rakousko-pruské války. Lípa rostoucí na rozhraní povodí řek Radbuzy a Úhlavy v nadmořské výšce 500 m má obvod kmene 370 cm a výšku 15 m (měření 2004). Chráněna je od roku 1978 pro připomenutí historické události a jako krajinná dominanta.\n\n"}
{"id": "23764", "url": "https://cs.wikipedia.org/wiki?curid=23764", "title": "Zámecká lípa v Chudenicích", "text": "Zámecká lípa v Chudenicích\n\nZámecká lípa je památný strom v městysu Chudenice. Přibližně dvěstěletá zdravá lípa velkolistá (\"Tilia platyphyllos\") roste na terase před Starým zámkem v nadmořské výšce 495 m. Obvod jejího kmene měří 388 cm a koruna sahá do výšky 20 m (měření 2004). Chráněna je od roku 1978 pro svůj vzrůst a věk.\n\n"}
{"id": "23765", "url": "https://cs.wikipedia.org/wiki?curid=23765", "title": "Černínova douglaska", "text": "Černínova douglaska\n\nČernínova douglaska, též Chudenická douglaska, je vzácný strom v Americké zahradě v Chudenicích. Stoosmdesátiletá douglaska tisolistá (\"Pseudotsuga menziesii\") patří společně s douglaskou rostoucí v německém přírodním parku Wildeshauser Geest u Oldenburgu ke dvěma nejstarším stromům svého druhu v Evropě. \n\nV Chudenicích byla vysazena v roce 1842, když byla jako tříletá dovezena ze školkařské firmy \"James Booth & Söhne\" z hamburské městské části Flottbeck. Velmi pravděpodobně šlo o první výsadbu v Česku i ve střední Evropě. Douglaska je pojmenována po Eugenu Černínovi, zakladateli zdejšího arboreta. V roce 2016 se douglaska umístila na 5. místě v anketě Strom roku.\n\nMohutný strom zavětvený až k zemi má hluboce rozpukanou kůru. Podle nejnovějšího měření z roku 2010 strom dosahuje výšky 34,8 m, obvod kmene měřený ve výšce 1,3 m nad zemí byl 572 cm a obvod koruny stromu 68 m.\n\nČernínova douglaska není vyhlášena jako památný strom, protože je chráněna jako součást národní přírodní památky.\n\n"}
{"id": "23771", "url": "https://cs.wikipedia.org/wiki?curid=23771", "title": "Dub v Lučici", "text": "Dub v Lučici\n\nDub v Lučici je památný strom ve vsi Lučice u Chudenic. Zdravý dub letní (\"Quercus robur\") roste ve středu vsi u hlavní silnice. Obvod jeho kmene měří 463 cm a výška dosahuje 22 m (měření 2004). Chráněn od roku 2000 pro svůj vzrůst.\n\n"}
{"id": "23775", "url": "https://cs.wikipedia.org/wiki?curid=23775", "title": "Dub s břečťanem v Kařízku", "text": "Dub s břečťanem v Kařízku\n\nDub s břečťanem v Kařízku jsou dva památné stromy v osadě Kařízek II nedaleko Mýta. Dub letní (\"Quercus robur\") stojící v zahradě nedaleko železniční tratě porůstá břečťan popínavý (\"Hedera helix\"). Dub má obvod kmene 555 cm a dorůstá výšky 22 m (měření 1998), obvod kmínku břečťanu je 30 cm (měření 2002). Obě dřeviny jsou chráněny od roku 1996, dub pro svůj věk, vzrůst a jako krajinná dominanta, břečťan pro svoji estetickou a dendrologickou hodnotu.\n"}
{"id": "23786", "url": "https://cs.wikipedia.org/wiki?curid=23786", "title": "Vladislav Jindřich", "text": "Vladislav Jindřich\n\nVladislav Jindřich (asi 1160/1165 – 12. srpna 1222, Znojmo) byl český kníže v roce 1197 (\"Vladislav III.\", v latinských listinách \"Heinricus\") a markrabě moravský (1192-1194 a 1197-1222), druhorozený syn Vladislava II. a jeho druhé manželky Judity Durynské.\n\nVladislav Jindřich prožil své mládí v době rozepří uvnitř přemyslovského rodu. Poprvé se připomíná ve svědečné řadě knížecího privilegia v roce 1187. V roce 1191 se účastnil povstání svého staršího bratra Přemysla proti knížeti Václavovi II. Skutečným režisérem událostí byl ve skutečnosti pražský biskup Jindřich Břetislav, který roku 1192 zajistil u římského císaře, aby Vladislav Jindřich obdržel do správy Moravu, kdežto jeho starší bratr Přemysl Otakar I. vrchní knížecí vládu v Čechách. V roce 1192 Vladislav Jindřich pobýval ve Frankfurtu nad Mohanem již jako moravský markrabě. Kontroloval však zřejmě jen Znojemské a možná i Brněnské údělné knížectví. O rok později se ocitl kníže Přemysl v potížích, ve kterých mu ale jeho bratr patrně nijak nepomohl. Po odchodu Přemysla do vyhnanství roku 1193 se novým knížetem stal dosavadní pražský biskup Jindřich Břetislav.\n\nV roce 1194 kníže Vladislava Jindřicha při svém tažení na Moravu zbavil úřadu a moci nad Moravou. Vladislav Jindřich byl odveden na Pražský hrad, kde ho měl kníže pod kontrolou. Příští léta tedy žil pod dozorem v Praze a po nezdařeném pochodu Přemysla na Prahu se ocitl v roce 1197 ve vězení.\n\nKdyž 15. června 1197 Jindřich Břetislav zemřel, česká šlechta osvobodila Vladislava Jindřicha a 23. června 1197 si jej zvolila za knížete.\n\nKnížecí titul si samozřejmě nárokoval také Vladislavův starší bratr Přemysl Otakar I., který v prosinci roku 1197 znovu vtrhl do Čech. Schylovalo se k válce mezi bratry, když se jejich vojska 6. prosince 1197 setkala. Tehdy Vladislav Jindřich po poradě s biskupem Danielem a velmoži, aby zabránil bratrovražednému boji, se večer před bitvou sešel se svým bratrem.\n\nVladislav Jindřich se stal znovu po rodinné dohodě z 6. prosince 1197 moravským markrabětem. Zatímco jeho panování v Čechách bylo jen epizodní, na Moravě vládl dohromady (s přestávkou) 27 let. Z počátku však opět ovládal jen Znojemsko a možná i Brněnsko. Znojmo bylo také jeho sídelním městem, respektive zdejší hrad. Zde si vydržoval dvůr, na kterém měl podobné úředníky, jako tehdejší knížata. Olomoucko se ocitlo po smrti zdejších údělníků ve správě Přemysla Otakara I. Teprve mezi lety 1209 až 1213 pak byla vláda na celé Moravě sjednocena pod Vladislavem Jindřichem. Dle Zlaté buly sicilské z roku 1212 byla zřejmě Vladislavovi Jindřichovi Morava svěřena jako říšské léno do dědičného držení.\nDle jiných Vladislav Jindřich obdržel od císaře symbolicky část Saska, aby se nadále mohl řadit mezi říšská knížata. Titul markraběte však znamenal rovnocennou úroveň s tituly říšských knížat. Roku 1204 nebo 1205 založil markrabě s olomouckým biskupem Robertem cisterciácký klášter na Velehradě. Chtěl tímto naznačit spojitost s Velkou Moravou a klášter se měl současně stát hrobkou moravských markrabat.\n\nPoliticky Vladislav Jindřich zpravidla spolupracoval se svým bratrem, knížetem a později králem českým. Jsou však známá jeho vlastní samostatná rozhodnutí. Například obsadil vojensky zlaté doly v oblasti dnešních Zlatých Hor, které patřily vratislavským biskupům. To vyvolalo i stížnosti samotného papeže. Roku 1213 založil nejstarší královské město na Moravě Uničov a zřejmě ještě před tím Bruntál (tehdy také na Moravě). Markrabě také podporoval těžbu a rýžování zlata. Roku 1216 vyhlásili s bratrem dokument, ve kterém byl stanoven princip primogenitury (prvorozeného) pro nástupce trůnu. Tím měly být odstraněny spory a intriky, k nimž docházelo během volby panovníka. Přemysl zřejmě bratrovi přislíbil, že na Moravě budou panovat Vladislavovi potomci, zatímco českými králi budou potomci Přemyslovi.\n\nAž do svého skonu prokazoval loajalitu vůči svému bratrovi a na základě jejich dohody ho podporoval proti císaři. To, zda byl král Přemysl vrchní autoritou i na Moravě, je sporné. Vladislav Jindřich potvrdil některé Přemyslovy listiny v Čechách, ale Přemysl více Vladislavových Jindřichových pro Moravu. Jeho největším ziskem pro Moravu byla vnitropolitická stabilita. Za Vladislava Jindřicha se Morava stala také druhým centrem přemyslovských držav. Tyto državy se tak změnily de facto na diarchii, v zahraničí však vystupující jako jeden celek. Původní údělná Morava se proměnila v markrabskou Moravu a konstituovala se jako země.\n\nVladislav Jindřich se oženil s Heilwidou, snad z rodu rakouských pánů z Trnavy. Zemřel bez potomků a nástupnictví v markrabství tak spadlo do rukou krále Přemysla Otakara I. (respektive do budoucna druhorozeným synům českého krále). Vladislav Jindřich byl pochován ve velehradském cisterciáckém lášteře. Jeho ostatky však byly později zničeny, snad v době husitské.\n\n\n"}
{"id": "23787", "url": "https://cs.wikipedia.org/wiki?curid=23787", "title": "Seznam římských konzulů", "text": "Seznam římských konzulů\n\nSeznam římských konzulů (\"fasti consulares\") je základním pramenem pro dataci starořímských dějin a archeologie, neboť přiřazuje jednotlivým rokům jména konzulů, podle nichž se jednotlivé roky v historických pramenech pojmenovávaly. V označení jednotlivých roků jsou uváděna jména v ablativu (např. \"Cn. Domitio C. Sosio consulibus\", tj. v roce 32 př. n. l.).\n\nVyhotovávání seznamu konzulů měli na starosti kněží, pro první století republiky tento údaj však není věrohodný. \"Fasti\" zahrnují období 1050 let, od roku 509 př. n. l., kdy došlo k vyhnání posledního římského krále a kam se klade počátek republiky, po rok 541, kdy byl v byzantské říši coby dědici východořímské říše naposledy obsazen úřad konzula. V samotném Římě byl ještě po zániku západořímské říše roku 476 jmenován vždy jeden konzul.\n\nDiskutuje se o historicitě konzulů uváděných v prvních dvou staletích republiky, historikové některá jména vysvětlují jako interpolace, jimiž si jednotlivé římské rodiny snažily zajistit historický význam. Většina historiků se však kloní k názoru, že není třeba zpochybňovat historicitu uváděných jmen konzulů po roce 387 př. n. l., kdy došlo ke galské invazi.\n\nRoku 19 př. n. l. nechal Augustus na římském Foru vystavět triumfální oblouk se seznamem konzulů, k jehož opravě zřídil zvláštní komisi. Fragmenty tohoto seznamu byly nalezeny roku 1546/1547 a roku 1586 uloženy v Paláci konzervátorů na římském Kapitolu (\"fasti Capitolini\").\n\nOstatní zkratky označují praenomen jednotlivých konzulů.\n\n"}
{"id": "23793", "url": "https://cs.wikipedia.org/wiki?curid=23793", "title": "Seznam francouzských spisovatelů", "text": "Seznam francouzských spisovatelů\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n"}
{"id": "23803", "url": "https://cs.wikipedia.org/wiki?curid=23803", "title": "Králický Sněžník (národní přírodní rezervace)", "text": "Králický Sněžník (národní přírodní rezervace)\n\nNárodní přírodní rezervace Králický Sněžník byla vyhlášena v roce 1990 na ploše 1694,67 ha a s ochranným pásmem 1371,24 ha. Rezervace leží na území Pardubického kraje a Olomouckého kraje. Vlastní rezervace zahrnuje horu Králický Sněžník, malou část západního hřebene po Malý Sněžník a větší část východního hřebene. Podobnou rozlohu má i navržená evropsky významná lokalita Králický Sněžník.\n\nV roce 2013 bylo území znovu vyhlášeno v nových hranicích, během vyhlášení došlo k propojení dvou oddělených částí chráněného území v oblasti Malého Sněžníku do kompaktní plochy. Současně byla oblast pod vrchem Slamník ze zvláštní péče vyjmuta.\n\nPři vrcholu Králického Sněžníku je zhruba od nadmořské výšky 1350 m (v lavinové dráze i níže) vyvinuto primární alpínské bezlesí. Na exponovaných místech s mělkou půdou, kde se v zimě udrží jen nízká sněhová pokrývka, najdeme vyfoukávané alpínské trávníky (sv. \"Juncion trifidi\") a alpínská vřesoviště (subas. \"Cetrario-Festucetum supinae callunetosum\"). V mírných depresích vrcholové plošiny se vyskytují maloplošně zapojené alpínské trávníky (sv. \"Nardion\"). Na závětrných svazích s hlubší půdou s vysokou sněhovou pokrývkou (včetně lavinové dráhy) jsou často rozsáhlé plochy vysokostébelných alpínských trávníků (hlavně sv. \"Calamagrostion villosae\"), na vlhčích místech s dominancí metlice trsnaté (\"Deschampsia cespitosa\"), na sušších živinami chudších místech dominuje třtina chloupkatá (\"Calamagrostis villosa\") a na sušších místech živinami bohatších potom třtina rákosovitá (\"Calamagorstis arundinacea\"). Při horní hranici lesa roste také subalpínská brusnicová vegetace s dominantní brusnicí borůvkou (as. \"Festuco supinae-Vaccinietum myrtilli\"). Zvláště při Moravě v lavinové dráze je vyvinuta subalpínská kapradinová niva (sv. \"Dryopterido-Athyrion\") s dominancí papratky alpínské (\"Athyrium distentifolium\"). Jsou zde také četná kamenná moře a skály, oboje najdeme i pásmu lesa.\n\nV nadmořských výškách asi 1100–1350 m se rozkládají rozsáhlé horské smrčiny, často i pralesovitého charakteru. Jedná se hlavně o horské třtinové smrčiny (sv. \"Piceion exelsae\"). Na vlhkých úživnějších místech jsou nahrazeny papratkovými smrčinami (sv. \"Athyrio alpestris-Piceion\"). Na východním hřbetu je několik otevřených vrchovišť (sv. \"Oxycocco-Empetrion hermafroditi\"), která jsou obklopena rašelinnými smrčinami (as. \"Sphagno-Piceetum\"). V nižších nadmořských výškách, pod 1100 m jsou potenciální přirozenou vegetací (až na výjimky) bučiny. Původně to byly smíšené lesy s dominancí buku lesního, jedle bělokoré, smrku ztepilého a místy byl přítomen i javor klen. V minulosti byly však z větší části přeměněny člověkem na smrkové monokultury, které často nyní trpí imisemi. Většinou se jedná o acidofilní bučiny čili kyselé bučiny (sv. \"Luzulo-Fagion\"). Jen málo na krystalických vápencích (a na hlubších půdách i jinde) se jedná o květnaté bučiny (sv. \"Fagion\"). Velmi maloplošně v roklích při potocích a na prameništích najdeme horské klenové bučiny (podsv. \"Acerenion\").\n\nNa území Králického Sněžníku roste mnoho druhů vzácných i běžných horských rostlin. Cenný je výskyt vysokohorských jestřábníků z okruhu jestřábníku alpského i jiných. Mezi nimi je i endemit Králického Sněžníku jestřábník sněžnický (\"Hieracium nivimontis\"). V subalpínském stupni dominuje několik druhů trav (v závislosti na podmínkách mikrolokality), např. metlice trsnatá (\"Deschampsia cespitosa\"), metlička křivolaká (\"Avenella flexuosa\"), třtina chloupkatá (\"Calamagrostis villosa\"), smilka tuhá (\"Nardus stricta\"), kostřava nízká (\"Festuca supina\"), lipnice širolistá (\"Poa chaixii\"), bojínek švýcarský (\"Phleum rhaeticum\") aj. Z dalších rostlin zde běžně rostou např. brusnice borůvka (\"Vaccinium myrtillus\"), brusnice brusinka (\"Vaccinium vitis-idaea\"), vřes obecný (\"Calluna vulgaris\"), ostřice Bigelowova (\"Carex bigelowii\"), bika hajní měděná (\"Luzula luzuloides\" subsp. \"rubella\") atd. Relativně běžná je také violka žlutá sudetská (\"Viola lutea\" subsp. \"sudetica\") a mochna zlatá (\"Potentilla aurea\"), naopak velice vzácný je dnes prasetník jednoúborný (\"Hypochaeris uniflora\") a kokrhel sličný (\"Rhinathus pulcher\"). Sasanka narcisokvětá (\"Anemone narcisiflora\"), stejně jako šabřina tatarská (\"Conioselinum tataricum\") už asi zcela na Králickém Sněžníku vymizely. V posledních desetiletích také výrazně ubyl zvonek vousatý (\"Campanula barbata\"), který v ČR roste jen v Hrubém Jeseníku a na Králickém Sněžníku. Podobné rozšíření má také vzácná tráva ovsíř dvouřízný (\"Helictotrichon planiculmis\"). Sítina trojklaná (\"Juncus trifidus\") roste na Králickém Sněžníku pouze na Vlaštovčích kamenech. V přirozených smrčinách roste hojně několik málo druhů, např. brusnice borůvka, třtina chloupkatá nebo metlička křivolaká, relativně častá je na vlhčích místech i bika lesní (\"Luzula sylvatica\"), s nižší pokryvností zde uvidíme sedmikvítek evropský (\"Trientalis europaea\"), čípek objímavý (\"Streptopus amplexifolius\"), podbělici alpskou (\"Homogyne alpina\"). Zvláště na vlhčích místech jsou hojné kapradiny, např. kapraď samec (\"Dryopteris filix-mas\"), kapraď širolistá (\"Dryopteris dilatata\"), papratka samice (\"Athyrium filix-femina\"), žebrovice různolistá (\"Blechnum spirant\"), zvláště ve vysokohorských nivách papratka alpinská (\"Athyrium distentifolium\"), v bučinách je častý i bukovník kapraďovitý (\"Gymnocarpium dryopteris\") nebo bukovinec osladičovitý (\"Phegopteris connectilis\"). V kapradinových nivách roste také mléčivec alpský (\"Cicerbita alpina\"), kamzičník rakouský (\"Doronicum austriacum\"), mnohem vzácnější je stračka vyvýšená (\"Delphinium elatum\"). Na vlhkých místech zde můžeme vidět 2 druhy modrokvětých omějů, oměj šalamounek (\"Aconitum plicatum\") a oměj pestrý (\"Aconitum variegatum\"). Na horských prameništích roste violka dvoukvětá (\"Viola biflora\"), mokrýš střídavolistý (\"Chrysosplenium alternifolium\"), ptačinec hajní (\"Stellaria nemorum\"), velmi vzácná je řeřišnice hořká Opicova (\"Cardamine amara\" subsp. \"opizii\"). V kyselých bučinách je bylliné patro chudé a rostou tam často některé druhy vyjmenované u kyselých smrčin. V květnatých bučinách je častá kyčelnice devítilistá (\"Dentaria enneaphyllos\"), bažanka vytrvalá (\"Mercurialis perennis\"), svízel vonný čili mařinka vonná (\"Galium odoratum\"), v nižších polohách i lilie zlatohlávek (\"Lilium martagon\"). Na rašeliništích východního hřbetu roste hojně suchopýr pochvatý (\"Eriophorum vaginatum\"), brusnice vlochyně (\"Vaccinium uliginosum\"), klikva bahenní (\"Oxycoccus palustris\"), mnohem vzácnější je bradáček srdčitý (\"Listera ovata\") nebo kyhanka sivolistá (\"Andromeda polifolia\"). Pouze na mramorové skále na polské straně roste tráva pěchava tatranská (\"Sesleria tatrae\"), jedná se o jediný výskyt mimo Karpaty. Na mramorech polské strany najdeme i hlaváč lesklý (\"Scabiosa lucida\"), kapradinu Braunovu (\"Polystichum braunii\"), kruštík tmavočervený (\"Epipactis atrorubens\"), okrotici bílou (\"Cephalanthera damasonium\") a další. V pohoří Králický Sněžník roste ještě mnoho dalších výše nevyjmenovaných druhů rostlin.\n\nV oblasti Králického Sněžníku žije mnoho druhů živočichů. Z větších býložravců to je např. jelen lesní nebo srnec obecný. Můžeme zde spatřit i nepůvodní druh kamzíka horského, který sem přešel ze sousedních Jeseníků, kde byl vysazen. Z šelem je hojná liška obecná, vzácnější je jezevec lesní. Větší šelmy, jako medvěd hnědý, vlk nebo rys ostrovid, byly v minulosti silně pronásledovány člověkem (a jsou pronásledovány i v současnosti), proto byly na Králickém Sněžníku zcela vyhubeny. V posledních letech však byl potvrzen výskyt zatoulaných jedinců, původem asi z Karpat. Žije zde ale mnoho menších savců. Několik druhů netopýrů vyhledává místní jeskyně. Vzácný chladnomilný hlodavec je myšivka horská. Můžeme zde potkat i mnoho druhů ptáků. V dnešní době je relativně častý krkavec velký nebo datel černý, ze vzácných šplhavců byl zaznamenán i datlík tříprstý. Svou bílou náprsenku je nápadný kos horský, v subalpínském stupni hnízdí pěvuška podhorní. Z drobných pěvců je běžná sýkora uhelníček nebo králíček obecný, u vodních toků můžeme spatřit skorce vodního. Žije zde i vzácný lesní kur jeřábek lesní a snad i tetřívek obecný, tetřev hlušec už zcela vymizel, ale v posledních letech probíhá na Králickém Sněžníku pokus o jeho reintrodukci. Ze sov zde žije např. kulíšek nejmenší nebo sýc rousný, puštík obecný a výr velký. Běžná je sojka obecná, ale hnízdí zde i ořešník kropenatý. Žije zde i mnoho druhů bezobratlých živočichů a dalších skupin obratlovců.\n\nPředmětem ochrany je více typů biotopů. Jedná se hlavně o různé typy subalpínské vegetace, silikátové sutě a skály, jeskyně nepřístupné veřejnosti, vrchoviště, rašelinné smrčiny, horské smrčiny a acidofilní bučiny.\n\n"}
{"id": "23810", "url": "https://cs.wikipedia.org/wiki?curid=23810", "title": "Bretonština", "text": "Bretonština\n\nBretonština (bretonsky \"Brezhoneg\" [brezonek]) je keltský jazyk, kterým hovoří asi půl milionu Bretonců na Bretaňském poloostrově v severozápadní Francii.\n\nBretonština náleží mezi tzv. britanské neboli P-keltské jazyky a je blízce příbuzná s kornštinou a velštinou, jazyky, kterými se hovořilo, respektive hovoří, na jihozápadě Velké Británie. Z této oblasti také na přelomu 5. a 6. století našeho letopočtu přes moře přesídlili předkové dnešních Bretonců. Jestliže od středověku ustupovala východní hranice rozšíření bretonštiny jen zvolna, v důsledku dlouhodobé oficiální francouzské politiky, připouštějící jako jedinou úřední řeč francouzštinu, se během 20. století počet uživatelů bretonštiny výrazně snížil. Bretonština není ani dnes uznána jako úřední jazyk a jen malé procento dětí, povětšinou na soukromých školách, podstupuje vyučování v bretonštině.\n\nBretonština je používána zejména v Západní Bretani, ale je rozšířena i ve Východní Bretani (kde je používán vedle bretonštiny a francouzštiny také jazyk gallo) a dále v celém světě, kde se nacházejí bretanští imigranté.\n\nGeograficky neexistuje přesné vymezení mezi jazykovými dialekty bretonštiny, protože vytvářejí dialektové kontinuum a lehce se mění od vesnice k vesnici. Zpravidla se ale rozeznávají čtyři živé dialekty bretonštiny:\n\n\nPátý diaekt \"guérandais\" byl užíván od začátku 20. století v regionech Guérande a Batz-sur-Mer.\n\nBretonština má 24 souhlásek, viz tabulku níže (n. = neznělé, z. = znělé):\n\n\n"}
{"id": "23816", "url": "https://cs.wikipedia.org/wiki?curid=23816", "title": "Lípy u kapličky ve Mžanech", "text": "Lípy u kapličky ve Mžanech\n\nDvě památné lípy u kapličky sv. Marie Lurdské se nacházejí v polích při úvozové cestě asi 500 m jižně od obce Mžany, asi 1 km jihozápadně od obce Sadová v okrese Hradec Králové. Lípy jsou chráněny od roku 1983 pro svůj vzrůst (obvody kmene 420 cm a 395 cm a výška obou stromů asi 20 m).\n\nU kapličky se nachází „zázračná studánka“, opředená pověstí o vrácení zraku slepému děvčeti.\n"}
{"id": "23819", "url": "https://cs.wikipedia.org/wiki?curid=23819", "title": "Ladislav Fuks", "text": "Ladislav Fuks\n\nLadislav Fuks (24. září 1923 Praha – 19. srpna 1994 Praha) byl český prozaik, autor především psychologické prózy s tématem úzkosti člověka ohrožovaného nesvobodou a násilím. Jako symbol tohoto tématu si pak zvolil druhou světovou válku a holokaust. Většina jeho díla je autobiografická, často skrytě – téměř všemi jeho knihami prochází figura senzitivního, slabého hocha, žijícího ve svém vnitřním světě a toužícího po citovém přátelství. Právě tato stále se vracející postava trpícího a mučeného chlapce má silnou míru autobiografičnosti. Fuksovo dílo je někdy také autobiografickou travestií – např. \"Vévodkyně a kuchařka\". Fuks je ve svém díle též mistrem masky, jinotajů, neboli alegorií, a náznaků, k čemuž byl jako homosexuál přirozeně donucen dobou, v níž žil a tvořil. Ve svých knihách se také často dopouští jen těžko odhalitelných žertů a se svými čtenáři nejednou hraje rafinovanou hru, která mnohým z nich zůstane neodhalena.\n\nJeho dětství nebylo příliš šťastné. Otec, policejní úředník, byl chladný a dominantní člověk a matka se starala pouze o správnou společenskou výchovu svého syna. Téma smutného dětství a snahy o vzdor proti otci se pak objevilo v několika jeho knihách. Největší životní krizí ale prošel Ladislav Fuks v době dospívání, tedy na počátku druhé světové války, kdy si poprvé uvědomil svou homosexualitu. Krutý osud svých židovských spolužáků z gymnázia prožíval citelněji, jelikož sám trpěl silným pocitem ohrožení – v koncentračních táborech tehdy mizí nejen Židé a Romové, ale také homosexuálové. Mnozí literární kritici si později často kladli otázku, jak je možné, že se Ladislav Fuks, jako nežidovský spisovatel, dokázal tak vžít do pocitů židovské menšiny a věnovat tomuto tématu značnou část svého díla. Odpovědí je právě jeho pocit sounáležitosti s tragédií tohoto národa, ale také úzkost z ohrožení, kterou po celý život on sám pociťoval. Tímto jeho silným duchovním poutem s pronásledovanou židovskou menšinou je inspirován také název jedné jeho knihy – \"Mí černovlasí bratři\".\n\nPo dokončení gymnázia pracoval Ladislav Fuks za války na zemědělské správě v Hodoníně. Po válce pokračoval ve studiu na filosofické fakultě Univerzity Karlovy, kde se věnoval filosofii, psychologii a dějinám umění. Studia zdárně ukončil v roce 1949. Poté pracoval řadu let jako úředník v papírnách a v polovině padesátých let se stal zaměstnancem Státní památkové péče na zámku Kynžvart. Sbírka kuriozit, která na tomto zámku zůstala po knížeti Metternichovi, Ladislava Fukse natolik nadchla, že on sám později vytvořil něco obdobného v pokoji bytu v Bubenči, kde bydlel, a tento jeho nesourodý soubor morbidních bizarností se stal už za jeho života legendou. Od roku 1959 byl Ladislav Fuks zaměstnancem Národní galerie a v roce 1963, tedy až ve svých čtyřiceti letech, vydal konečně svou první knihu – \"Pan Theodor Mundstock\". Tento jeho vstup na pole literárního umění byl doslova bleskem z čistého nebe a z Ladislava Fukse se stal během velmi krátké doby jeden z nejuznávanějších spisovatelů nejen tehdejšího Československa, ale i Evropy. Koncem šedesátých let ale podlehl Ladislav Fuks politickému tlaku a stále zřetelněji se stavěl na stranu vládnoucího komunistického režimu. Poskytl spoustu rozhovorů do novin, v nichž chválil socialistické zřízení, stal se členem normalizačního Svazu spisovatelů a jeho servilita vůči mocným komunistickým funkcionářům byla mezi jeho literárními kolegy pověstná. Dopouštěl se také literárních poklesků, z nichž asi tím nejznámějším je \"Návrat z žitného pole\". Tím vším si zřejmě Ladislav Fuks zajišťoval možnost žít si po svém. To, jak viděl tehdy on sám sebe, nejlépe dosvědčuje právě \"Návrat z žitného pole\", v němž se objevuje scéna, kdy kůň, kterému propůjčil autor své jméno Fuks, dostává nový chomout.\n\nDva z jeho románů (\"Myši Natalie Mooshabrové\", \"Oslovení z tmy\") jsou zařazeny do literatury science fiction.\n\nLadislav Fuks prožil většinu svého osobního života v osamění, nebo ve společnosti mladíků s často kriminální minulostí, kteří se většinou živili prostitucí. Jen jednou se pokusil z této společnosti vymanit – a to když se v roce 1964 překvapivě oženil. Jeho ženou se stala bohatá Italka Giuliana Limiti a svatba proběhla v bazilice Santa Maria Maggiore v Miláně. Blahopřání k sňatku tehdy zaslal jak papež Pavel VI., tak i předseda Italské komunistické strany Palmiro Togliatti. Ladislav Fuks však na svatební hostině svedl rumunského číšníka, s nímž ze svatby uprchl a patrně i strávil noc. Když se poté dostal do Prahy, nechal se hospitalizovat na psychiatrii, aby unikl před svou rozezlenou novomanželkou. Je možné, že kromě „lásky na první pohled“ byl Fuks ke svatbě puzen také náhlým nápadem emigrovat do Itálie.\n\nV sedmdesátých a osmdesátých letech stále vydával další knihy a stále ho pravidelně navštěvovala tajná policie. Fuks si vedl deníkové záznamy svých rozhovorů s příslušníky StB, které ale po jeho smrti beze stopy zmizely. Posledním jeho velkým dílem byl obsáhlý román \"Vévodkyně a kuchařka\". Ladislav Fuks zemřel 19. srpna 1994 ve svém pražském bytě. Jeho tělo bylo objeveno až dva dny po úmrtí.\n\nDílo Ladislava Fukse je velice osobité a svébytné, vyznačuje se složitou metaforikou a stavěním příběhu na detailech a opakujících se motivech. Jeho tvorbu lze rozdělit do dvou období:\n\n\nV této době se Fuks začal soustřeďovat na válečné a poválečné události v širších souvislostech\n\nKromě výše uvedených děl je Ladislav Fuks také autorem několika kratších povídek. Byly vydány ve sbírkách:\n\nPovídky se vesměs věnují podobným tématům jako Fuksova románová tvorba a můžeme je rozdělit na:\n\n\n\n\nPovídky jsou laděny jako humoreska a připomínají tak útlý Fuksův román \"Nebožtíci na bále\".\n\n\n\n\n"}
{"id": "23820", "url": "https://cs.wikipedia.org/wiki?curid=23820", "title": "Tibia", "text": "Tibia\n\nSlovo Tibia má více významů:\n\n"}
{"id": "23822", "url": "https://cs.wikipedia.org/wiki?curid=23822", "title": "Focus groups", "text": "Focus groups\n\nFocus groups (ohniskové skupiny či skupinové diskuze) jsou jednou z metod získávání dat zejména v kvalitativním výzkumu. Používají se často v sociologii a psychologii, ale i v dalších oborech. Spočívají v moderované diskuzi, která má za cíl prozkoumat postoje, názory, mínění veřejnosti, často v souvislosti s marketingovým výzkumem, průzkumem spotřebitelských návyků, k určení účinnosti reklamy a podobně. \n\nVzhledem k tomu, že se jedná o kvalitativní metodu, výstupem bývají informace, které by se v kvantitativním dotazníku neobjevily, je tak zprostředkováno hlubší porozumění problému. Je tedy možné zjistit, jak lidé smýšlejí o nějakém problému, jaké názory se mezi nimi objevují, co ovlivňuje názor lidí na výrobky, politické strany atd. Míru tohoto vlivu, respektive počet lidí, kteří zastávají určitý názor, z tohoto typu výzkumu odvodit nelze, ani to není jeho cílem. \nFocus groups mají několik základních charakteristik, pravidel, podle kterých jsou většinou prováděny. Jedno sezení zahrnuje vždy přibližně osm až dvanáct (maximálně, menší počet je vhodnější) informátorů. Ti musí splňovat určité podmínky. Především bychom si měli být jisti, že mají co říci k danému tématu. To znamená, mají-li se vyjadřovat k nějakému výrobku, měli by být jeho spotřebiteli. Respondenti by měli být náhodně vybráni. Dále je třeba zajistit, aby se respondenti navzájem neznali a to z více důvodů. Za prvé by se diskuze v důsledku toho mohla vyvíjet nekontrolovaně a moderátor by nemusel některé věci odkrýt, což by vyústilo ve zkreslení výsledků (lidé, kteří se dobře znají, mohou „hrát“). Za druhé, když se budou respondenti znát, mohlo by to znamenat existující klientelistickou síť, ve které si lidé předávají kontakty, aby se mohli těchto výzkumů (často placených) účastnit. To je také nežádoucí, protože lidé, kteří se znají, představují většinou nějakou více či méně vyhraněnou skupinu, která může pak přinášet zkreslení do výzkumu. (například kdyby výzkum fast-foodového řetězce navštívili kolegové z ekologických zájmových sdružení). Nikdo z tázaných by neměl vyčnívat, mělo by být jasně uvedeno, že respondenti byli skutečně náhodně vybráni, avšak na základě určité charakteristiky a možné podobné zkušenosti.\nFocus groups se většinou konají v prostorné místnosti s dostatkem světla, dbá se na psychologické aspekty, které zaručí, aby se respondenti cítili dobře a uvolněně. Jsou usazeni u kulatého nebo oválného stolu, aby žádný z nich nezastával dominantní pozici při následné diskuzi (například v čele stolu); je jim nabídnuto občerstvení. Z celé diskuze je většinou pořizován audio nebo videozáznam, o kterém jsou respondenti předem informováni. Místnost, ve které se focus groups konají, bývá často vybavena jednocestným zrcadlem, za kterým se zpravidla nachází výzkumný tým a klient, který celý výzkum zadává. Společně sledují celou diskuzi, formulují hypotézy, dělají si poznámky, sledují tedy chování jednotlivých aktérů.\nPoslední důležitou složkou je osoba moderátora, tedy osoby, která celou diskuzi vede, ačkoliv nemívá dominantní roli. Moderátor pak vede diskuzi, pokládá respondentům otázky, používá projektivních otázek k testování názorů, parafrázování a jiných psychologických metod. Musí se neustále držet tématu a zaměřovat se (focus) na daný problém. Musí respektovat „intimní zóny“ respondenta, určuje téma rozhovoru a ukládá úkoly (třeba i nonverbální). Může vytvořit situace, do kterých by se respondent jinak nedostal, nesmí ale u respondenta vyvolat blok. \nJde mu především o to, co je cílem celého výzkumu. Proto musí sledovat a udržovat konverzaci a zaměřovat ji (focus) stále na hlavní téma diskuze. S co možná největší jistotou zjistit různé postoje k dané problematice a nejdůležitější aspekty, které tyto postoje ovlivňují. V rámci kvalitativního rozhovoru může chtít moderátor od respondenta jakákoli vysvětlení jeho činů a postojů. \n(Například je-li ten který výrobek oblíbený, je-li nějaký jiný, který mu konkuruje a proč, co je na studovaném výrobku dobré, co přitahuje zákazníky, co je na něm naopak nepřitažlivé, co odrazuje zákazníky atd.) \nFocus groups se provádějí často několikrát, ale i s jinou skupinou respondentů, a to z toho důvodu, že je třeba dosáhnout tzv. nasycenosti. Témata, preference a aspekty, související s výzkumem se totiž nemusí vyčerpat (a také většinou nevyčerpají) během jednoho sezení. Proto se provádí většinou tolik metod focus groups, dokud není dosaženo nasycenosti, resp. dokud se témata nezačnou opakovat. Cílem není, na rozdíl od jiných skupinových sezení, dojít ke společnému řešení, ale dozvědět se co nejvíce možných názorů a odlišných způsobů myšlení o daném tématu. V komerčním výzkumu bývají respondenti většinou za účast finančně odměněni. Záznam je opětovně analyzován za účelem nalezení toho, co mohlo přímo během diskuze respondentovi nebo výzkumnému týmu uniknout.\nUžití Focus groups rozhodně není omezeno jen na průzkum trhu, nicméně toto využití je v současné době nejčastější. Možné využití je při kompletování seznamu otázek pro individuální interview, při tvorbě otázek do dotazníku, při hodnocení odlišností zkoumaných prostředí nebo sociálních skupin, zejména jedná-li se o přechodné jevy či dočasná zastoupení osob, dále také při vytváření hypotéz založených na rozdílnosti názorů zkoumané populace nebo při ověření interpretace výsledků předchozích výzkumů, tedy jak účastníci těchto výzkumů hodnotí naše porozumění jejich sdělením.\nZjištěné charakteristiky se dají dále využit při kvantitativním výzkumu, který může zjistit, kolik lidí zastává ten který názor, jak moc je určitý důvod silný pro motivaci například ke koupi výrobku apod.\n"}
{"id": "23826", "url": "https://cs.wikipedia.org/wiki?curid=23826", "title": "Kyselina bromičná", "text": "Kyselina bromičná\n\nKyselina bromičná (HBrO) je jednou ze čtyř kyslíkatých kyselin vytvářených bromem. Lze ji získat až v 50% vodném roztoku. Vzniká rozpouštěním bromu ve vodě za současné přítomnosti chloru:\n\nPraktické využití mají její soli, které se nazývají bromičnany. Anion BrO má oxidační číslo −1. Bromičnany se používají jako okysličovadla. Připravují se rozkladem bromnanů:\n\nBromičnany se také mohou připravit tavením chlorečnanu draselného s bromidem draselným:\n\nJejich reakcí s roztoky bromidů vzniká volný brom:\n\n"}
{"id": "23831", "url": "https://cs.wikipedia.org/wiki?curid=23831", "title": "Kladské hrabství", "text": "Kladské hrabství\n\nHrabství kladské nebo též Kladsko (německy \"Grafschaft Glatz\") je historické české území, nyní v polském Dolnoslezském vojvodství.\n\nJeho území přibližně odpovídá současnému okresu Kladsko a jeho metropolí je město Kladsko (polsky \"Kłodzko\").\n\nCentrální část Kladska tvoří Kladská kotlina (\"Kotlina Kłodzka\"), která je ze všech stran obklopena horami. Na hranicích oblasti se rozkládají masív Králického Sněžníku (\"Masyw Śnieżnika\"), Orlické hory (\"Góry Orlickie\") a Bystřické hory (\"Góry Bystrzyckie\"), Stolové hory (\"Góry Stołowe\"), Javoří hory, Soví hory (\"Góry Sowie\"), Bardské hory (\"Góry Bardzkie\"), Rychlebské hory (\"Góry Złote\", \"Góry Bialskie\"). Jeho územím protéká několik řek, z nichž jsou nejdůležitější Kladská Nisa a hraniční řeka Divoká Orlice (\"Dzika Orlica\"). Kladská Nisa opouští území na severu u města Bardo. Většina Kladska patří do úmoří Baltského moře, nejzápadnější část do úmoří Severního moře. Z hlediska geologické regionalizace patří Kladsko z velké části do vnitrosudetské pánve.\n\nZ historického hlediska sousedí na jihu a západě s Čechami, na jihovýchodě s Moravou, na hřebenech Rychlebských hor s územím české části bývalého slezského Niského knížectví (Jesenicko), na severu pak sousedí s územím bývalých slezských knížectví Svídnického a Minsterberského.\n\nPokud jde o moderní členění, tak okres Kladsko sousedí s českými kraji Královéhradeckým, Pardubickým a Olomouckým, a polskými okresy Ząbkowice Śląskie, Dzierżoniów a Valbřich.\n\nÚzemí bylo osidleno již v prvním století, první písemná zmínka o vlastním městě pochází z Kosmovy kroniky. V kronice je zmíněno město \"Ciadzco\", které patřilo Slavníkovi, zakladateli rodu Slavníkovců. Územím Kladska vedla již od nejstarších dob obchodní stezka, při níž byl vystavěn hrad Kladsko, který dal dnešnímu území i městu jméno.\n\nPozději bylo území ovládnuto Přemyslovci. Nároky na území si však kladla i polská knížata, což vedlo k několika vojenským střetnutím. Roku 1003 se pokusil území obsadit Boleslav Chrabrý, ale záhy byl vyhnán císařem Jindřichem II. Roku 1080 se oženil Vladislav I. Herman s Juditou Přemyslovnou, dcerou českého knížete Vratislava II. Jejich syn, Boleslav III. Křivoústý si území nárokoval jako věno své matky. Soběslav I. vypálil město do základů, ale brzy jej vybudoval znovu včetně hradu, který zmodernizoval.\n\nRoku 1137 byla prostřednictvím císaře Lothara III. domluvena mírová dohoda, kterou se celé Kladsko stávalo majetkem českého knížete Soběslava I. Přemysl Otakar II. r, 1260 vyňal veškeré statky kláštera polického (Broumovsko) z moci královských úředníků župy kladské, díky čemuž je Broumovsko dosud součástí Čech. Po jeho porážce od císaře Rudolfa I, Habsburského byla župa přiznána doživotně vratislavskému knížeti Jindřichu IV. Probovi. Jakmile ale Jindřich zemřel (roku 1290), navrátilo se Kladsko zpět do českých rukou. Jan Lucemburský doživotně věnoval Kladsko coby české léno Jindřichu VI. Dobrému (1327 až 1335) a poté Boleslavu II. Minsterberskému (1336 až 1341).\n\nRoku 1348 se stalo Kladsko součástí zemí Koruny české. Území následně bohatlo a vyvíjelo se až do husitských válek v první polovině 15. století, během kterých došlo k poměrně velkému úbytku obyvatel způsobeném hlavně morem, válkou, požáry a povodněmi. Ekonomika oblasti se vzpamatovala až v průběhu 16. století.\n\nRoku 1459 (dekret ze 17. prosince 1462) ustanovil Jiří z Poděbrad Kladsko hrabstvím a udělil mu znak: dva zlaté šikmé pásy v červeném poli. Hrabství poté náleželo jako léno jeho synům. Od zadlužených králových potomků je roku 1501 odkoupil sešvagřený hrabě Oldřich z Hardeggu. Rod Hardeggů pak hrabství roku 1534 prodal králi Ferdinandovi. Titul hrabat Kladských však Hardeggové používají dodnes. Podle výsad z let 1472 a 1578 nemělo být odloučeno od Českého království. Až do slezských válek to byl jeden z tzv. vnějších krajů Čech. Ztráta Kladska byla potvrzena vratislavským, drážďanským i cášským mírem, a poté Kladsko připadlo Prusku, které je začlenilo do Slezska (až roku 1818 – do té doby požívalo statut země odlišné od Slezska). Po 2. světové válce (1945) bylo Kladsko začleněno do Polska, následný československo-polský spor o Kladsko byl urovnán mezistátními smlouvami z let 1947 a 1958. 1. června 1975 se Kladsko stává součástí vojvodství Wałbrzych. Na základě správní reformy z roku 1998 zde existuje od 1. ledna 1999 v rámci Dolnoslezského vojvodství okres Kladsko, jenž má totožný rozsah jako historické území. Od roku 1995 je Kladsko součástí Euroregionu Glacensis.\n\n\n\nSamostatné rytířské statky\n\nSvobodné rychty\n\nKomorní dvory a vsi\n\nKrajina Kladska je velice malebná a přitažlivá, její kultura a dějiny pestré, proto se jedná o turisticky atraktivní oblast se značným turistickým potenciálem. Na území se kromě několika chráněných krajinných oblastí nalézá také Národní park Stolové hory (\"Park Narodowy Gór Stołowych\"). Kladsko je oblastí s největším výskytem léčivých a minerálních pramenů na území Polska. Nejen ve středověku zde byla naleziště drahých kovů, důkazem toho je velký počet důlních prací, které dnes slouží také jako muzea.\n\nV Kladsku je mnoho sakrálních staveb a míst. Patrně nejproslulejší je poutní místo ve Vambeřicích (\"Wambierzyce\").\n\nV západní části Kladska okolo města Chudoba (\"Kudowa-Zdrój\") existoval tzv. Český koutek.\n\n\nKe Kladsku je v jedné z hypotéz vztahováno úsloví „za krále Klacka“ (ve východních Čechách „za klackýho krále“), označujícího velmi dávnou dobu, „když v Kladsku v době, jakou už nikdo nepamatuje, vládl mocný král“, což může být například odkaz na knížete Slavníka, resp. na dobu před vyvražděním Slavníkovců.\n\n\n\n"}
{"id": "23847", "url": "https://cs.wikipedia.org/wiki?curid=23847", "title": "Planetární sonda", "text": "Planetární sonda\n\nPlanetární sonda je kosmická sonda, jejímž hlavním úkolem je průzkum pevných těles sluneční soustavy, především planet, jejich satelitů (měsíců) a planetek a jejich bezprostředního okolí. \n\nSondy byly vybaveny souborem vědeckých přístrojů, mezi než patří zejména:\n\n\n"}
{"id": "23848", "url": "https://cs.wikipedia.org/wiki?curid=23848", "title": "Zadar", "text": "Zadar\n\nZadar ( ; dalmatsky \"Jadera\") je město v chorvatské Dalmácii, na pobřeží Jaderského moře, 200 km jižně od Záhřebu. V roce 2011 zde žilo 75 062 obyvatel a je pátým největším chorvatským městem. Je správním centrem stejnojmenné župy.\n\nVlastní město mělo v roce 2011 71 471 obyvatel a skládalo se z 22 čtvrtí. Kromě vlastního města k němu administrativně náleží dalších 14 sídel: Babindub, Brgulje, Crno, Ist, Kožino, Mali Iž, Molat, Olib, Petrčane, Premuda, Rava, Silba, Veli Iž a Zapuntel. Celá tato aglomerace pak měla v roce 2011 75 062 obyvatel.\n\nV nejstarších dobách se město nazývalo Iader (nijak nesouvisí se jménem moře), později latinsky \"Diadora\" (Konstantin VII. Porfyrogennetos jej uvádí ve svém díle De Administrando Imperio, možná šlo o chybu v přepisu Di iadora). Druhé -\"a\"- ve slově Zadar je pohyblivé, takže správné skloňování je \"do Zadru\", \"v Zadru\" atp. Použití tvaru \"Zadaru\" je však v češtině též přípustné.\n\nPatronem města je svatý Chrysogon (\"Krševan\"). Podle legendy byl Krševan křesťanský mučedník. Jak rytíř císaře Diokleciána přijal křesťanství. Císař jej dal uvěznit a později stít a hodit do moře. Tělo bylo z moře vytaženo, zázračně spojeno s hlavou a přeneseno do Zadaru. Zde se po přímluvách k němu stalo několik zázraků a v roce 1632 ochránil město od moru. Vděční obyvatelé mu v kostele sv. Krševana v roce 1701 dali vybudovat velký oltář.\n\nUž v době 9. století př. n. l. byl dnešní Zadar osídlen ilyrským kmenem Liburnů. V dobách těsně před přelomem našeho letopočtu Zadar připadl do správy Římské říše, kde však měl svojí autonomii. Po pádu západořímské říše se stal centrem Dalmátské provincie ve Východořímské (Byzantské) říši a sídlem jejího správce. Po vpádu Slovanů do Dalmácie přetrval Zadar pod správou Byzance a stal se jedním z center zbývající latinské populace (Slované potomkům římských měšťanů v Dalmácii říkali Latini).\n\nByzantská říše v oblasti postupně ztrácela vliv a o strategicky významné město usilovala Benátská republika. Než dosáhla natrvalo svého cíle, město se osamostatnilo a na začátku 11. století sem pronikli Chorvati, kteří Zadar s přestávkami ovládali. Později, ve 12. století, válčil Zadar častokrát s Benátkami, po několika útocích ale prohrál a byl vypleněn vojsky Benátek a čtvrté křížové výpravy (1202). Následovalo několik povstání, ale stejně došlo k připojení Zadaru pod uherskou vládu. Ladislav I. Neapolský, neapolský král a titulární uherský král (z rodu Anjouvců) vzdal své pomyslné nároky na Dalmácii i Zadar, který několik let fakticky držel, Benátkám. Město bylo 31. července 1409 prodáno za velmi malou sumu 100 000 dukátů. Benátkám pak Zadar podléhal následující čtyři století. Nová benátská vláda zrušila městu jeho autonomii, což vedlo ke stagnaci.\n\nPo pádu Benátské republiky roku 1797 připadl Zadar campoformijským mírem spolu s celou Dalmácií pod vládu Habsburské říše (od r. 1804 Rakouské císařství). Ale už r. 1809 se Rakousko muselo města vzdát ve prospěch napoleonské Francie. Napoleon Zadar začlenil pod nově vytvořené Ilyrské provincie, v jejichž rámci zůstal až do roku 1816. Celá Dalmácie byla Vídeňským kongresem vrácena Rakousku, které tu utvořilo korunní zemi Dalmatské království. Jeho hlavním městem se stal právě Zadar. Dalmácie zůstala korunní zemí Rakouska (a po roce 1867 Rakouska-Uherska, v jehož rámci spadala do Předlitavska) až do konce 1. světové války. Disponovala zemskou samosprávou, jejímž nejvyšším orgánem byl Dalmatský zemský sněm.\n\nPo první světové válce se roku 1920 Zadar, už předtím obsazený italskou armádou, stal podle Rapallské smlouvy součástí Itálie, jež okolo něj zřídila enklávu (104 km²). Město, z téměř tří čtvrtin italskojazyčné, pak po celé meziválečné období tvořilo důležitou oporu italské moci na Jadranu. Za druhé světové války byl Zadar jako důležitá fašistická pevnost mnohokrát bombardován britským a americkým letectvem. Po osvobození roku 1944 byl v rámci Chorvatska začleněn do Jugoslávie; Italové byli povětšinou vyhnáni a město bylo znovu osídleno Chorvaty z vnitrozemí. Po válce se stalo město turistickým centrem. To však trvalo jen do balkánských válek v roce 1991, kdy bylo ostřelováno Jugoslávskou lidovou armádou, která jej dva roky obléhala.\n\nHistorická část města leží na poloostrově, který je od pevniny oddělen Zadarským kanálem. V Zadaru jsou pozůstatky z dob římské vlády, jsou to hlavně části opevnění, z nichž však byla většina zbořena za dob rakouské nadvlády. Také se zachovalo římské fórum, chrám a bazilika a mnoho kostelů a klášterů ze středověku. Obranný systém Zadaru byl zapsán na seznam světového kulturního dědictví UNESCO společně s dalšími lokalitami pod jednotným zápisem „Benátské obranné stavby z období 15. až 17. století: Stato da Terra – západní Stato da Mar“.\n\n\nMěsto leží poblíž dálnice A1 ze Záhřebu do Dubrovníku. V roce 1966 byla vybudována železnice do Kninu, který leží na železniční trati ze Záhřebu do Splitu. Z přístavu jezdí trajekt do italské Ancony. Mezinárodní letiště leží asi 14 km východně od města u obce Zemunik.\n\n\n"}
{"id": "23855", "url": "https://cs.wikipedia.org/wiki?curid=23855", "title": "Jack Kilby", "text": "Jack Kilby\n\nJack St. Clair Kilby (8. listopadu 1923 Jefferson City, USA – 20. června 2005 Dallas, USA) byl americký elektroinženýr, který v roce 2000 obdržel Nobelovu cenu za fyziku (společně s dalšími dvěma vědci). Během práce ve společnosti Texas Instruments (TI) v roce 1958 vynalezl integrovaný obvod. V téže době učinil tentýž objev Robert Noyce pracující ve společnosti Fairchild Semiconductor.\n\nKilby se narodil v Jefferson City v Missouri. Většinu svého dětství strávil v Great Bendu v Kansasu, kde vystudoval tamní vysokou školu. Na jeho život zde upozorňují poutače u cest před vstupem do města.\n\nKilby obdržel titul bakaláře v oblasti přírodních věd na University of Illinois at Urbana-Champaign v roce 1947 spolu s titulem elektroinženýra. Magisterského titulu dosáhl na Univerzitě ve Wisconsinu v roce 1950, zatímco souběžně pracoval ve společnosti Centralab v Milwaukee.\n\nV létě 1958 pracoval Kilby jako nově přijatý inženýr v TI, který dosud neměl právo na letní prázdniny. Léto strávil prací na problému návrhu obvodů, kterému se běžně říkalo „tyranie množství,“ a dospěl k závěru, že ekonomickým řešením může být použití polovodičů jako základu všech součástek obvodu, což dovolí vytvořit obvod na jediné polovodičové desce. Svůj objev prezentoval 12. září před vedením Texas Instruments: ukázal jim kus germania, na kterém byl vyleptán obvod oscilátoru, k němuž byl dráty připojen osciloskop. Zmáčkl tlačítko a osciloskop ukázal spojitou sinusoidu, což dokazovalo, že jeho integrovaný obvod pracuje, a že tedy problém vyřešil. Patent na „Jednodílný obvod vytvořený z germania“, první integrovaný obvod, byl podán 6. února 1959.\n\nMezi léty 1978–1985 působil jako profesor elektroinženýrství na Texas A&M University. V roce 2000 obdržel za své převratné objevy Nobelovu cenu za fyziku. Je po něm pojmenován klopný obvod JK a Kilbyho centrum, výzkumné centrum TI pro výrobu na bázi křemíku.\n\nKromě integrovaného obvodu je Kilby patentujícím vynálezcem přenosné kalkulačky (1966, byla založena na integrovaném obvodu umějícím sčítat, odčítat, násobit a dělit) a termální tiskárny užívané v datových terminálech. Celkem držel 60 patentů.\n\nKilby zemřel 20. června 2005 v texaském Dallasu po krátkém zápasu s ne-Hodgkinovým lymfomem.\n\n\n"}
{"id": "23856", "url": "https://cs.wikipedia.org/wiki?curid=23856", "title": "Kladsko", "text": "Kladsko\n\nKladsko (polsky \"Kłodzko\" [kuodsko], německy \"Glatz,\" latinsky\" Glacium, Glacensis\" \"urbs)\", je okresní město na jihu polského Dolnoslezského vojvodství, centrum současného okresu Kladsko a historického Kladského hrabství. Město leží uprostřed Kladské kotliny na Kladské Nise. Žije zde obyvatel.\n\nPrvní zmínka o městu pochází od kronikáře Kosmy, který jej nazývá \"castellum Kladsko\" a uvádí, že v roce 981 byl jeho majitelem Slavník, otec svatého Vojtěcha. V Kladsku prožil své dětství první pražský arcibiskup Arnošt z Pardubic, který je zde i pochován. Dominantou města je pevnost se systémem podzemních chodeb. Pro jeho historické památky a podobnost s českou metropolí se městu občas přezdívá \"Malá Praha\".\n\nNejvětší město kladského okresu (Powiat Kłodzki), dřívější hlavní město Kladského hrabství. Leží v severovýchodní části Kladské kotliny na úpatí pohoří Góry Bardzkie (německy \"Warthagebirge\") v nadmořské výšce okolo 290-360 m n. m. Nejnižším místem je ústí Ścinawki (čes. Stěnavy) v místní části Ustronie. Naopak nejvyšším bodem je úbočí hory Czerwoniak na jihu při hranicí s obcí Krosnowice.\n\nPrvní zmínka o městě pochází z roku 981 z Kosmovy kroniky, která se zmiňuje o \"castelum Kladsko.\" Jméno českého původu pochází od dřevěných klád, které sloužily buď jako opevnění pohraniční pevnosti nebo jako můstky v neprostupném terénu.\n\nVe vrcholném středověku němečtí kolonisté přejali původní název v německé formě \"Glatz\", jež se nám poprvé připomíná k roku 1291. Podle pozdějších teorií německých nacionalistů mělo být město založeno Římany. Tuto domněnku měly potvrdit nálezy římských mincí a název města odvozený z latinského \"Glacium\" (čes.\" led\"). Do 19. století se objevovaly názory, že město založil Jindřich I. Ptáčník nebo Karel Veliký.\n\nPolský název Kładzko zmínil poprvé polský spisovatel Józef Lompa v knize \"Krótki rys jeografii Szląska dla nauki początkowej\" vydané r. 1847 v Głogówku. Po připojení města k Polsku byl užíván název \"Kładzko\", později ve zpolonizované formě \"Kłodzko\".\n\nVe znaku města je stříbrný dvouocasý (český) lev se zlatou korunou v červeném poli. Tradice přisuzuje udělení znaku českému králi Přemyslu Otakarovi II. v polovině 13. století. Nejstarší vyobrazení znaku se dochovalo na 1. typáři městské pečeti z konce 13. století s latinským nápisem \"SIGILLVM CIVIVM CLATZENSIS CIVITATIS\", v českém překladu \"Pečeť občanů Kladské obce\". Kopie pečetidla je uložena ve sbírce kladského Zemského muzea.\n\nVlajka města vychází z barev a vlajky Kladského hrabství. Skládá se ze dvou podélných pásů - červeného dole a zlatého nahoře. Vlajka byla schválena radou města roku 1990. Je vyvěšována při setkání partnerských měst a při místních událostech.\n\nPrvotní raně středověká osada v místě dnešního města vznikla na jedné z větví Jantarové stezky. Do konce 10. století oblast i hrad údajně ležely v autonomním slavníkovském knížectví. Právě první písemná zmínka v Kosmově kronice o Kladsku z roku 981 souvisí se smrtí libického knížete Slavníka, otce svatého Vojtěcha. Kosmovu zprávu je však nutno chápat tak, že v Kosmově době bylo Kladsko součástí českého státu.\n\nV 11. století bylo Kladsko předmětem sporů mezi Přemyslovci a Piastovci, kteří jej dokonce roku 1003 nakrátko opanovali. Kladským mírem, který byl uzavřen mezi českým knížetem Soběslavem I. a polským knížetem Boleslavem III. Křivoústým roku 1137 se Kladsko stalo natrvalo součástí Čech. Od konce 12. století začala v podhradí vznikat trhová ves obývaná Čechy, severně od dnešního náměstí vznikalo německé osídlení. Dalším impulsem ke kolonizaci byl příchod řádu Johanitů do Kladska roku 1169.\n\nKdy se z trhové vsi v podhradí stalo město nevíme přesně, neboť lokační listina se nám nezachovala. Někteří historici soudí, že se tak mohlo stát už roku 1223. První zmínka o kladském rychtáři pochází z 29. března 1275. Jedná se tedy o vládu Přemysla Otakara II. Josef Žemlička ve své publikaci P\"řemysl Otakar II. král na rozhraní věků\" (str. 211-212) píše: \"\"Městská obec převzata králem se formovala v příhraniční Žitavě (Zittau), v polovině 13. století se počal rozvíjet městotvorný proces v kladské kotlině, na předním místě obec pod hradem Kladsko.\"\" Na kladském hradě řídili správu kraje královští purkrabí. Středověká lokace města mu dala půdorys, který byl s malými změnami zachován dodnes.\n\nV roce 1310 založili Johanité ve městě farní školu, jejímž žákem byl mimo jiné i první pražský arcibiskup Arnošt z Pardubic. Jeho přičiněním přišli roku 1350 z Roudnice nad Labem do Kladska Augustiniáni-kanovníci, kteří zde založili klášter Panny Marie, fundaci Arnošta z Pardubic a jeho bratří Smila a Viléma. Arnošt z Pardubic byl také roku 1344 donátorem oltářní archy, ze které se dochoval střední deskový obraz Kladské madony, který byl v roce 1805 prodán a je dosud ve Státních muzeích v Berlíně (Gemaeldegalerie).\n\nRozmach Kladska byl zastaven během husitských válek, kdy při přípravě obrany města byla pobořena předměstí. Ve stejné době ale bylo město rozšířeno až ke špitálu sv. Jiří (jižní část Frankenštejnského předměstí). K zadlužení města došlo v letech 1431 - 1437 za Půty staršího z Častolovic, jemuž kladský kraj připsal císař Zikmund roku 1431. Ke konsolidaci poměrů Kladska přispělo až panování krále Jiřího z Poděbrad, který roku 1458 učinil hlavním městem Kladského hrabství. Od jeho zadlužených synů koupil hrabství i s městem roku 1501 Ulrich von Hardeck. Období prosperity města ukončila až třicetiletá válka.\n\nTé předcházelo období napětí mezi panujícím rodem Habsburků a protestantským Českým královstvím. Roku 1562 byla většina obyvatel luterány a převzali také farní kostel. V té době ukončily ve městě činnost kláštery mendikantských řeholí františkánů a bernardinů (odnož františkánů). Z jejich klášterních budov se na čas staly špitály a zahrady posloužily jako hřbitovy pro obyvatele předměstí. Na počátku třicetileté války stálo město na straně krále Fridricha Falckého. Až v roce 1622, bylo jako jedna z posledních povstaleckých pevností dobyto Habsburky. Kladský hrad i s budovami kláštera augustiniánů-kanovníků byly při dobývání pobořeny, a proto byly nahrazeny stavbou moderní pevnosti s nárožními bastiony a věncem kasemat. Fortifikační práce provedl mezi lety 1680–1702 mistr Jakub Carove.\n\nPo prohrané První slezské válce bylo roku 1742 Vratislavským mírem Kladské hrabství odtrženo od Čech a připojeno jako země s zvláštním postavením k Prusku. Pruský král Fridrich II. Veliký oceňoval strategickou polohu města, proto přistoupil k celkové modernizaci a přestavbě pevnosti. Ačkoliv během sedmileté války byla roku 1760 pevnost a s ní i město dobyty zpět habsburskými vojsky, muselo být Prusům vráceno roku 1763 na základě Hubertusburského míru. Naposled byla pevnost obléhána Napoleonovými vojsky roku 1807.\n\nMezi léty 1862–1905 byly vybudovány železniční tratě spojující město s Vratislaví (Wrocław), Waldenburgem (Wałbrzych), Chudobou (Kudowa) a s Ústím nad Orlicí přes Lichkov. Mezi léty 1864-74 byl vybudován velký nemocniční komplex v místní části Hassitz (Jurandów). V roce 1877 pozbylo město statutu pevnosti, což umožnilo svobodný stavební vývoj. Mezi léty 1880–1911 byly zbořeny městské brány a většina hradeb. Město se začalo rozrůstat na jih, východ i západ.\n\nV meziválečném období byly postaveny další čtvrti kolem Starého města a v roce 1939 čítalo Kladsko 22 tisíc obyvatel. Během druhé světové války byl v pevnosti zajatecký tábor a pobočka koncentračního tábora Gross-Rosen. Na samém konci války bylo město opět prohlášeno pevností (Festung Glatz), která se měla bránit do poslední chvíle. Nakonec se tak nestalo a sovětská vojska obsadila město 9. května 1945 bez boje. Území bývalého Kladska spolu s městem připadlo rozhodnutím Spojenců Polsku, ačkoliv si oblast z historických i národnostních důvodů nárokovalo Československo. Vznikl tak Československo-polský spor o Kladsko, který vysídlením Němců a Čechů a přílivem Poláků z východu skončil ve prospěch Poláků podepsáním mezistátní smlouvy v roce 1958.\n\nKladsko je příkladem dobře zachovalého středověkého městského půdorysu, sevřeného terénním reliéfem a obranným systémem hradu, později pevnosti. Nejstarší část města stojí na levém břehu řeky Kladské Nisy, na úpatí zámeckého návrší (Góra zamkowa). To je důvodem, proč se ve Starém městě vyskytují tak velké výškové rozdíly: mezi náměstím (Rynek) a hladinou řeky je to až 20 metrů, mezi pevností a řekou je to až 60 metrů. Výsledkem je strmý spád mnohých ulic, které jej překonávají často pomocí schodů. Staré město je od ostatních částí města odděleno pásem zeleně, která vyrostla v místech původního opevnění.\n\nO málo mladší je místní část města na ostrově (wyspa Piasek), který byl ve středověku vytvořen písčitými nánosy zeminy mezi mlýnském náhonem (Młynówka) a Kladskou Nisou. Dominantou celého města je bastionová pevnost na výše zmíněné Górze Zamkowej a ještě menší pomocná pevnost na Owczej Górze. Také dříve samostatné vsi jako Ustronie, Jurandów, Leszczyny, Zagórze byl ve 20. století připojeny k městu, ale zachovaly si svůj původní půdorys lánových vsí.\n\nZa hranicí historických předměstí na východě města byla v druhé polovině 20. století vystavěna panelová sídliště.\n\n\n\n\n\n\n"}
{"id": "23858", "url": "https://cs.wikipedia.org/wiki?curid=23858", "title": "Maxmilián Josef Sommerau-Beckh", "text": "Maxmilián Josef Sommerau-Beckh\n\nMaxmilián Josef svobodný pán Sommerau-Beckh (21. prosince 1769 Vídeň – 31. března 1853 Olomouc) (\"něm.: Maximilian Joseph Gottfried von Sommerau Beeckh\") byl kardinálem a arcibiskupem olomouckým v letech 1836 až 1853.\n\nV roce 1809 získal ještě jako vojenský kaplan Zlatý Záslužný kříž pro vojenské duchovní I. typu.\nV letech 1831–1836 byl proboštem Metropolitní kapituly v kostele svatého Václava v Olomouci.\n\nPomohl vybudovat nemocnici vincentek v Kroměříži a nechal přebudovat Podzámeckou zahradu v Kroměříži včetně strže na řece Moravě zajišťující vodní hospodářství zahrady. Taktéž nechal obnovit a vyzdobit kostel sv. Mořice. V kostele sv. Mořice nechal vybudovat tzv. \"Křestní kapli\" v níž podle vlastního přání také odpočívá.\n"}
{"id": "23861", "url": "https://cs.wikipedia.org/wiki?curid=23861", "title": "Dolní Rakousy", "text": "Dolní Rakousy\n\nDolní Rakousy nebo i Dolní Rakousko ( ) je spolková země na severovýchodě Rakouska, obklopující svým územím Vídeň, která byla do 31. prosince 1921 její součástí. Dolnorakouskou metropolí je od 10. července 1986 Sankt Pölten (česky \"Svatý Hypolit\"). Předtím byla hlavním městem Vídeň. Od roku 1997 zasedá v Sankt Pöltenu i dolnorakouský zemský sněm.\n\nNa severozápadě sousedí s Českem (Čechami), na severu s Moravou, na severovýchodě na řece Moravě se Slovenskem. Dále v rámci Rakouska sousedí Dolní Rakousy s Vídní, na západě s Horními Rakousy, na jihu se Štýrskem, na jihovýchodě s Burgenlandem.\n\nCelou zemí protéká od západu na východ evropský veletok Dunaj, v jehož okolí a též při řece Moravě zde převažují nížiny. Severovýchod Dolních Rakous tvoří převážně pahorkatiny a nížiny, zatímco na severozápadě převažují vrchoviny. Na jihu Dolních Rakous se zvedají Alpy, které na hranici se Štýrskem dosahují nadmořské výšky přes 2000 metrů. Nejvyšší horou dolnorakouských Alp je se svými 2 076 metry Schneeberg zvaná též Klosterwappen.\n\nSoučástí Dolních Rakous bylo od středověku až do počátku 20. století také Západní Vitorazsko, Valticko a Dyjský trojúhelník. Tato území byla v roce 1920 postoupena Československu a od roku 1993 jsou součástí Česka.\n\nDolní Rakousy se tradičně člení na 4 čtvrtě (\"Viertel\"), které však netvoří administrativní celky, ani se jejich hranice mnohdy neshodují s hranicemi správních celků. Administrativně se pak Dolní Rakousy člení na 21 politických okresů \"(Bezirke)\" a 4 statutární města \"(Statutarstädte)\".\n\n\n\n\n\n\n"}
{"id": "23863", "url": "https://cs.wikipedia.org/wiki?curid=23863", "title": "Pyrit", "text": "Pyrit\n\nPyrit (též železný pyrit, či kyz železný, chemicky disulfid železnatý) je velmi hojný minerál a důležitá železná ruda. Obvykle má zlatavou barvu, pro kterou bývá někdy neznalými zaměňován se zlatem, proto se mu taky někdy říká zlato hlupáků či kočičí zlato. Často se ale může objevovat se zelenalým nádechem, nebo kovově modrými, červenými a zelenými povlaky, které se odborně nazývají náběhové barvy. Je to nejrozšířenější sulfid v zemské kůře vůbec. Název \"pyrit\" pochází z řečtiny a je odvozen od slova oheň, protože po úderu z něj často odlétají jiskry.\n\nPyrit vzniká v širokém rozmezí podmínek. Například 2000 m pod povrchem krystalizací z horkých hydrotermálních roztoků, dále může vznikat srážením z vod v usazeninách, který má velký podíl organických částí (na jeho vzniku se podílejí organické bakterie), jako akcesorie v magmatických horninách, častým minerálem magmatických likvačních ložisek.\n\nJeho chemický název je disulfid železnatý. Nejčastěji je zrnitý, kusový, vtroušený, ale občas je možné nalézt i v podobě radiálně paprsčitých, hlízovitých či ledvinovitých agregátů. Často se nacházejí dobře omezené krystaly ve tvaru krychle. Od zlata se pozná podle rozdílného vrypu, který má černý a podle toho, že není kujný. Oproti chalkopyritu má vyšší tvrdost. Pyrit vystavený venkovním vlivům se přemění na limonit a kyselinu sírovou respektive sírany. Při otloukáním kladivem je možno cítit charakteristický zápach po síře a vidět jiskry. Pyrit je polovodič.\n\nPyrit se těží v hlubinných dolech, jelikož není na zemském povrchu stabilní.\n\nPyrit je hlavní sirnou rudou železa, kde se také využívá při výrobě železa nebo v dřívějších dobách při výrobě kyseliny sírové. V dnešní době slouží jako důležitý zdroj pro získávání mědi, kobaltu, niklu, zlata, stříbra, selenu a thalia. Zřídka jsou menší samostatné a dokonalé krystaly zpracovávány jako drahé kameny (facetové brusy, kabošony).\n\nDále se používá k získání síranu železnatého a někdy se používá i na výrobu síry. Někdy bývá těžen pro malou příměs mědi nebo zlata. Jako ruda železa se však používá jen zřídka pro velkou energetickou náročnost takové výroby. Většinou pouze v případech, kdy nejsou k dispozici jiné typy vhodných železných rud. Velké krystaly jsou mineralogicky cenné. V minulosti se mohl používat i jako ozdobný kámen, např. jako ozdoba inckých zrcátek. Používal se také v křesadlech.\n\nJako nezajímavý minerál bývá často ponecháván na výsypkách spolu s jalovinami. V takových případech může vlivem vlhkosti oxidovat a při tom vzniká kyselina sírová, která může velmi negativně ovlivnit okolní prostředí. Vznikají kyselé důlní vody, které jsou velkou ekologickou zátěží i stovky let po skončení aktivní těžby nerostných surovin. Pyrit může být často nežádoucí příměsí v případě například nerudných surovin. Nezřídka může být nebezpečná jeho tendence k oxidaci.\n\nVýznamné je pražení pyritu:\n\nTato reakce je závislá na vysoké teplotě, potřebná teplota je okolo 700 °C a udržuje se v chodu vlastním uvolněným teplem. Je důležitá pro výrobu kyseliny sírové jako zdroj oxidu siřičitého (SO).\n\n\n\n"}
{"id": "23866", "url": "https://cs.wikipedia.org/wiki?curid=23866", "title": "Alsasko-Lotrinsko", "text": "Alsasko-Lotrinsko\n\nŘíšská země Alsasko-Lotrinsko ( ) je historický německý správní útvar existující v letech 1871 (po prusko-francouzské válce území získalo Německo) do roku 1918 (kdy je bylo nuceno odevzdat zpět Francii v důsledku porážky v první světové válce) na území dnešních francouzských departementů Bas-Rhin, Haut-Rhin a Moselle. Metropolí regionu byl Štrasburk.\n\nV době druhé světové války bylo území od roku 1940 znovu součástí Německa, od jejího konce v roce 1945 však už až dodnes náleží Francii jako region Alsasko a departement Moselle (součást regionu Lotrinsko). Francouzská vláda proto ve vztahu k tomuto území upřednostňuje označení \"Alsasko-Moselsko\" ( ).\n\nNa území bývalého Alsaska-Lotrinska dodnes i v rámci Francie platí některé speciální právní předpisy, tzv. místní právo ( ), zachovávající platnost některých německých zákonů a naopak neaplikující některé zákony francouzské, které byly ve zbytku Francie zavedeny v době, kdy Alsasko-Lotrinsko nebylo její součástí.\n\n"}
{"id": "23867", "url": "https://cs.wikipedia.org/wiki?curid=23867", "title": "Oldřichův dub", "text": "Oldřichův dub\n\nOldřichův dub patří k nejznámějším památným stromům Česka. Roste v severní části obce Peruc pod zámkem nad potůčkem a vydatným pramenem.\n\n\nKmen je dutý, ošetřený a u země se rozšiřuje v mohutné kořenové náběhy. Dutina byla v minulosti opakovaně vypálena vandaly (1993, 1995), ale strom požár přežil. Kmen se dělí ve výšce 5 metrů na tři kosterní větve. Dub pomalu dožívá. Věk 1000 let většinou bývá udáván na základě pověsti (níže). Někteří odborníci se ale domnívají, že by (podobně jako u Svatováclavského dubu) mohlo jít o mladší strom, na který se pověst po zániku původního dubu přesunula.\n\nStav stromu je monitorován a průběžně jsou realizována preventivní opatření, která předcházejí zhoršování stavu. Roku 1991 byl proveden konzervační zásah. K další odborné sanaci došlo roku 1997, řešeny byly především škody způsobené požárem ze 13. na 14. srpna 1995). V roce 2001 byla upravena bezpečnostní vazba a provedeno odlehčení větví, roku 2008 došlo na odstranění suchých větví, úpravu konkurenčních dřevin a kontrolu vazby. 27. května 2011 byl za přítomnosti sedmi odborníků a zástupců místních organizací zpracován odborný posudek a plán na ošetřování stromu po následujících 20 let. Zahrnuje odlehčovací úpravy, aby nedošlo k rozlomení stromu a úpravu okolní zeleně, která konkuruje památnému dubu.\n\nOldřichův dub je spojen s českými dějinami, objevuje se již v \"Dalimilově kronice\". Podle pověsti potkal zde přemyslovský kníže Oldřich (vládl v letech 1012–1034) Boženu, kterou poté pojal za ženu, a z jejich nelegitimního svazku se narodil jeho jediný syn, pozdější kníže Břetislav I. Některé verze pověsti uvádějí, že Božena byla zadaná a po odchodu s Oldřichem se její opuštěný milenec – či snad manžel – na dubu oběsil.\n\nDub zahrnuli do svého díla například František Nepil nebo Miroslav Horníček, z výtvarníků pak František Ženíšek a Adolf Liebscher.\n\n"}
{"id": "23875", "url": "https://cs.wikipedia.org/wiki?curid=23875", "title": "Sluneční sonda", "text": "Sluneční sonda\n\nSluneční sonda, též zvaná solární sonda je kosmická sonda, vypuštěná mimo sféru gravitačního vlivu Země s cílem studia Slunce a jeho vlivu na meziplanetární prostředí. \n\nZa tím účelem jsou tyto sondy vybavovány vědeckými přístroji, mezi něž patří zejména:\n\nZ hlediska drah využívaných pro sluneční sondy je můžeme rozdělit do tři základních skupin:\n\n\nDo mimořádné blízkosti ke Slunci se dostaly v minulosti též planetární sondy Mariner 10 a MESSENGER určené pro výzkum planety Merkur. Tyto sondy však nebyly specificky vybaveny pro důkladnější průzkum Slunce a proto zde nejsou v tabulkách zahrnuty.\n\nSonda ISEE-3 byla po splnění úkolů v libračním centru 20. června 1982 vyvedena z tohoto bodu a zaměřena ke dvěma kometám (viz tabulka); současně s tím byla přejmenována na ICE.\n\nKromě slunečních sond zkoumala Slunce z oběžných drah kolem Země celá řada slunečních družicových observatoří.\n\n"}
{"id": "23876", "url": "https://cs.wikipedia.org/wiki?curid=23876", "title": "Jasan u Starého Bydžova", "text": "Jasan u Starého Bydžova\n\nPamátný jasan ztepilý (\"Fraxinus excelsior\") roste v jihovýchodní části obce Starý Bydžov, vlevo od silnice vedoucí do Nového Bydžova v okrese Hradec Králové.\n\nJasan má obvod kmene 660 cm, výšku 20 m a stáří asi 250 let. Patří mezi pět největších jasanů v ČR.\n"}
{"id": "23890", "url": "https://cs.wikipedia.org/wiki?curid=23890", "title": "Alastair Reynolds", "text": "Alastair Reynolds\n\nAlastair Reynolds (* 13. března 1966 Barry, Velká Británie) je velšský autor science fiction. Specializuje se hlavně na space opery a hard science fiction.\n\nRaná léta svého života strávil v Cornwallu, poté se vrátil zpátky do Walesu, kde na univerzitě v Newcastlu absolvoval fyziku a astronomii. Po získání doktorátu na skotské univerzitě St. Andrews roku 1991 se odstěhoval do Nizozemska, kde potkal svou partnerku Josette. Následovalo zhruba dvacet let vědecké práce jako astrofyzik – z toho deset let pro Evropskou kosmickou agenturu.\n\n\n\n\n\n\n\n"}
{"id": "23897", "url": "https://cs.wikipedia.org/wiki?curid=23897", "title": "Amblygonit", "text": "Amblygonit\n\nAmblygonit (Breithaupt, 1817), chemický vzorec (Li,Na)Al(PO)(F,OH), je trojklonný minerál.\nNázev je složen z řeckých slov \"amblys\" – tupý a \"góni\" – úhel.\n\nObvykle jen kusový v hrubě štěpných kusech nebo zrnitý. Dobře omezené krystaly jsou vzácné, izometrické až krátce sloupcovité, často polysynteticky srůstá. V přírodě byly nalezeny krystaly až 1,5 m velké.\n\nTvrdost 5,5-6, hustota 3,04-3,11, je křehký, lom má nerovný až pololasturnatý, štěpnost velmi dobrá podle {100} a dobrá podle {001}.\n\nBarva mléčně bílá, šedobílá, namodralá, zelená, žlutavá i šedá, nezřídka bývá podobný celistvému živci, vryp bílý, lesk skelný, na {001} lesklý perleťově, průhledný až jen průsvitný.\nNová Ves (u Křemže); Vernéřov (u Aše)\nDobrá Voda (u Velkého Meziříčí); Krasonice (u Želtavy)\n\nve světě např.\nCaloola Creek, kde byl těžen jako ruda Li\nTaqural žluté kostrovité krystaly až 15 cm velké, drahokamové kvality\nSan Domingo Wash (Mariocopa Co.) ve velkých krystalech\nBlack Hills v pegmatitech, hlavně žíla Beecher (Custer Co.) s bloky amblygonitu až o hmotnosti 200t; bloky až 6 x 2 m z Keyston (Pennigton Co.) a Tinton (Lawrence Co.)\nNewry (Oxford Co.) průhledné krystaly až 11 cm velké\n\n\n"}
{"id": "23898", "url": "https://cs.wikipedia.org/wiki?curid=23898", "title": "Alunit", "text": "Alunit\n\nAlunit (Beudant, 1824), chemický vzorec KAl<nowiki>[</nowiki>(OH)<nowiki>|</nowiki>(SO)<nowiki>]</nowiki>, je klencový minerál.\nNázev pochází z francouzského \"alun\" – kamenec.\n\nPostvulkanické procesy.\nTvoří velmi drobné klencové krystaly sblížené ke krychli, také i tabulky podle plochy spodové {0001} nebo krystaly zakončené romboedrem. Vzácněji krystaly vzhledu čočkovitého. Krystaly bývají jednotlivé nebo ve skupinkách na dutinách celistvého alunitu. Hojněji stébelnaté až téměř vláknité, pórovité, zrnité, celistvé nebo zemité či práškovité agregáty.\n\n\nAlunit se využívá především jako antiperspirant a pro zastavení drobného krvácení. \n\nVýskytuje se řídce.\n\n\nve světě např.\n\n\n"}
{"id": "23903", "url": "https://cs.wikipedia.org/wiki?curid=23903", "title": "Stavovské panství Bruntál", "text": "Stavovské panství Bruntál\n\nBruntálské panství (od roku 1639 status minor Bruntál) bylo stavovské panství ve Slezsku, na území moderního okresu Bruntál, do roku 1742 i s exklávou v Hlučínsku a Polsku. Na jihu sousedilo s Moravou, na severozápadě s Niským knížectvím, na severu a východě s Krnovským knížectvím.\n\nRoku 1850 bylo panství zrušeno a od roku 1868 bylo jeho území s částmi Krnovského, Niského a Opavského knížectví začleněno do nově vytvořeného politického okresu Bruntál.\n\nPatřilo k němu město Bruntál, obce Karlova Studánka, Andělská Hora, Ludvíkov, Oborná, Dlouhá Stráň, Mezina, Staré Město, Václavov u Bruntálu a Rudná pod Pradědem a katastrální území Vrbno pod Pradědem, Podlesí pod Pradědem, Stará Voda v Jeseníkách, Suchá Rudná, Světlá ve Slezsku, Malá Morávka, Skrbovice, Jelení u Bruntálu a Slezský Kočov. Do roku 1742 mělo Bruntálské panství i jednu exklávu, kterou tvořila obec Třebom a ves Hradčánky (polsky \"Gródczanki\", německy \"Ratsch\").\n\n"}
{"id": "23905", "url": "https://cs.wikipedia.org/wiki?curid=23905", "title": "Plískovské duby", "text": "Plískovské duby\n\nPlískovské duby jsou památné stromy v obci Plískov nedaleko Zbirohu. Tři duby letní (\"Quercus robur\") rostou u rodinného domu čp. 9 v nadmořské výšce 460 m. Obvody jejich kmenů měří 265, 320 a 532 cm a dosahují výšek 25, 24 a 21 m (měření 1994). Chráněny jsou od roku 1985 pro svůj vzrůst a jako krajinná dominanta.\n\n"}
{"id": "23907", "url": "https://cs.wikipedia.org/wiki?curid=23907", "title": "Lípa v Arnoltově", "text": "Lípa v Arnoltově\n\nLípa v Arnoltově je památný strom v Arnoltově v severozápadní části CHKO Slavkovský les. Přibližně třistaletá lípa velkolistá (\"Tilia platyphyllos\") roste po levé straně silnice do Kostelní Břízy v nadmořské výšce 537 m. Koruna lípy je široká 21 m a sahá do výšky 34 m, obvod kmene měří 477 cm (měření 1995). Chráněna je od roku 1995 pro svůj věk, vzrůst a estetickou hodnotu.\nJe zároveň uvedena na seznamu významných stromů Lesů České republiky.\n\n\n"}
{"id": "23908", "url": "https://cs.wikipedia.org/wiki?curid=23908", "title": "Albrecht Braniborsko-Ansbašský", "text": "Albrecht Braniborsko-Ansbašský\n\nAlbrecht Braniborsko-Ansbašský (16. května 1490 – 20. března 1568) byl posledním velmistrem řádu německých rytířů v Prusku a prvním světským pruským knížetem. Pocházel z braniborsko-ansbašské větve rodu Hohenzollernů.\n\nAlbrecht pocházel z franské větve německé knížecí rodiny Hohenzollernů. Jeho otcem byl braniborsko-ansbašský markrabí Fridrich IV., matka Žofie Jagellonská byla dcerou polského krále a litevského velkoknížete Kazimíra IV. Jagellonského.\n\nKoncem roku 1510 byl mladý Albrecht zvolen velmistrem řádu německých rytířů v Prusku. O dva roky později byl slavnostně uveden do Královce. Důvodem jeho volby byly příbuzenské vazby na polského krále Zikmunda I. Starého, který byl jeho strýcem. Mezi křižáky a krakovským dvorem tehdy panovaly od uzavření druhého toruňského míru v roce 1466 velmi napjaté vztahy a představitelé řádu se domnívali, že by tak mohli přispět k jejich vylepšení. To se však ukázalo být velkým omylem, neboť ani vztahy mezi Hohenzollerny a jejich polskými příbuznými nebyly dobré.\n\nAlbrecht se jako velmistr bezúspěšně snažil o mírové narovnání mezi řádem a polským králem. Ani válka, které probíhala v letech 1519-1521, nedopadla pro řád dobře. Proto Albrecht vyřešil kritickou situaci svérázným způsobem. Roku 1525 přijal luteránskou reformaci, sekularizoval majetek řádu a stal se pruským knížetem. V této funkci složil lenní hold polskému králi.\n\nAlbrecht Hohenzollernský byl dvakrát ženat.\n\nPoprvé se oženil roku 1526 s dánskou princeznou Dorotheou (1504-1547), dcerou krále Frederika I. Z manželství vzešlo šest potomků – čtyři dcery a dva synové; vyjma první dcery však všechny děti zemřely v útlém věku, některé již hned po narození.\n\n\nPo Doroteině smrti v roce 1547 si vzal Annu Marii Brunšvickou (1532-1568), dceru brunšvicko-lüneburského vévody Erika I. Ve druhém manželství se roku 1553 narodil jeho syn a nástupce Albrecht Fridrich.\n\n"}
{"id": "23912", "url": "https://cs.wikipedia.org/wiki?curid=23912", "title": "Druhý toruňský mír 1466", "text": "Druhý toruňský mír 1466\n\nDruhý toruňský mír uzavřel 19. října 1466 tzv. třináctiletou válku mezi Polskem a řádem německých rytířů. \n\nŘádový stát v Prusku ohrožoval téměř od počátku své existence životní zájmy polského království. Porážka křižáků v roce 1466 znamenala pro polský stát podstatnou změnu k lepšímu. Kromě toho, že bylo velkou měrou odstraněno aktuální nebezpečí případné agrese, získalo Polsko navrácením Východního (Gdaňského) Pomoří a tzv. Královských Prus (s dosavadním sídelním městem Marienburgem) po půldruhém století opět přístup k Baltskému moři, který ztratilo roku 1308. Pod polskou svrchovanost se navrátilo také Chełmiňsko. Zbylé řádové území, tzv. Prusy křižácké (novou rezidencí se stal Königsberg), setrvaly pod vládou velmistra, který byl povinen složit polskému králi přísahu věrnosti, poskytovat mu válečnou výpomoc a účastnit se jednání královské rady. Formulace mírových podmínek připouští dokonce možnost, že se velmistr po vykonání přísahy stal leníkem polského krále a tato vazalská závislost se vztahovala na celé křižácké Prusy. \n\nDruhý toruňský mír způsobil postavení řádu německých rytířů v Prusku citelnou újmu. Ale ani z polské strany nebyla tato záležitost bez problémů, zvláště když představitelé řádu usilovali o anulování míru, který neuznali ani císaři Fridrich III. a později Maxmilián I. Habsburský ani papežská kurie. Neučinili však nic pro to, aby pozbyl platnosti. Proto byli řádoví velmistři nuceni skládat polskému králi přísahu, ale činili tak pod nátlakem a často až po dlouhém váhání.\n\nNázory historiků na to, zda se velmistr řádu německých rytířů v Prusku stal po vykonání předepsané přísahy leníkem polského krále, se různí. Polští badatelé se většinou domnívají, že ano, němečtí to odmítají. Jeden z nejvýznamnějších znalců dějin řádu německých rytířů E. Weise se domnívá, že „\"přísaha velmistra je vykonávána jen pro jeho osobu a nemá vztah k zemi, místo toho je zavázán povinností dodržovat mír a smlouvu, což není při lenní přísaze možné\"“. Kromě toho, uvádí dále, neobsahuje text podmínek druhého toruňského míru výrazy obvyklé pro lenní právo, jako je například \"feudum\", \"vassus\", \"homagium\" ad. S jeho závěry polemizoval polský historik M. Biskup. Podle jeho názoru existovala vazalská závislost velmistra řádu německých rytířů na polském králi, která se vztahovala na celé křižácké Prusy. Dokazuje ji především velmistrova účast v královské radě, při volbě nového krále a povinnost poskytnout mu na požádání vojenskou pomoc.\n\n"}
{"id": "23913", "url": "https://cs.wikipedia.org/wiki?curid=23913", "title": "Třináctiletá válka", "text": "Třináctiletá válka\n\nTřináctiletá válka v letech 1454 - 1466 probíhala mezi řádem německých rytířů, pruskými městy a Polskem.\n\nV polovině 15. století panovaly hluboké rozpory uvnitř pruského řádového státu mezi řádem německých rytířů, šlechtou a městy, která toužila po vzoru hanzovních měst po větší samostatnosti. V roce 1454 došlo k povstání tzv. pruské jednoty, v níž se roku 1440 spojila západopruská města a šlechta, proti řádu a jeho velmistrovi. Obě strany se snažily získat pomoc polského krále Kazimíra IV. Jagellonského, který se přiklonil na stranu pruské jednoty a přijal vládu nad západním Pruskem. Poté vypukla třináctiletá válka (1454 - 1466), v níž řád podpořila papežská kurie a císař Fridrich III., některá říšská knížata, především Albrecht III. Achilles, a další vládci, například burgundský vévoda Filip Dobrý. Hned v roce 1454 bylo polské vojsko poraženo u Chojnice, ale již roku 1457 dobylo dosavadní pruské sídelní město Marienburg (pol. \"Malbork\"). Válka skončila velkým úspěchem polské strany, který byl zúročen v ustanoveních míru sjednaného roku 1466 v Toruni.\n"}
{"id": "23924", "url": "https://cs.wikipedia.org/wiki?curid=23924", "title": "Aguilarit", "text": "Aguilarit\n\nAguilarit (Genth, 1891), chemický vzorec AgSeS, je kosočtverečný minerál.\nPojmenován podle: Ponciano Aguilar – správce dolu San Carlos (Guanajuato, Mexiko), kde byl minerál poprvé nalezen Williamem Nivenem.\n\nNízkoteplotní minerál hydrotermálních ložisek bohatých na stříbro a selen, ale se zjevným nedostatkem síry.\n\nKostrovité \"pseudododekaedry\", které bývají protažené ve směrech hran „pseudokrychle“ nebo „pseudooktaedru“ a dosahují velikosti až 3 cm. Obvykle bývá jehličkovitý, vláskovitý nebo jen kusový. Časté jsou i jeho drátkovité a houbovité agregáty. Při normální teplotě tvoří paramorfózy po krychlové modifikaci, která je stálá od 130 °C.\n\n\n\n\nRuda stříbra.\n\nVzácný minerál.\n\n\n\n"}
{"id": "23943", "url": "https://cs.wikipedia.org/wiki?curid=23943", "title": "Grand Prix Velké Británie 2004", "text": "Grand Prix Velké Británie 2004\n\nGrand Prix Velké Británie LVII Foster's British Grand Prix\n\n\n\n\n\n"}
{"id": "23953", "url": "https://cs.wikipedia.org/wiki?curid=23953", "title": "Královec", "text": "Královec\n\nKrálovec (do roku 1946 a ) je obec v okrese Trutnov v Královéhradeckém kraji. Žije zde  obyvatel.\n\nPrvní písemná zmínka o obci pochází z roku 1289. Do roku 1946 nesla obec název Königshan. Protože se Královec nachází v širokém Královeckém sedle a ne v úzkém průsmyku, panovaly obavy, že Hitler zaútočí na Československo jednou z hlavních sil právě tudy. Proto byla několik kilometrů odtud zahájena stavba jedné z největších dělostřeleckých tvrzí Stachelberg v Babí, která měla svou mohutnou palbou pokrýt celý prostor sedla.\n\nObcí prochází silnice I/16 a II/300. Nachází se zde silniční a železniční hraniční přechod do Polska. Oba přechody byly do roku 1989 využívány minimálně. I po začlenění České republiky do Schengenského prostoru mají nadále svá omezení. Vlak zde projíždí jen několikrát týdně, převážně v letní sezoně. Po silnici I/16 sice mohou kamiony dojet až k hranicím, ale Polsko je na své území nepouští kvůli stavu tamní silnice č. 5. Ta byla ještě před rokem 2000 pouhou silnicí druhé třídy a tomu odpovídá i její šířka a kvalita povrchu. Po nahrazení rychlostní silnicí S3 (Štětín-Libava) bude moci přes Libavu (Lubawku) jezdit i nákladní doprava nad dnešních povolených 9 tun. Z české strany se bude stavět dálnice D11 Jaroměř–Královec.\n\nJihovýchodně od obce, pod vrchem Královecký Špičák, se nacházela kaple neznámého zasvěcení a Křížová cesta. Z poutního místa se dochoval pouze pískovcový kříž s Kristem.\n\n\n\n"}
{"id": "23961", "url": "https://cs.wikipedia.org/wiki?curid=23961", "title": "Space opera", "text": "Space opera\n\nVesmírná opera nebo Space opera je žánr fantastiky úzce spojený se science fiction. Dílo spadající do této kategorie obvykle zahrnuje romantické dobrodružství, mezihvězdné cestování, vesmírné bitvy a příběh točící se kolem mezihvězdného konfliktu a osobních dramat.\n\nVesmírná opera byl původně hanlivý termín (variace na „koňskou“ a „mýdlovou operu“) zavedený roku 1941 americkým spisovatelem sci-fi Wilsonem Tuckerem pro odlišení tohoto žánru od „vážné“ science fiction zaměřující se na důsledky vědeckého bádání. Pojem se však vzápětí posunul a sloužil k označení všech dobrodružných sci-fi románů z kosmu, popisujících meziplanetární konflikt. Mezi „vážnou“ a „nevážnou“ sci-fi však ve skutečnosti je (pokud vůbec) velmi tenká hranice a mnoho autorů úspěšně kombinuje dobrodružný příběh s vědeckými elementy.\n\nZa zlatý věk původní space opery jsou považována třicátá léta dvacátého století. Typickou ukázkou vesmírné opery z této doby je novela R. Cummingse \"Piráti na Měsíci\", z doby pozdější román \"Loď\" Jacka Williamsona. Nelze opomenout ani série \"Skylark\" a \"Lensman\" E. E. Smithe a díla autorů jako Edmond Hamilton, John W. Campbell a později Hamilton Brackett.\n\nV poslední době došlo k oživení tohoto žánru za vzniku nové space opery. Pro tu je typická kombinace prvků původní vesmírné opery s prvky hard science fiction – tento nový podžánr tedy více dbá na technologickou správnost. Mezi jeho představitele patří: Stephen R. Donaldson, Dan Simmons, John Varley, David Brin, Iain Banks, Catherine Asaroová, Orson Scott Card, John Clute, Charles Stross, J. Michael Straczynski, Peter F. Hamilton, Lois McMaster Bujoldová, M. John Harrison, Donald M. Kingsbury, David Weber, Ken MacLeod, Alastair Reynolds, Mike Resnick, a C. J. Cherryh. Důležitým přispěvatelem vesmírné opery se stala také anime.\n\nVěrnost vědeckým poznatkům se v tomto žánru liší doslova případ od případu. V některých případech je jediným porušením známých fyzikálních zákonů možnost cestovat rychleji než světlo. Jiné příběhy se ovšem od reality odklánějí podstatně více. V některých existují mystické síly schopné zničit celé planety a vyhladit celé civilizace. Například Star Wars se svou mystickou silou a Hvězdou smrti, jsou bližší pohádce než science fiction.\n\nTaké v dalších rysech se vesmírné opery od sebe velmi odlišují. V kategorii najdeme exempláře s propracovaným vývojem postav a psychologií, jaké píší Lois McMaster Bujoldová a Iain M. Banks, ale také zcela bez těchto rysů.\n\nOblíbeným rysem vesmírných oper jsou vesmírné bitvy s futuristickými zbraněmi, vojenskou doktrínou a taktikou. Ta je někdy brána natolik vážně, že takové příběhy tvoří vlastní kategorii v rámci sci-fi – tzv. military science fiction.\n\nZa vesmírné opery jsou považovány také mnohé z oblíbených seriálů – \"Battlestar Galacticou\" počínaje a \"Star Trekem\" nekonče.\n\nJako snad každý žánr literatury i v tomto se časem objevila mnohá klišé. Právě tato klišé úspěšně parodovali autoři jako Harry Harrison a Douglas Adams. V roce 1965 napsal Jack Vance příběh \"Space Opera\", který tento žánr paroduje popisováním intergalaktické operní společnosti přinášející kulturu opuštěným světům.\n\n\n\n\n\nV prostředí z vesmírných oper jsou zasazené mnohé RPG, deskové a také počítačové hry\n\n\n\n"}
