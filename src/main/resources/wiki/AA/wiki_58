{"id": "33725", "url": "https://cs.wikipedia.org/wiki?curid=33725", "title": "Jozef Tiso", "text": "Jozef Tiso\n\nJozef Tiso (13. října 1887 Veľká Bytča – 18. dubna 1947 Bratislava) byl římskokatolický kněz, československý a slovenský politik, člen Hlinkovy slovenské ľudové strany, ministr československých vlád a předseda vlády autonomních vlád Slovenska i vlády slovenského státu. V letech 1939–1945 prezident Slovenského státu. Po válce byl československým Národním soudem odsouzen k smrti za vlastizradu a popraven.\n\nVystudoval teologii ve Vídni v roce 1910 a téhož roku byl vysvěcen na kněze. Později vedl teologický seminář v Nitře, kde také učil na gymnáziu. V roce 1924 se stal děkanem a farářem v Bánovcích nad Bebravou.\n\nOd roku 1925 byl poslancem HSĽS v československém parlamentu, v letech 1927–1929 zastával funkci československého ministra zdravotnictví a tělesné výchovy. V roce 1938 se stal de facto následovníkem zesnulého předsedy strany Andreje Hlinky a také předsedou vlády autonomního Slovenska. Od 14. března do 26. října 1939 byl předsedou vlády a od 26. října 1939 do 8. května 1945 prezidentem Slovenské republiky, satelitního státu nacistického Německa. Po zvolení za prezidenta a zvláště po Salzburských jednáních v létě 1940 ztratil část politické moci v důsledku posílení fašistického předsedy vlády Vojtecha Tuky. Po vnitropolitickém mocenském zápasu se Tisovi 23. října 1942 povedlo oslabit konkurenční politické křídlo a nastolit prezidentskou diktaturu. Od října 1942 do dubna 1945 měl Tiso oficiální titul \"Vodca a prezident\". Za Tisova prezidentování bylo v roce 1942 ze Slovenska deportováno asi 58 000 Židů do německých vyhlazovacích táborů. Po vypuknutí SNP souhlasil s vysláním německých vojenských jednotek na zákrok proti povstalcům. Po skončení druhé světové války byl zatčen americkými jednotkami v bavorském Altöttingu a vydán do Československa. V Bratislavě byl pak odsouzen Národním soudem za vlastizradu k smrti a 18. dubna 1947 byl oběšen.\n\nJozef Tiso prosazoval autoritativní a silně katolický stavovský stát. Slováky viděl jako národ, který se má stát nositelem \"čistého slovanství\" pod vedením centrální politické strany. Usiloval o vyloučení židů z hospodářského a kulturního života Slováků a perzekuci slovenských židů během Slovenského státu označil opakovaně za \"křesťanskou\".\n\nSlovenská společnost je ve vztahu k Tisovi rozdělena. V katolicko-konzervativních a nacionalistických kruzích je oceňován jako hrdina a zakladatel slovenské státnosti. Existovaly snahy o prohlášení Jozefa Tisa za blahoslaveného. Část společnosti včetně historiků SAV mu přisuzuje spoluodpovědnost za perzekuci slovenských židů, rozbití Československa a zavlečení Slovenska do války s Polskem, Sovětským svazem a formálně i západními spojenci.\n\nNarodil se 13. října 1887 ve městě Veľká Bytča v rodině řezníka Jozefa Tisa a Terézie roz. Budíškové jako druhé ze sedmi dětí. Lidovou školu vystudoval ve Velké Bytči. Jednalo se o trojjazyčnou maďarsko-slovensko-německou katolickou školu. Nižší třídy gymnázia studoval na gymnáziu v Žilině. Potom pokračoval v nitranském semináři a tamním piaristickém gymnáziu, kde dokončil středoškolské studium. Posléze jej jako zvláště nadaného poslal biskup na univerzitu do Vídně (na takzvané Pazmáneum, určené pro obzvlášť talentované a perspektivní adepty kněžské dráhy). Zde absolvoval teologii v roce 1910 a téhož roku jej Augustín Fischer-Colbrie vysvětil na kněze. V roce 1911 získal doktorát z teologie.\n\nSvou první mši (primice byly na slovenských vsích velkou slavností) sloužil ve svém rodišti. Později pracoval jako kněz na několika místech (Oščadnica, Rajec, Bánovce nad Bebravou), vyučoval slovenštinu, pracoval v oblasti kultury a pomáhal při vytváření a organizaci činnosti hospodářských spolků pro chudé obyvatelstvo. Před první světovou válkou se stal členem Katolické lidové strany, která se zasazovala o řešení národnostních otázek a zachování křesťanského charakteru společnosti.\n\nNa začátku 1. světové války sloužil jako vojenský kaplan (polní kurát) Trenčínského pluku a nasazen na ruskou frontu v Haliči. Na podzim 1914 byl převelen do Mariboru, kde se dostal do kontaktu se slovinským národním hnutím a spřátelil se s jedním s jeho vedoucích představitelů, katolickým knězem Antonem Korošcem. V říjnu onemocněl těžkým zápalem ledvin a byl odeslán na léčení do Trenčanských Teplic. 15. ledna 1915 byl přechodně určen za duchovního v posádkové nemocnici v Komárně. Vzhledem k jeho zdravotnímu stavu však byla nařízena nová zdravotní prohlídka s cílem jeho propuštění. 16. února 1915 byl poslán na zdravotní dovolenou a následně propuštěn z vojenské služby.\n\nV roce 1915 se stal ředitelem Teologického semináře v Nitře a učitelem na piaristickém gymnáziu tamtéž, později pak profesorem teologie. Během svého pobytu v Nitře hojně publikoval v místním maďarském tisku, především v Nyitramegyei Szemle (Obzor nitranské župy), kde v sérii článků popsal působení svého pluku na haličské frontě, popsal povinnosti polního kněze a publikoval úvahy o dopadech války na společnost a morálku. Dále zdůrazňoval důležitost vzdělání pro výchovu.\nOd roku 1921 do roku 1924 – ve velmi mladém věku – byl biskupským tajemníkem Karola Kmeťka a učitelem v Bohosloveckém semináři v Nitře. Tiso měl v té době už názorově blízko k Hlinkovi, Kmeťko se v politických názorech blížil spíše Šrámkovi. Roku 1924 Tiso opustil vyšší církevní pozice v Nitře, stal se děkanem a farářem v Bánovcích nad Bebravou a začal se ještě aktivněji věnovat politice. Dokonce i v době zastávání funkce prezidenta 1. Slovenské republiky pokračoval Tiso ve své práci jako farář v této obci a byl jím až do roku 1945.\n\nPo převzetí správy Nitry Maďarskou národní radou v listopadu 1918 se v ní stal jedním ze čtyř slovenských zástupců. Po opuštění Nitry maďarskou posádkou byl jedním z členů delegace, která 9. prosince 1918 v blízkých Rišňovcích vyjednávala s českým (československým) vojskem o obsazení města. Na výzvu zastupitelství Nitry založil Slovenskou národní radu a stal se jejím tajemníkem. Nitranský župan jej záhy jmenoval členem správního výboru župy. V té době už Tiso byl řádným členem Hlinkou obnovené Slovenské ľudové strany (SĽS), později jedním z jejich vůdčích osobností. 19. prosince 1918 se zúčastnil zakládajícího shromáždění Slovenské ľudové strany a byl zvolen za člena výboru strany. V roce 1919 založil Tiso v Nitře místní pobočku SĽS, mládežnickou organizaci Orol a přispíval do stranického tisku. Patřil k hlavním stranickým ideologům a zastáncům slovenské autonomie. Jako publicista aktivně bojoval proti socialismu a v jeho článcích se objevovaly i první náznaky antisemitismu.\n\nDo Poslanecké sněmovny Národního shromáždění republiky Československé kandidoval v roce 1920, ale nebyl zvolen. V roce 1923 byl Tiso odsouzen k peněžité pokutě a ke dvěma měsícům vězení za pobuřování lidu, jehož se měl dopustit na manifestaci v Bánovcích nad Bebravou v roce 1921. Ve vězení si odseděl čtrnáct dní.\nPo vykonání trestu byl církví přeložen z Nitry právě do Bánovců nad Bebravou, kde se stal po čase děkanem.\n\nPoslancem se stal až ve volbách v roce 1925 a zůstal jím i po další volební období až do roku 1939. Při jednáních Národního shromáždění požadoval autonomii Slovenska a upozorňoval na samostatnost slovenského národa, zároveň byl ale zastáncem existence Československa.\n\nDne 12. října 1926 jmenoval Masaryk vládu občanské (nesocialistické) koalice, kde kromě československých občanských stran byly poprvé zastoupeny i strany německé. Ľuďáci vznik vlády podpořili, ale se vstupem do ní váhali s tím, že konečné rozhodnutí musí učinit Andrej Hlinka, který tehdy pobýval v USA. Konečně 8. listopadu vedení strany rozhodlo o vyslání svých zástupců do vlády. Dne 15. ledna 1927 tak Masaryk jmenoval Jozefa Tisa ministrem zdravotnictví a tělesné výchovy. Vstup do vlády zdůvodňoval Tiso tím, že vláda „panské koalice“ se silným zastoupením katolických stran bude autonomistické požadavky vnímat objektivněji než předchozí vlády s účastí socialistů. Předpokládal, že vstup do vlády vytváří možnost prosadit autonomii „cestou shora“ na rozdíl od dosud neúspěšné „cesty zdola“. Argumentoval, že požadavek autonomie není motivován snahou o odtržení Slovenska od republiky. Naopak autonomie měla ulehčit centrálním úřadům a zajistit lepší provádění předpisů. Tisovo působení ve vládě trvalo téměř tři roky, než se vládní koalice pod vlivem tzv. Tukovy aféry v říjnu 1929 rozpadla. V roce 1930 ho Hlinka jmenoval místopředsedou strany, jelikož hlavní Tisův stranický soupeř, Vojtech Tuka, byl tehdy ve vězení a dočasně ztratil ve straně vliv.\n\nV projevu ve Sněmovně roku 1933 řekl, že kořeny hospodářské krize jsou také duchovního rázu a kromě státního rozpočtu odsoudil i ideologie liberalismu, socialismu a za jejich důsledek označil komunistický a fašistický teror, které též odsoudil. Naopak se přihlásil k papežské sociální encyklice Quadragesimo anno a ideji stavovského státu. V tomtéž roce 1933 se Tiso podílel také na protistátní provokaci při tzv. Pribinových slavnostech, kdy v Bánovcích nad Bebravou zorganizoval početnou skupinu radikálů, kteří církevní slavnost proměnili v protičeskoslovenskou provokaci.\n\nDne 14. prosince 1935 abdikoval prezident Masaryk a jako svého nástupce doporučil Edvarda Beneše. V jeho prospěch se výrazně angažoval i Vatikán a papežský nuncius Saverio Ritter. Proti stáli kromě agrárníků, národních demokratů, sudetoněmecké strany i ľuďáci. V rámci HSĽS vedl Tiso křídlo, které prosazovalo volbu Beneše. Nakonec docílil toho, že strana změnila názor a rozhodla se podpořit při prezidentské volbě Beneše. V důsledku toho změnili názor i agrárníci a při volbě 18. prosince tak pro Beneše hlasovalo 340 volitelů ze 440 platných hlasů. Beneš tak byl zvolen (i Tisovou zásluhou) takovým počtem hlasů, jaký Masaryk nikdy nezískal. Podle vzpomínek Karola Murína byl Tiso při podpoře Beneše veden snahou oslabit agrárníky.\n\nPodle Konštantína Čulena Tiso později považoval podporu Beneše spolu s podporou ústavy v roce 1920 a vstupem ľudové strany do vlády v roce 1927 za jeden ze tří svých největších politických omylů.\n\nBeneš po svém zvolení jmenoval novou vládu pod předsednictvím Milana Hodži. 21. ledna 1936 začal Hodža vyjednávat s Jozefem Tisem a Martinem Sokolem o vstupu HSĽS do vlády. Podmínkou HSĽS bylo uzákonění autonomie. Vládní koalice s tímto bodem nesouhlasila, proto HSĽS 27. března 1936 vyjednávání přerušila.\n\nOd září do listopadu 1937 pobýval Tiso na návštěvě u amerických Slováků. Pravděpodobně zde se přiklonil k federativnímu způsobu řešení slovenské otázky. Také Pittsburskou dohodu začal interpretovat v těchto souvislostech. Ve svém parlamentním projevu po návratu z USA uvedl, že by poměr Slovenska k Československu měl být stejný jaký je ve Spojených státech poměr jednotlivých států k federaci.\nTiso v červnu 1938 varoval, že neřešení slovenské autonomie oslabuje Československo.\n\nPo Hlinkově smrti 16. srpna 1938 zůstalo místo předsedy HSĽS rok neobsazeno. O nástupnictví se rozpoutal zákulisní boj mezi Tisem a Sidorem.\n\nBěhem srpna 1938 se Jozef Tiso spolu s Jozefem Budayem, Jozefem Sivákem a Martinem Sokolem dvakrát setkal na pražském hradě s prezidentem Benešem. Při těchto jednáních byly probrány všechny důležité okolnosti slovenské otázky. Po prvním setkání Beneš vytvořil návrh vzájemného poměru mezi Čechy a Slováky, který na druhém setkání doplnil o připomínky Tisa a jeho společníků. Dne 20. září Tiso spolu se Sokolem s ohledem na ohrožení Československa vyzvali Beneše k řešení slovenské otázky na základě jejich návrhu zákona o autonomii. Beneš v reakci na to Tisovi odevzdal nový návrh, který spočíval v nové úpravě působení zemských sněmů, poměrným zastoupením Slováků v nejdůležitějších státních institucích a novou úpravou jazykového zákona. Svou žádost Tiso 29. září ještě doplnil o zřízení Ministerstva s plnou mocí pro správu Slovenska. Tyto návrhy se staly předmětem porad představitelů slovenských stran v parlamentu. Tiso ale už v této době odmítal kompromisní Benešův návrh jako nedostatečný. Téhož dne (29. září) v 19 hodin předal Tiso spolu se Sidorem polskému velvyslanci v Praze Kazimierzovi Papéemu deklaraci, která zmiňovala možnost vzniku samostatného slovenského státu s polskou garancií. Podle Martina Vašše se ze strany předkladatelů deklarace jednalo o politicky naivní představy neuvažující o důsledcích svých činů. Na konci září 1938 československá vláda přijala podmínky Mnichovské dohody.\n5.–6. října 1938 proběhlo v Žilině z iniciativy HSĽS rokování většiny slovenských politických stran a skupin s výjimkou komunistů a sociálních demokratů. Podle Rychlíka byla po Mnichovu HSĽS posílena a jednání s ostatními stranami byly ve skutečnosti diktátem HSĽS. Výsledkem byla dohoda o vyhlášení autonomie, kterou z balkónu Katolického domu přečetl Jozef Tiso. Pražská vláda slovenský požadavek přijala a tentýž den jmenovala Tisa ministrem pro správu Slovenska. Na druhý den pražská vláda jmenovala další čtyři ministry a 9. října 1938 se autonomní vláda ujala moci.\n\n22. listopadu 1938 autonomii zpětně potvrdilo Národní shromáždění, které přijalo návrh poslanců Hlinky, Sidora, Sokola a Tisa a schválilo Ústavní zákon o autonomii Slovenské země. Název státu byl změněn na Česko-Slovenská republika. Podle církevního práva požádal o formální souhlas k vykonávání vysoké veřejné funkce svého diecézního biskupa Karola Kmeťka. Ten se necítil kompetentní sám rozhodnout a tak prostřednictvím rektora Papežského česko-slovenského kolegia Nepomucenum získal souhlas vatikánského Státního sekretariátu. Tiso následně oznámil papeži Piovi XII. schválení práva vlády autonomní Slovenské krajiny na zřízení vlastní diplomatické reprezentace při Svaté stolici.\n\nJeště před Žilinskou dohodou sondoval Tiso prostřednictvím Jána Farkaše v Polsku a Maďarsku případné reakce na vyhlášení samostatného Slovenska. Z reakcí zjistil, že není vhodný čas pro vyhlášení slovenské samostatnosti. Rozhodl se tak pro cestu postupné přípravy vyhlášení samostatnosti. Tiso počítal se slovenskou samostatností v delším časovém horizontu, který ale postupně zkracoval. Slovensko tak mělo zůstat součástí Československa do doby, dokud pro něj bude výhodné.\n\nVe dnech 9.–13. října 1938 proběhla v Komárně jednání s Maďarskem o jeho územních požadavcích vůči Československu ve smyslu rozhodnutí Mnichovské dohody. Pražská vláda v pátek 7. října 1938 jmenovala předsedou delegace Tisa, podle slovenského historika Ďurici však Tisovi neposkytla žádné „dokumentační materiály“. Maďarsko předložilo své územní požadavky na základě zalitavských statistik z r. 1910 a nehodlalo z nich ustoupit. K dohodě nedošlo a Maďarsko se obrátilo na velmoci. Tiso se vydal do Německa, kde osobně žádal ministra zahraničních věcí Ribbentropa, aby v územním sporu s Maďarskem zakročil. Ten přislíbil, že bude zastávat princip etnické hranice, při pozdější návštěvě v Římě však přijal návrh italské vlády, aby bylo Maďarsku přisouzeno i území se slovenským obyvatelstvem. Dne 2. listopadu 1938 došlo k první vídeňské arbitráži, která znamenala územní ztrátu v oblastech Slovenska a Podkarpatské Rusi. Tiso se vídeňských jednání účastnil jako člen československé delegace pod vedením ministra zahraničních věcí Františka Chvalkovského a Ivana Krna. Arbitráž vedla ke ztrátě 20% území na jihu Slovenska, kde žilo 503 980 občanů maďarské národnosti a 274 145 občanů slovenské a české národnosti.\n\nJozef Tiso se k výsledkům arbitráže vyjádřil v projevu ze dne 2. listopadu 1938:\nV první autonomní slovenské vládě (první vláda Jozefa Tisa) zastával Tiso post jejího předsedy. Dále působil coby ministr vnitra. V následující vládě (druhá vláda Jozefa Tisa) zastával kromě postu jejího předsedy i portfolio ministra vnitra, sociální péče a zdravotnictví. Tytéž funkce zastával i v třetí vládě Jozefa Tisa.\n\n8. listopadu 1938 došlo k dohodě o sloučení HSĽS, agrární strany a dalších menších stran do strany Hlinkova slovenská strana (Strana slovenskej národnej jednoty). Vzhledem k zákazu sociálnědemokratické, komunistické a židovských stran se tak Tiso stal vedoucím představitelem sjednocené slovenské politické scény. Jak uvádí J. Rychlík, nejednalo se ze strany těchto politických stran o dobrovolné sloučení, nýbrž o sloučení nucené, protože k němu došlo pod hrozbou zrušení. HSĽS tímto způsobem zlikvidovala především svého největšího politického konkurenta – agrárníky. Výsledkem bylo, že od listopadu 1938 přestala na Slovensku existovat pluralitní demokracie. Vedle HSĽS směly existovat jenom jedna německá a jedna maďarská strana. Ve stejné době docházelo na Slovensku podle D. Kováče k porušování základních občanských a demokratických práv (např. svoboda vyjadřování, shromažďování a svoboda tisku) včetně nuceného odsunu českých státních zaměstnanců a učitelů ze Slovenska. Přestože protičeské nálady na Slovensku nebyly všeobecné, byli ze Slovenska vyháněni čeští státní zaměstnanci a učitelé právě z iniciativy HSĽS a často za aktivního přispění Hlinkových gard.. I přes dominanci HSĽS a autonomistický program ponechal v autonomní vládě bývalé představitele centralistické agrární strany a jednoho člena bývalé Slovenské národní strany, takže původní HSĽS tvořila ve vládě menšinu. V prosinci 1938 se konaly volby do slovenského sněmu, kam byla navržena jednotná kandidátka s převažujícím zastoupením kandidátů HSĽS. Tiso jednotnou kandidátní listinu na Snem slovenskej krajiny vedl, zároveň si ponechal funkci premiéra i ministra vnitra a navíc vedl i ministerstvo sociální péče i zdravotnictví. Mocenský monopol své strany Tiso podpořil vyhlášením 20. listopadu 1938 za „Den slovenské jednoty, lásky a smíření“.\n\nÚzemní ztráty v souvislosti s Vídeňskou arbitráží byly využity k vystupňování protižidovských nálad. Dne 1. listopadu 1938 (den před vídeňským rozsudkem) uspořádala židovská mládež v Bratislavě manifestaci, kde za přítomnosti zahraničního tisku žádala připojení Bratislavy k Maďarsku. Andrej Ješajahu Jelínek a Eduard Nižňanský tvrdí, že šlo o nepodstatné vystoupení Židů, které nemohlo už nic ovlivnit, akce však byla brzo propagandisticky využita. V několika slovenských městech se odehrály protižidovské demonstrace, při kterých docházelo k násilnostem, byl ničen židovský majetek, židé byli napadáni a někteří ubiti k smrti. 3. listopadu (v den bratislavských nepokojů) navštívili Tisa vedoucí Centrály pro řešení židovského problému na Slovensku Jozef Faláth s Jozefem Kirschbaumem a v přítomnosti Adolfa Eichmanna a velitele Hlinkovy gardy Juloslava Janeka mu předložili plán na vyhnání židů. Dne 4. listopadu dal Tiso příkaz deportovat všechny nemajetné Židy za linii stanovenou arbitráží.\n\nVe dnech 4. – 5. 11. 1938 autonomní vláda uskutečnila deportace více než 7 500 židů ze Slovenska.\nMaďarské úřady vydaly podobný příkaz vyhánět Židy zpátky na Slovensko spolu s vyhošťujícími doklady. Mnozí se pak ocitli na území nikoho, obehnáni strážemi a ostnatým drátem.\nPo nátlaku židovských organizací a vlivných osobností Tiso rozkaz zmírnil a dovolil Židům s československým státním občanstvím vrátit se na Slovensko. Jejich majetky byly mezitím rozkradeny. Příkaz k vyhoštění se nadále vztahoval na Židy s cizím státním občanstvím a bez domovského práva na území Slovenska. Opatření byla ukončena 7. listopadu 1938, kdy jižní území přešla pod správu Maďarska.\n\nNa počátku roku 1939 se poprvé sešel slovenský sněm, přičemž do jeho vedení byli zvolení umírnění představitelé HSĽS. Také projevy se nesly v duchu česko-slovenského přátelství. Představy o uklidnění situace se však ukázaly jako iluzorní. V programovém prohlášení nové slovenské vlády předneseném na zasedání sněmu 21. února 1939 se Tiso nijak nezmínil o Československu, ale zato opakovaně zdůraznil budovaní slovenské státnosti.\n\nDne 10. března prezident Hácha sesadil slovenskou autonomní vládu, moc na Slovensku převzala československá armáda a Tiso byl zbaven funkce ministerského předsedy. Důvodem pro zákrok Prahy byly informace o tom, že Slovensko plánuje vyhlásit samostatnost. S největší pravděpodobností za nimi stál Hitler, kterému další česko-slovenská krize vyhovovala. Slovensko v jeho plánech figurovalo jako záminka pro obsazení a připojení českých zemí k Třetí říši.. Podle vzpomínek J. Stana, Tiso převzal odvolání ve svém pokoji v jezuitském klášteře, kde i jako předseda vlády bydlel. Tam ho následně navštívila i skupina poslanců Slovenského sněmu aby s ním prodiskutovala vzniklou situaci. Tiso resolutně odmítl návrh Ferdinanda Ďurčanského na odchod do emigrace. Po vyslechnutí zpráv o aktuální situaci s klidem prohlásil, že odchází do Bánovec, což mu poslanci vzhledem k jeho pozici a povinnostem předsedy HSĽS vymlouvali. V průběhu bouřlivých událostí v Bratislavě (obsazování českým četnictvem, mohutné demonstrace gardistů a Němců, ozbrojené srážky) se Tiso zdržoval ve svém pokoji v klášteře a u své sestry Dobiášové, kde přijímal početné návštěvy politických přátel a známých. Po návratu Karola Sidora sestavili slovenští vedoucí činitelé návrh nové vlády s Tisem jako předsedou (i když pochybovali o jeho schválení prezidentem a centrální vládou) a pověřili předsednictvo sněmu na předložení návrhu české straně. Na setkání v Praze s prezidentem Emilem Háchou a předsedou vlády Rudolfem Beranem vytkli české straně nedodržování dohod, nerespektování kulturních hospodářských a existenčních požadavek Slováků. Závěrem diskuse však bylo konstatování o vážnosti situace a společném zájmu o urovnání poměrů. Česká strana ale odmítla nominaci Tisa a předsedou autonomní vlády se stal Karol Sidor.\n\nNa 13. března 1939 byl Tiso pozván do Berlína, kde jednal s Adolfem Hitlerem, který mu oznámil svůj záměr rozbít česko-slovenský stát. Požadoval po něm též urychlené vyhlášení samostatného Slovenska, kterému přislíbil „ochranu“, jinak že je ponechá jeho osudu, což mělo znamenat maďarský vpád. Tiso odmítl vyhlásit samostatnost Slovenska na místě a sám s tím, že k tomu nemá mandát. Požádal však prezidenta Háchu o urychlené svolání Slovenského sněmu a slovenské vlády na 14. března, kde potom německý požadavek tlumočil. Vláda i sněm se Hitlerovu požadavku podřídily. Vyhlášení samostatnosti tak bylo výsledkem německého tlaku. Podle Dušana Kováče nebyl charakter česko-slovenských vztahů do roku 1939 takový, aby Slováci jako masa pomýšleli na samostatnost. Tuto myšlenku ale sdíleli někteří radikálové jako například Vojtech Tuka, Ferdinand Ďurčanský a Alexander Mach, zatímco Tiso a Karol Sidor váhali. Nicméně ani umírněné křídlo HSĽS s Česko-Slovenskem od října 1938 nepočítalo jako s trvalým faktorem, jak uvádí J. Rychlík. Tiso podle dobových svědectví počítal s pozdějším vyhlášením samostatného státu. Podle vzpomínek generálního tajemníka HSĽS, poslance a ministra Júlia Stana vyznával Tiso názor, že samotné uzákonění autonomie zaručovalo rozvoj Slováků, jejich uplatnění se ve vlastní domovině a možnost budování Slovenska podle vlastních představ a potřeb. Zároveň byl podle jeho vzpomínek středem skupiny, která usilovala o dohodu s Čechy.\n\nDne 14. března 1939 byl Sněmem Slovenskej Krajiny jednohlasně schválen a vyhlášen vznik samostatného slovenského státu. Po jeho vyhlášení podala Sidorova vláda demisi a Tiso se stal předsedou nové slovenské vlády. V této funkci setrval až do svého zvolení prezidentem. Obsazení vlády se však setkalo s velkou nespokojeností Ďurčanského skupiny hlavně kvůli neúčasti Alexandra Macha, Matúše Černáka a Jozefa Kirschbauma. Tiso však trval na původním obsazení, i když několik ministrů nabídlo svá místa. Do vlády nebyl jmenován ani Vojtech Tuka..\n\nPostoje a plány Německa sehrávaly na Slovensku vnitropoliticky i zahraničněpoliticky významnou roli. Hned v březnu 1939 byla podepsána Ochranná smlouva mezi Německem a Slovenskem, která slovenskou závislost na Německu formálně definovala. Její součástí byl například status exteritoriality pro německou armádu na některých místech slovenského území.\n\n1. říjnu 1939 byl na sjezdu HSĽS v Trenčíně zvolen předsedou strany a 26. října 1939 byl zvolen prezidentem Slovenské republiky, jímž pak zůstal až po její zánik. Vojtech Tuka se stal předsedou vlády.\n\nSlovensko pro Němce představovalo vzorový stát, „vizitku“, která měla sloužit jako ukázka toho, jak dobře se může dařit slovanskému státu pod německým patronátem. Německo ale od začátku považovalo katolickou orientaci slovenského státu za nutné zlo a zasahovalo podle potřeb na vnitřních záležitostí země. Celková závislost Slovenska se projevila také v souvislosti s zahraničněpolitickou orientací Slovenska, které se po boku Německa zúčastnilo napadení Polska (1939) a Sovětského svazu (1941).\nVliv Německa se výrazně projevil v srpnu 1940, kdy Hitler Slovákům nadiktoval složení slovenské vlády a posílil tím vliv a význam radikálního křídla HSĽS, a to především Vojtecha Tuky a Alexandra Macha. Německo tak zasáhlo do dlouhodobějšího vnitropolitického sporu o směřování Slovenska. Tuka a Mach byli představitelé národně-socialistického křídla ľuďácké strany, úzce spojení s Hlinkovou gardou a také německými SS a zastávající ideologii slovenské verze německého nacismu.. Mach a gardisté mimo jiné kritizovali během roku 1940 přítomnost katolických kněží v politice. Naopak Tiso byl představitelem klerikálního, umírněného křídla, které se ideologicky hlásilo spíše k myšlence stavovského státu, stavíc na ideologii čerpající z encyklik papežů Lva XIII. a Pia XI. s některými prvky národního socialismu.. Obě křídla se neshodovaly na židovské otázce, dále na otázce sociální, vztahu ke katolicismu a státu a na vztahu k Německu. Spory mezi oběma frakcemi se projevily například v únoru 1940 v souvislosti s protižidovskou kampaní organizovanou HG v Bratislavě proti které se postavil ministr Ďurčanský a v květnu 1940 potom vyústily ve vládní krizi vyvolanou Tisovým rozhodnutím přijmout rezignaci velitele HG A. Macha z funkce, nahradit ho F. Galanem a HG dále reorganizovat s cílem omezit vliv radikálů.\n28. července 1940 se v Salzburgu uskutečnilo setkání Hitlera s vedoucími představiteli Slovenska, po čemž následovaly personální výměny ve vládě. Mach se stal ministrem vnitra a Tuka ministrem zahraničí. Hitlerův zásah do těchto slovenských záležitostí znamenal pro Tisa politické ponížení. Podle názoru Y. Jelinka bezprostřední efekt salcburských jednání ovlivňoval politickou situaci na Slovensku a postavení Tisa kolem šesti měsíců. Přes svoji prvotní podporu radikálům Berlín neměl zájem na politické destabilizaci země, což nahrávalo Tisovi, jež byl Němci považován i po Salcburku za „vedoucí osobnost na slovenské politické scéně“. Tukovi se nepodařilo Berlín přesvědčit o odstranění Tisa a už v listopadu 1940 německý ministr zahraničí Ribbentrop Tukovi naznačil, že Berlín si nepřeje Tisův odchod. Němci si totiž nepřáli politický chaos ve svém „vzorovém“ státě zvláště s ohledem na nadcházející válku na Východě. Tisovi se tak podařilo odrazit útoky Tukova tábora, který se snažil o kádrové změny ve straně a ve státě ve prospěch radikálů a také prosadit některé změny slovenské ústavy. Na začátku roku 1941 potom Tisova skupina potichu zlikvidovala gardistický pokus o puč. Na druhou stranu Tiso v rámci tohoto zápasu verbálně přijal národní socialismu jako součást svojí strategie. Ve svých projevech, k velké nelibosti Vatikánu, například tvrdil, že papežské encykliky a myšlenky národního socialismu jsou stejné. Podle Kamence to ale neznamenalo, že by byl hlavním představitelem národního socialismu na Slovensku, ovšem nebyl ani jeho největším odpůrcem. Jak dále Kamenec tvrdí, Tisova politika vůči radikálnímu křídlu představovala hráz proti pronikání národního socialismu na Slovensko. V důsledku Tisova vítězství v zápasu frakcí byl v říjnu roku 1942 zaveden na Slovensku vůdcovský princip, který potvrzoval autoritativní a totalitní charakter Slovenské republiky.\n\nOsobní vztahy mezi Hitlerem a Tisem byly podle I. Kamence dobré. Kamenec tvrdí, že Hitler se k Tisovi choval s respektem, nikdy na něj nekřičel a, kromě jednání v březnu 1939, mu nikdy nevyhrožoval. Měl také, jak tvrdí Kamenec, oceňovat Tisovu loajalitu. Naopak Tiso se k Hitlerovi choval bez známky strachu.\n\nTiso avizoval už před vznikem Slovenského státu, že židé budou ze slovenského národního života definitivně vyloučeni.\nPozději se řešení „židovského problému“ stalo na Slovensku součástí vnitropolitického boje mezi dvěma zmíněnými frakcemi HSĽS. Antisemitismus byl podle Jelínka společný oběma skupinám.\nZavedení protižidovské legislativy podle Norimberských zákonů v roce 1941 (tzv. židovský kodex) bylo důsledkem pokusů o nacifikaci Slovenska, za kterou stáli z Berlína podporovaní radikálové jako V. Tuka a A. Mach. Během let 1941 a 1942 Tuka několikrát jednal s Berlínem o deportacích slovenských Židů do Německa. V této situaci se Tiso snažil udržet mocenské pozice, které začal ztrácet po Hitlerově intervenci v létě 1940 na úkor radikálů. Umírněná, klerikální frakce, kterou Tiso představoval, se snažila o řešení, které by považovala za slučitelné s oficiálními doktrínami katolické církve. Katolický antisemitismus na Slovensku obecně neměl v programu genocidu, ale spíše oslabení židovského vlivu ve společenském a hospodářském životě. Tiso si byl vědom toho, že Vatikán zaujímal ke slovenským protižidovským zákonům a především k deportacím velmi kritické stanovisko. Tiso sám se ideologicky hlásil k papežským encyklikám a slovenský stát označoval za stát řízený křesťanskými zásadami. Tyto křesťanské zásady neměl v úmyslu uplatnit tam, kde šlo o židy, které označil za „škůdce národa“.\n\nTiso tak musel během let 1941–1942 čelit dvěma problémům, které oba vyplývaly z dočasné ztráty mocenských pozic umírněného křídla. Tou první byla otázka rasového charakteru slovenské protižidovské politiky a její radikální řešení podle německých receptů, jež byly v rozporu s církevními postoji i naukou. Ten druhý se týkal posílení vlastní politické pozice a udržení mocenských pozic vůči radikálům. Podle názoru I. Kamence Tiso v tomto případě jednal pragmaticky tak, že „svoje postoje k židovskému obyvatelstvu zakalkulovat do mocenského zápasu s radikály.“\n\n23.-24. října 1941 byl Tiso a další slovenští představitelé na oficiální návštěvě v Hitlerově hlavním stanu, kde se rokovalo o židovské otázce na Slovensku.\nPočátkem roka 1942 probíhala mezi Německem a Slovenskem jednání o kontingentu slovenských pracovních sil na rok 1942 na základě mezistátních dohod z 8. prosince 1939 a 19. června 1941. Německá vláda vznesla požadavek na navýšení pracovních sil o 20 000 dělníků, který slovenská vláda odmítla. Po dalším naléhání navrhl slovenský vládní zplnomocněnec Izidor Koso vyslat na práce stejné množství Židů. Podle německého velvyslanectví se „slovenská vláda chopila návrhu horlivo“. 24. března vláda schválila návrh ústavního zákona o odstranění všech Židů ze Slovenska. Přestože ústavní zákon ještě nebyl schválen, odjel už 26. března první transport s 1000 židovskými děvčaty do vyhlazovacího tábora Osvětim. 6. dubna německý vyslanec v Bratislavě Ludin poslal telegram do Německa, v kterém píše „slovenská vláda schválila deportace všech slovenských Židů ze Slovenska, bez německého nátlaku. I prezident osobně s transporty souhlasil, navzdory krokům slovenských biskupů“.\nNa Slovensku jich bylo asi 89 000.\nDeportace se do května 1942 děly nezákonně a v rozporu s tehdejší ústavou.\n15. květnu 1942 Tiso jako prezident podepsal ústavní zákon č.68/1942, který deportace sankcionoval, a deportované Židy zbavil slovenského občanství. Zákon stanovoval právní rámec pro deportace a kromě jiných osob z nich vyjímal osoby, kterým prezident udělil výjimku podle §255 nařízení č. 198/1941 a jejich rodinné příslušníky. Zákon umožňoval zůstat na Slovensku Židům pokřtěným nejpozději do 14.3.1939. Část sněmu včetně Tuky navrhovali rozhodující den 30. ledna 1942, ale Tiso byl pro ostřejší postup a určil datum shodné s datem vyhlášení Slovenského státu. Celkově bylo mezi březnem a říjnem 1942 odtransportováno asi 58 000 židů v 57 transportech, z kterých většina byla povražděna ve vyhlazovacích táborech.\nDeportace vzbudily nesouhlas Vatikánu i umírněné části klerikálního křídla HSĽS.\nTisa osobně prosili o zastavení deportací předseda sněmu Sokol a ministr školství Sivák. „\"Nedalo se mnoho očekávat od toho muže\"“, vyjádřil se v této souvislosti Sivák. Také židovské organizace poslaly v březnu Tisovi několik memorand, v kterých ho přesvědčovaly aby zabránil deportacím.\n\nJedno memorandum Tisovi osobně odevzdal v Bánovcích nad Bebravou rabín A. Frieder, aby tak byla vyloučena možnost, že by prezidentovi nebylo doručeno. Místo odpovědi začala bratislavská policie vyšetřovat reprezentanty Ústředny Židů aby zjistila, jak se o plánovaných deportacích dověděli.\nTiso měl informace od vysokých důstojníků slovenské armády o tom, co nacisté na okupovaném území se Židy provádějí, přesto se v projevu v Holíči 16. srpna 1942 za deportace veřejně postavil.\n\nVe snaze skloubit protižidovskou politiku postavenou na rasovém základě s křesťanstvím prezidentská kancelář prosadila už do židovského kodexu (září 1941) paragraf 255, který dával prezidentovi republiky právo k udělování výjimek pro některé právně definované Židy. Vedle těchto prezidentských výjimek existovaly na Slovensku také ministerské výjimky. Podle studie J.M. Warda chránily \"všechny\" existující výjimky vydávané slovenskými úřady v červnu roku 1942 skoro 23 000 lidí, v srpnu 1942 kolem 19 000, v září 1942 asi 18 500 lidí, v dubnu 1943 asi 16 000 a v únoru 1944 12 812 lidí. Podle Warda, který prošel dokumentaci prezidentské kanceláře, v případě \"prezidentských výjimek\" se jednalo o asi 1319–1630 lidí. V době na konci deportací (říjen 1942) se prezidentské výjimky týkaly asi celkem 900–1 100 jednotlivců.\n\nWard se také zabýval tím, kterým lidem prezident Tiso udělil výjimku a které odmítl, i tím, které faktory byly pro pozitivní odpověď rozhodující. Podle něj hrála primární roli náboženská příslušnost (90% právně definovaných Židů s prezidentskou výjimkou bylo pokřtěných, jen 6% byli praktikující židé), dále jejich význam pro stát (šlo o akademicky vzdělané profesionály, celkem 23% byli státní zaměstnanci) a konečně také majetkové poměry žadatelů.\nJ M. Ward dále uvádí, že „\"Tiso ve své poválečné výpovědi uvedl, že nebylo neobvyklé za výjimky platit kolem 10 až 15 tisíc korun a že sám si pamatuje jeden případ, kdy suma dosáhla až 100 tisíc korun\".“ Poplatky za výjimky jako úřední úkony stanovoval židovský kodex v rozmezí mezi 1 000 až 500 000 korun.\nDalším kritériem byla také míra asimilace. Ward argumentuje, že Tiso viděl ve výjimkách čest, kterou si bylo nutné zasloužit a nikoliv obecně způsob, jak zabránit deportacím. Dále došel k závěru, že ¾ Tisových výjimek chránilo lidi, kteří v daný moment ochranu před deportacemi nepotřebovali, takže s ohledem k deportacím byly tyto výjimky „z velké části nadbytečné a nerozhodující“.. Jak Ward shrnuje, v určitém smyslu je možno říci, že Tiso jako představitel umírněného proudu, pomohl ochránit před deportacemi všechny právně definované Židy, kteří zůstali na Slovensku po roce 1942. Na druhou stranu připomíná, že v době deportací mezi březnem a říjnem 1942 se Tiso proti nim nepostavil a souhlasil s nimi. Ve Wardově podání se pomocí výjimek „Tiso snažil spíše ochránit svou a státní legitimitu než aby se snažil ochránit Židy.“\nPrezidentské a ministerské výjimky byly stejně jako i jinde v Evropě i na Slovensku součástí politiky holokaustu. Německé satelity jako Francie, Řecko, Rumunsko, Maďarsko, Itálie, Bulharsko, Belgie, Nizozemsko, Norsko a Lucembursko vykazovaly větší míru přežití židů/Židů než Slovensko, které výjimky používalo mnohem méně.\nPrezidentské výjimky se staly konfliktním tématem mezi historiky. Wardův detailní archivní výzkum došel k tomu, že „Počet Židů, které měl Tiso „zachránit“ svými výjimkami by neměl být kontroverzní, důkazy jsou jednoznačné a nesporné.“ Nicméně například M. Ďurica v roce 1989 odhadl počet Židů chráněných prezidentskými výjimkami na 40 000, tedy na čtyřicetinásobek Kamencova a Wardova odhadu. V pozdější publikaci svých Dejin Ďurica ale tvrdí, že všechny existující výjimky ochránily na Slovensku celkem 35 000 lidí, aniž by hovořil už přímo o prezidentových výjimkách.\n\nNa podzim 1942 se transporty na nějakou dobu zastavily. Do posledních transportů zařadili i lidi s prezidentskými výjimkami. Tiso pak jednal několikrát s SS-Oberführerem Veesenmayerem o obnovení transportů, souhlasil se soustředěním těch Židů, kteří byli ještě v pracovním procesu a ubezpečil Veesenmayera, že se osobně zasadí o to, aby se tak stalo do dubna 1944. Deportace se však obnovily až po Slovenském národním povstání a následném obsazení Slovenska Němci, kteří žádné prezidentské ani jiné výjimky neuznávali.\n\nVatikán si zřejmě uvědomoval, že Tiso jako kněz v čele státu, který realizuje národně-socialistickou politiku řešení židovské otázky, vrhá na katolickou církev špatné světlo. V Tisovi viděl reprezentanta církve, který porušuje její základní principy.\nPodle L. Rothkirchen papež Pius XII. v roce 1939 reagoval nespokojeně, když slyšel, že prezidentem Slovenska se má stát J. Tiso. Pius XII. v této souvislosti řekl, že „\"v těchto bouřlivých časech, kdy je válka na spadnutí, by se mohlo ukázat jako nevhodné, aby Dr. Tiso, kněz naší církve, měl tak odpovědnou pozici.\"“ Nicméně po obdržení oficiální zprávy o Tisově zvolení do funkce dal Tisovi svoje apoštolské požehnání.\n\nUž v září 1941 Vatikán protestoval proti Židovskému kodexu, který se dotýkal Židů, občanů židovského vyznání stejně jako křesťanů židovského původu a definoval Židy na základě rasového původu. Protesty ještě více zesílily na jaře 1942 po začátku deportací. Papežský chargé d’affaires v Bratislavě Monsgr. Giuseppe Burzio poslal slovenské vládě dopis, ve kterém psal, že „Není správné tvrdit, že židé jsou do Německa posíláni na práci, pravdou je, že jsou likvidováni.“ Tiso nereagoval a nezasáhl ani později, když mu slovenský velvyslanec ve Vatikánu odevzdal žádost tajemníka kardinála Maglioneho, aby zastavil deportace. Jednalo se o první oficiální diplomatickou nótu Vatikánu proti deportacím, v jejímž závěru se Vatikán zdůraznil rozpor mezi katolickými principy ke kterým se slovenský stát hlásí a „tak přísnými a bolestnými kroky“, které v této souvislosti přijal. 24. března 1942 byl chargé d'affaires Burzio z Vatikánu instruován, aby se přímo obrátil na Tisa a v audienci ho žádal o zastavení deportací s odkazem na Tisovy „city jako katolického kněze.“\nStátní podsekretář ve Vatikánu Domenico Tardini napsal během příprav instrukcí pro Giuseppe Burzia v interním dokumentu z 27. března 1942 „Nevím, zdá dokážu pomocí zákroků zastavit (...) blázny. A blázni jsou dva: Tuka, který koná, a Tiso, který ho nechá konat.“ Z Vatikánu osobně přicestoval slovenský velvyslanec Karol Sidor a žádal od Tisa urychlené odpovědi na vatikánské nóty.\nBiskup Gojdič se v květnu 1942 obrátil na Svatý stolec s žádostí, aby Tisa přinutil zastavit krutosti páchané na Židech, nebo, nebude-li to možné, aby jej buďto přinutil k rezignaci na prezidentský úřad, nebo zbavil kněžství. Téměř rok předtím, v říjnu 1941 v souvislosti s neúspěšnými protesty slovenských katolických biskupů proti nově zavedení protižidovské legislativy na Slovensku uvažoval státní podsekretář Tardini o tom, že by Tiso měl být vyškrtnut ze seznamu monsignorů.\n\nV září 1944, kdy docházelo k dalším deportacím slovenských židů pod taktovkou německých okupantů, se Vatikán ústy Tardiniho znova obrátil na Tisa s intervencí, ve které Tardini psal \"„aby svoje city a úmysly sladil se svojí kněžskou hodností a svědomím. Křivdy a násilí páchané za jeho prezidentování zatěžují jeho duši kněze, zneucťují jeho vlast, diskreditují klérus a poškozují církev také v zahraničí\".“ Burzio v září dvakrát Tisa navštívil a přesvědčoval ho, aby intervenoval za pokřtěné Židy.\nTiso později napsal dopis papeži Piovi XII. kde ve snaze vysvětlit svoji politiku kromě jiného napsal „\"Naše vina tkví v naší vděčnosti a věrnosti Němcům, kteří (...) našemu národu uznávají právo na nezávislost (...) a pomáhají nám proti našim nepřátelům Čechům a Židům\".“\n\nZatímco ve slovenské společnosti postupně narůstala nespokojenost s ľuďáckým režimem, kterou ještě utvrzoval nepříznivý vývoj války, Tiso podle I. Kamence „žil v presvedčení, že voči jeho politike sa nemôže postavit na odpor žiadna vážnějšia spoločenská sila.“\nV průběhu války se ale na Slovensku formoval domácí odboj, jehož konsolidaci napomohly nepopulární kroky slovenské vlády a také jednání mezi česko-slovenskou exilovou vládou a Sovětským svazem, které vedly k tomu, že se komunistický odboj na Slovensku sjednotil s občanským blokem. Jak uvádí I. Kamenec, je možné, že slovenský odboj po zkušenostech z Mussoliniho Itálie očekával, že by Tiso snad mohl sehrát podobnou roli jakou měl italský král Viktor Emanuel při pádu fašistického režimu. Tiso ale neprojevil žádný náznak snahy o odpoutání se od stále více nepohodlného Německa a vypuknutí Slovenského národního povstání v srpnu 1944 pro něj byl podle Kamence šok a ponížení.\nJeště před vypuknutím povstání německý velvyslanec Hanns Ludin již 24. srpna požádal o souhlas prezidenta Tisa k vyslání německých vojenských jednotek na zákrok proti činnosti partyzánů, ten ho však předběžně nevydal, podle jiného zdroje naopak vydal. 28. srpna 1944 byla na Slovensku při návratu z Rumunska zavražděna německá vojenská mise, co nezůstalo bez reakce Říše. Po opakovaném ultimativním naléhání německého velvyslance prezident a vláda souhlas vydali. 30. srpna 1944 Tiso oznámil pozvání německé armády v rozhlase, přičemž se snažil udržet představu o tom, že se nejedná o vojenskou okupaci, ale o pomoc jak vrátit zemi charakter klidného státu. 1. září následně nařídil odzbrojení bratislavské posádky. Bojů s povstalci se nezúčastnili jen Němci, ale Tiso dal rozkaz k zásahu i pohotovostním oddílům Hlinkovy gardy, jejímž byl nejvyšším velitelem.\n\nTiso zastával názor, že převážná část povstalců byli Rusové, Češi a Židé.\nPo porážce SNP poslal děkovný telegram Adolfu Hitlerovi, v němž mu poděkoval za osvobození Banské Bystrice, přestože v rámci boje proti partyzánům povraždili příslušníci SS a Wehrmachtu tisíce civilistů. Po přehlídce v Banské Bystrici řadu příslušníků těchto jednotek vyznamenal vysokými slovenskými vyznamenáními.\n\nNa přelomu března a dubna 1945 byl Tiso spolu se členy vládního kabinetu evakuován do Holíče na západním Slovensku.\nPoté překročili slovenské hranice a 3. dubna se uchýlili pod německou ochranu v Kremsmünsteru v Horním Rakousku. Odsud 27. dubna vysílal Tiso prostřednictvím německé rozhlasové stanice \"Alpensender\" obsáhlý projev, v kterém informoval že se spolu s vládou stáhli do ciziny, aby dále zastupovali a bránili přirozené právo slovenského národa na svébytný národní život.\n\n8. května 1945 se slovenská vláda v Kremsmünsteru vzdala americké armádě. Mezi zajatci Jozef Tiso nebyl, protože už dříve vyhledal úkryt v klášteře v Altöttingu. Tady byl neopatrností svého tajemníka Karola Murína 8. června 1945 odhalen americkým agentem slovenského původu Johnem Spieglerem, zatčen a zajištěn v internačním táboře. Tiso spoléhal na pomoc amerických Slováků a Vatikánu a věřil, že nebude vydán do Československa.\n\nDne 18. června 1945 se československá vláda prostřednictvím svého velvyslance ve Washingtonu Vladimíra Hurbana obrátila na ministerstvo zahraničí USA s žádostí o vydání Jozefa Tisa a některých dalších politiků československým úřadům. Kolem jejich vydání se rozpoutal zákulisní diplomatický boj mezi Američany a Brity.\n\nSvůj vliv mělo i stanovisko amerického velvyslance v Praze Laurence Steinhardta, který vyslovil názor, že s Jozefem Tisem i celou bývalou slovenskou vládou je potřeba zacházet jako s válečnými zločinci. O měsíc později (4. října) americké ministerstvo zahraničí britské námitky odmítlo. Dne 27. října 1945 byl Tiso vydán československým úřadům a 29. října byl letecky dopraven do Bratislavy.\n\nPůvodní představa o rychlém soudním procesu se ukázala jako nereálná, protože příprava soudu si vyžádala množství přípravných prací. Veřejné mínění na Slovensku bylo ve věci Tisa rozdělené. Zatímco pro jedny byl Tiso válečným zločincem a zrádcem, pro druhé byl zachráncem národa a takřka světcem. Složitost případu spočívala i v tom, že Tiso na rozdíl od Tuky a Macha patřil k umírněnému křídlu ľuďáků, zároveň ale jako vrcholný představitel státu nesl odpovědnost za vnitřní i zahraniční politiku.\n\nV prosinci 1945 se papež Pius XII. prostřednictvím papežského delegáta ve Washingtonu Amleta Cicognaniho obrátil na československého velvyslance Vladimíra Hurbana s žádostí, aby Tiso byl místo ve vězení internován v klášteře. Žádost projednala vláda 4. ledna 1946 a zamítla ji. Dne 3. ledna adresovali slovenští biskupové předsednictvu Slovenské národní rady dopis, ve kterém upozorňovali na to, že Tisův osud bude mít velký vliv na poměr části slovenské společnosti k obnovenému Československu. Vyzvali také, aby se případ Jozefa Tisa řešil šetrně a ne bezohledně.\n\nDo přípravy procesu však zasahovaly i politické vlivy. Komunistická strana Slovenska totiž chtěla Tisova procesu využít k oslabení Demokratické strany. Předpokládala, že v tzv. aprílové dohodě se představitelé Demokratické strany zavázali k tomu, že Tiso nebude přísně odsouzený. Sama proto chtěla usilovat o co nejpřísnější trest, který by podle jejího mínění vyvolal vnitřní rozkol v Demokratické straně.\n\nSoud probíhal ve dnech 2. prosince 1946 – 15. dubna 1947 v Justičním paláci v Bratislavě. Senát Národního soudu tvořili předseda JUDr. Igor Daxner a 6 přísedících (3 za KSS a 3 za DS). Žalobci byli JUDr. Ľudovít Rigan a JUDr. Juraj Šujan, vojenskou část obžaloby zastupoval vojenský prokurátor plk. JUDr. Anton Rašla. Tisovými obhájci byli JUDr. Martin Grečo a JUDr. Ernest Žabkay. Obžalovaní Tiso, Mach i Ďurčanský byli obviněni z podílu na rozbití Československa, z likvidace demokratických práv a svobod na Slovensku, nastolení totalitního režimu a aktivního vystoupení proti Slovenskému národnímu povstání. Tiso s Machem byli navíc obviněni i ze zavlečení Slovenska do války s Polskem, Sovětským svazem a také (formálně) i se západními spojenci. Součástí obžaloby byla i obvinění z aktivní účasti na deportacích židovského obyvatelstva. Tiso se hájil tím, že o důsledcích svých činů nevěděl, případně že jednal pod tlakem Němců. Snažil se dokázat, že v daných podmínkách byla jeho politika pro slovenský národ optimální. Většinou však jeho obhajoba nepůsobila příliš věrohodně, zvláště pak v případě jeho role při deportaci židů. Jako důkaz bylo mj. předloženo memorandum slovenských rabínů z 6. března 1942, kteří uváděli, že deportace znamenají pro židy jistou smrt. Spis obsahoval poznámku prezidentské kanceláře: „Pánu prezidentovi bolo predložené. Vydané bez poukazu. Vzaté na známosť, ad acta.“ Přitížil mu i antisemitský projev v Holíči ze srpna 1942, ve kterém v době probíhajících židovských deportací tyto schvaloval.\n\nProces byl ukončen 15. dubna 1947 vynesením rozsudku smrti nad Jozefem Tisem a nepřítomným Ferdinandem Ďurčanským. Již dříve byl z procesu vyloučen Alexander Mach, který byl o měsíc později odsouzen ke 30 letům vězení, přestože jeho angažovanost v činech, které se kladly za vinu Tisovi, byla větší. Podle výpovědi Gustáva Husáka z roku 1963 byl mírnější rozsudek nad Machem soukromým rozhodnutím soudce Daxnera. Vliv mohlo mít i to, že Mach za války chránil komunistu Laca Novomeského, který u soudu vypovídal v jeho prospěch. Sám Mach si mírnější rozsudek neuměl vysvětlit.\n\nTiso spolu se svými obhájci podal po vynesení rozsudku žádost o milost adresovanou prezidentu Benešovi.\nPředsednictvo Slovenské národní rady se k žádosti o milost nevyjádřilo a postoupilo ji československé vládě v Praze. Podle pozdějšího svědectví Jozefa Lettricha se tak stalo protože Lettrich věděl, že člen předsednictva za Demokratickou stranu Milan Polák tajně spolupracoval s komunisty a dostal od komunistů návod hlasovat proti udělení milosti. Hlasování by tak vyznělo v neprospěch udělení milosti a navíc by byla veřejně odhalena nejednotnost Demokratické strany. Postoupením žádosti do Prahy se tak Demokratická strana (i celá Slovenská národní rada) zbavila odpovědnosti. To si uvědomoval i ministr spravedlnosti Prokop Drtina, který požadoval, aby byla žádost o milost vrácena na Slovensko a po SNR žádáno jasné stanovisko. Jeho žádost však československá vláda pod tlakem komunistů odmítla (hlasovaní dopadlo 10:13 v neprospěch Drtinovy žádosti). V následném hlasování vlády z 23 přítomných ministrů hlasovalo 17 ministrů pro nedoporučení milosti (ministři za Komunistickou stranu Československa, Československou stranu národně socialistickou a Československou sociální demokracii) a 6 ministrů pro doporučení milosti (byli to 3 ministři za Československou stranu lidovou a 3 ministři za Demokratickou stranu). Pro milost se vyslovil i státní tajemník na ministerstvu národní obrany Ján Lichner. Vláda poté prezidentu republiky udělení milosti nedoporučila.\n\nPoslední slovo měl v udělení milosti prezident, který podle ústavy mohl rozhodnout i proti doporučení vlády. Beneš ale ještě před jednáním vlády (15. dubna 1947) zaslal Klementu Gottwaldovi dopis ve kterém uvedl, že je připraven z lidských důvodů milost udělit, pokud s tím ale bude vláda souhlasit. Nechtěl totiž kvůli Tisovi vyvolat vládní krizi. Je však možné, že se Beneš pouze pokusil tímto dopisem zbavit přímé odpovědnosti za popravu Tisa (podobně jako předsednictvo SNR), protože musel vědět, že komunisté na exekuci budou trvat. Pro Beneše byl důležitý i postoj Vatikánu. Vatikánský chargé d'affaires Raphael Forni už dříve apeloval na Beneše, aby rozhodl lidsky, zároveň však výslovně prohlásil, že Vatikán nebude politicky intervenovat za osobu, která diskreditovala církev. Prezident milost neudělil.\n\nVynesení rozsudku nevyvolalo na Slovensku žádné větší projevy veřejného nesouhlasu, přestože většina Slováků s provedením popravy nesouhlasila. Poprava byla vykonána oběšením ráno 18. dubna 1947 na nádvoří bratislavské věznice. Tisova mrtvola byla pohřbena v noci z 18. na 19. dubna na Martinském hřbitově v Bratislavě. Už večer 18. dubna se na hřbitově shromáždilo asi 800 osob, které očekávaly Tisův pohřeb. Jejich shromáždění bylo rozehnáno jízdní policií a 17 účastníků bylo zadrženo.\n\nProblematičnost a složitost tehdejší situace vystihuje i údajný výrok slovenského evangelického biskupa Vladimíra Čobrda z roku 1945: „Ak bude Tiso vydaný, nemôže byť nesúdený, ak bude súdený, nemôže byť neodsúdený a ak bude odsúdený, bude zle!“ Podle Jana Rychlíka, tak největší chybou československých úřadů bylo, že vůbec požádaly o Tisovo vydání a bylo by lépe, kdyby Tiso zůstal v zahraničí. Proces s Jozefem Tisem tak politicky nejvíce posloužil komunistům, kteří jej chápali jako „úder slovenské reakci“ a zároveň z jejich pohledu šlo i o jakousi zkoušku před konečným útokem na Demokratickou stranu.\n\nUrčité kontroverze vyvolalo vedení procesu předsedou soudu Igorem Daxnerem. Daxner byl bývalý legionář, komunista a za slovenského státu byl vězněný pro svou odbojovou činnost. Z toho důvodu panovaly pochybnosti o jeho nezaujatosti, které potvrdil i svým nevhodným chováním během soudu, kdy nepřipustil některé svědky obhajoby. Velkou nevoli vyvolalo také jeho svévolné oddělení případu Alexandera Macha. Karel Kaplan označil proces za „politický“, podle Jana Rychlíka jej však nelze srovnávat s politickými procesy 50. let, ve kterých byli obvinění nátlakem nuceni se přiznávat k činům, které nespáchali, ani jej označit za „justiční vraždu“. Proces byl veden podle platného práva, které za zločiny za které byl Tiso obžalován (zrada na povstání, podíl na deportacích židovského obyvatelstva) prakticky ani neumožňovalo uložit jiný trest než trest smrti. O to více, že Tiso svých činů nikdy nelitoval (na rozdíl od Alexandra Macha) a navíc prohlásil, že kdyby svůj život mohl prožít ještě jednou, postupoval by stejně. Podle dnešního stavu poznání Tiso sám s rozsudkem smrti počítal a vědomě se připravoval na roli „mučedníka slovenské státnosti“. Podle britského historika Tonyho Judta proces s Jozefem Tisem v ničem nevybočoval z tehdejšího chápání spravedlivého procesu v poválečné Evropě (lze-li v tehdejší atmosféře o spravedlivých procesech mluvit) a dostalo se mu srovnatelného zacházení jako např. Pierru Lavalovi ve Francii.\n\nTisova ideologie vycházela z katolické morální teologie a byla silně ovlivněna teorií stavovského státu Othmara Spanna.\nSoučasně převzal myšlenky středověké scholastické filozofie, novoscholastiky a osvícenského naturalismu.\nNěkdy se také přiznával k liberálním hodnotám, ideálům francouzské revoluce a individuální svobodě jednotlivce, výrazněji u něj však převládaly nacionalistické představy a myšlenkový svět romantického nacionalismu. Pro posílení Slováků a k ospravedlnění slovenského nacionalismu vystavěl národní ideologii, která Slovákům přisuzovala ústřední jazykovou a geografickou pozici mezi Slovany.\n\nK tomu se v prosinci 1938 například vyjádřil:\nKrátký čas státní samostatnosti Velkomoravské říše pod Svatoplukem a Mojmírem v 9. století hodnotil Tiso jako dosavadní vrchol dějin Slováků. Brojil za středověko-hierarchické uspořádání společnosti se silným vlivem přísně autoritativní římsko-katolické církve. Slováky viděl jako národ, kterému bylo ve stvořitelově plánu určeno stát se nositelem a předvojem obnovení \"čistého slovanství\" v politické, morální, náboženské a kulturní oblasti. Než bude moci slovenský národ přijmout tento úkol, musí ale nejdříve být uznán jako národ a podřídit svou vnitřní orientaci křesťansko-katolické tradici.\n2. února 1939 Tiso prohlásil před svoradovskými studenty v Bratislavě, že slovenský nacionalismus se nesmí obrátit proti katolicismu, neboť odklon od katolicismu by způsobil odtržení stromu od kořene a odklon národa od jeho dějin.\n\nTiso se vyslovoval pro slovenskou autonomii uvnitř Československa. Chtěl ji však dosáhnout v souladu se zákony a ústavou. V zahraniční politice byl pro vytvoření katolického západoslovanského bloku, který by spojoval Poláky, Slováky, Chorvaty a v určitých případech i neslovanské Maďary. Jenom takový blok mohl podle Tisa zabránit pronikání \"„sovětsko-českého komunismu“\", fašismu a nacionálního socialismu mezi tyto národy.\n\nV slovenském státě byl Tiso osobou sjednocující slovenské vlastence konzervativně-umírněného křídla HSĽS, které bylo v konkurenčním konfliktu se slovenskými národními socialisty. Reprezentoval nejen katolické duchovenstvo které ovládalo důležité státní pozice, ale i mladé lidi z laického prostředí, kam patřil například ministr hospodářství Gejza Medrický nebo šéf prezidentské kanceláře Karol Murín.\n\nV souvislosti s otázkami týkajícími se státního zřízení vystupoval za autoritářsky a stavovský režim podle vzoru austrofašistického Rakouska a Salazarova Portugalska.\n\nVe svých úvahách pro \"Organizačné zvesti HSĽS\" napsal:\n\nSvatý stolec sice požádal Československo o udělení milosti Tisovi, nicméně dal zároveň najevo, že mu jde spíše o budoucnost vztahů mezi Čechy a Slováky a že neudělení milosti nebude mít žádný vliv na diplomatické vztahy mezi oběma státy. Oprávněnost rozsudku nikdy nezpochybnil a existuje řada dokumentů, které jasně dokládají, že nikdy nezpochybňoval Tisovu vinu a trest smrti nepovažoval za nepřiměřený.\n\nPokud jde o náhled Vatikánu na provinění Tisa, slavná je zejména neveřejná poznámka biskupa Tardiniho k depeši instruující vatikánského chargé d’affaires na Slovensku Burzia k dalším intervencím proti deportacím Židů do rukou Třetí říše, v níž šéf diplomacie Svatého stolce označuje Tisa za šílence a přisuzuje mu odpovědnost za holokaust na Slovensku.\n\nU soudu byla čtena i oficiální zpráva Burzia Svatému otci o výsledcích intervence u Tisa proti deportacím a násilnostem z roku 1944: „\"Nenašiel som u prezidenta republiky žiadne porozumenie, ba ani jedného slova súcitu pre prenasledovaných. On vidí v Židoch príčinu všetkého zla a obraňuje zásahy Nemcov proti Židom ako nanútené najvyššími požiadavkami vojny.\"“\n\nSlovenská společnost je ve vztahu k Tisovi silně polarizovaná. Odpůrci autoritativního ľudáckeho režimu mu vyčítají deportace židů a podporu potlačení slovenského národního povstání. V katolicko-konzervativních a nacionalistických kruzích je oceňován jako hrdina, který Slovensko ochránil před pohlcením Třetí říší resp. rozdělením mezi Maďarsko a Polsko. Přívrženci Tisa zdůrazňují především hospodářský a kulturní rozmach, který země během jeho prezidentství zažívala.\n\nJak uvádí Milan Zemko, negativní hodnocení J. Tisa mezi slovenskou veřejností převažovalo mezi roky 1991–1999. V roce 1991 hodnotilo Tisa negativně 47% dotázaných. V roce 1999 ho negativně hodnotilo 32,4%. Pozitivně Tisa naopak hodnotilo v roce 1991 celkem 28,1% a v roce 1999 20,7%. Současně s tím rostl počet nerozhodnutých respondentů.\n\nBývalý generální prokurátor ČSFR Tibor Böhm na půdě Federálního shromáždění prohlásil, že Tiso nebyl válečný zločinec.\nPo získání nezávislosti Slovenska v roce 1993 se pod vedením Vladimíra Mečiara ani jeden politik od Tisa nedistancoval. Mečiar se během výročí SNP vyhnul jakýmkoliv negativním vyjádřením o Tisovi. V roce 1993 navíc požadoval slovenský diecézní biskup Alojz Tkáč v souvislosti s 55. výročím Hlinkova úmrtí, aby se Češi kolektivně omluvili za Tisovu popravu.\nTehdejší český prezident Václav Havel se k tomu vyjádřil, že Jozef Tiso byl odsouzen československým soudem a ne českým národem nebo prezidentem. Na Slovensku však obdržel biskup díky svému pokusu rehabilitovat Tisa velkou podporu, protože Tiso byl v širokých vrstvách společnosti vnímán jako mučedník a symbol slovenské nezávislosti.\n\nV roce 1997 byla v obci Čakajovce (Okres Nitra) odhalena Tisova socha. Byla vícekrát poškozena, přesto ale byla ponechána na místě.\n14. března 2000 dal starosta Žiliny a předseda slovenské národní strany Ján Slota umístit v Žilině pamětní desku Tisovi, což vzbudilo vlnu domácích i zahraničních protestů.\nDeska byla odstraněna po protestech vojáků, členů akademie věd, protifašistických bojovníků a předních osobností veřejného života. Zůstala však pamětní deska na domě, z kterého Tiso v roce 1938 vyhlásil slovenskou autonomii. Další desky na památku Tisa se objevily v Rajci a na prezidentově rodném domě v Bytči.\n\nV roce 2008 celebroval trnavský arcibiskup Ján Sokol mši za Tisa v den výročí Tisovy popravy a chválil dobu slovenského státu jako dobu relativního blahobytu Slováků.\nPřesto se Sokol v interview vyslovil proti existujícím snahám o blahořečení Tisa.\n\nDlouholetý předseda KDH Ján Čarnogurský opakovaně tvrdil, že Tiso nenese hlavní politickou odpovědnost za deportace židů. Připouští však, že byl odpovědný částečně.\nO Tisovi se v minulosti pozitivně vyjádřila řada osobností s prostředí slovenské římsko-katolické církve, kromě arcibiskupa Sokola také kardinál Ján Chryzostom Korec, biskup Rudolf Baláž nebo papežský prelát Viktor Trstenský.\nJán Chryzostom Korec v období komunistického režimu v říjnu 1987 jako biskup podepsal Vyhlášení k deportacím Židů na Slovensku, ve kterém on i další představitelé slovenského národa prosili židovský národ o odpuštění.\nDne 8. července 1990 však odhalil Tisovi pamětní desku v Bánovcích nad Bebravou, což vyvolalo protesty a pobouřené reakce části slovenské veřejnosti. Po protestech byla deska zahalena a pak demontována.\nPapežský prelát a nositel vysokého slovenského státního vyznamenání Pribinův kříž I. třídy Viktor Trstenský označil Tisa za umučeného komunistickými soudy za věrnost Bohu, církvi a národu.\nu\nMístopředseda strany SMER Dušan Čaplovič vyjádřil přesvědčení, že musí být posuzován v kontextu tehdejší doby:\n\na místopředseda SNS Jaroslav Paška se vyjádřil:\n\nSlovenský premiér a předseda SMERu Robert Fico naproti tomu řekl v lednu 2007, že má ke slovenskému státu negativní postoj a považuje Tisův stát za fašistický.\n\nV hodnocení Tisa a Slovenského státu jsou rozděleni i slovenští historici.\nJednu stranu tvoří podle Jana Boudníka historikové, kteří vycházejí z kritické analýzy Slovenského státu kam patří například historikové Ivan Kamenec, Dušan Kováč, Ladislav Lipscher a Katarína Hradská.\nHistorik Kamenec se vyjádřil, že \"„Tiso bol na čele štátu a je zodpovedný za všetko, čo sa tu udialo, i za zločiny proti ľudskosti. Za nastolenie totalitného režimu, za utrpenie a smrť desaťtisícov občanov.“\"\nDruhou stranu nazývá Boudník „nacionalistickým táborem.“ Tito, i když přiznávají určité přehmaty, vysvětlují je především jako nezbytnost nutnou pro přežití samostatného Slovenska. Z tohoto tábora jsou nejčastěji citováni Milan Stanislav Ďurica, Anna Magdolenová či František Vnuk.\nPodle Eduarda Nižňanského například Ďurica staví Tisa do pozice bojovníků proti nacistickému Německu.\nMezi těmito proudy se podle Boudníka vyskytuje řada historiků, která se nedá zcela zařadit ani do jednoho proudu. Sem patří například Martin Lacko.\n\nPodle Nižňanského a podle Zory Hlavičkové se po roce 1989 vrátila na Slovensko z exilu skupina historiků národně-ľudácké orientace. Podle Hlavičkové je ľudácká historiografie v menšině a v izolaci mezi komunitou historiků ale její nacionalistická interpretace má širokou rezonanci v slovenské společnosti a našla si odezvu hlavně mezi starými lidmi, kteří si slovenský válečný režim ještě pamatují.\n\nNěkteré osobnosti, zejména z řad slovenského katolického antikomunistického exilu, usilovaly či usilují o prohlášení Jozefa Tisa za blahoslaveného. Ve prospěch blahořečení se vyjádřil například profesor teologie a historie Milan Stanislav Ďurica či profesor teologie na Villanova University Jozef Papin (†1982). Tyto snahy jsou pochopitelně odmítány ze strany Tisových odpůrců, ale nepodporují je ani mnozí lidé, kteří mají na Tisa pozitivní či spíše pozitivní pohled. Arcibiskup Ján Sokol k tomuto tématu prohlásil, že \"„Nie je správne, aby boli politici vyhlasovaní za blahoslavených. Politik musí robiť aj kompromisy a blahoslavený musí byť ochotný za svoje presvedčenie aj zomrieť“\" Proti svatořečení se stavěl i novinář a politik HZDS Ján Smolec.\n\nMimo Slovenska přisuzuje Tisovi většina historiků spoluodpovědnost a nebo dokonce hlavní vinu za pronásledování židovských občanů na Slovensku. Například pro Tatjanu Tönsmeyer je kritériem k hodnocení ne otázka zda slovenští aktéři věděli, co se děje s deportovanými židy. Rozhodující je pro ni, že pro slovenské politiky bylo důležité, aby se vystěhovaní židé nemohli vrátit. I přes tuto kritiku zohledňuje Tisův údajný odpor německým beraterům, kteří chtěli pokračovat v deportacích po roku 1942 a také připomíná, že odvlečení židů do Polska bylo zdůvodňováno nedostatkem tamějších pracovních sil. Tönsmeyer vnímá Tisa jako chytrého taktika, který lavíroval mezi mocenskými bloky. Jeho zahraniční politiku vidí jako politiku přizpůsobování se a domácí politiku jako autoritativní, nedemokratickou, postavenou na vládě jedné strany a principech stavovského státu. Použitím německých pramenů dochází k opačným závěrům jako slovenští exiloví historici jako Ďurica a Vnuk, kteří Tisa chtěli očistit od antisemitismu tvrdíce že Tiso o vraždění židů nevěděl. Tisovi je také připisována odpovědnost za rozpad Česko-Slovenska v březnu 1938.\n\nNěmecký kardinál a církevní historik Walter Brandmüller se domnívá, že Tiso pronásledování židů schvaloval, ale z hospodářských a nikoliv rasových důvodů. Zdůrazňuje, že po vatikánských protestech deportace zastavil\na zohledňuje také náznaky toho, že Tiso údajně uvažoval o rezignaci, což mu ale jeho přívrženci a údajně i zástupci židů rozmlouvali, protože by jinak jeho místo převzal Tuka.\nV souvislosti s Tisovým antisemitským projevem v Holíči v srpnu 1938, ve kterém deportace označil za \"křesťanské\", zaujal Brandmüller (podobně jako Ďurica) kritickou pozici k autenticitě textu, protože údajně není k dispozici žádný původní dokument.\n\nV souvislosti s Tisovou židovskou politikou jsou zdrojem diskuzí také tzv. prezidentské výjimky. James M. Ward z Queen's University v Belfastu ve své studii o Tisových výjimkách dochází k závěru, že u Tisových výjimek je těžké mluvit o ochraně, protože židé potřebovali ochranu především před Tisovým vlastním antisemitským režimem a také připomíná, že určité typy výjimek uděloval i Hitler.\nTiso je mnohými, hlavně neslovenskými autory označován za fašistu, případně vzhledem k jeho kněžství za klerofašistu.\nHistorik a odborník na východní Evropu Jörg Konrad Hoensch však zastává názor, že o klerofašistické ideologii je možné mluvit jenom v případě spojení Tisových a Tukových ideologických představ.\n\nPodle českého historika Jana Rychlíka nese Tiso politickou odpovědnost za vyvezení 58 000 židů ze Slovenska. Dále tvrdí, že není pravda, že by Tiso \"cokoliv\" pro židy udělal. V souvislosti s Tisovými výjimkami připomíná, že všechny satelity včetně Německa samotného měly uzákoněny určité typy výjimek. Tvrzení o tom, že Tiso pomáhal Židům, považuje Rychlík za mýtus slovenské katolické církve, protože je jí nepříjemné přiznat, že by slovenský kněz mohl spáchat něco špatného.\nSnahy o autonomii považuje Rychlík za obecný jev uvnitř slovenské společnosti, negativně však hodnotí odmítání demokracie a totalitarismus HSĽS.\n\n\n\n"}
{"id": "33726", "url": "https://cs.wikipedia.org/wiki?curid=33726", "title": "Machačkala", "text": "Machačkala\n\nMachačkala (rusky Махачкала) je město v Rusku na břehu Kaspického moře, hlavní město Dagestánské republiky. Žije zde obyvatel.\n\nMachačkala byla založena v roce 1844 jako pevnost, roku 1857 získala status města. Původně se město jmenovalo \"Petrovskoje\" (rusky \"Петро́вское\") po caru Petru Velikém, který ho navštívil v roce 1722. Roku 1857 byla přejmenována na \"Petrovsk-Port\" (rusky \"Петро́вск-Порт\"); o čtyři roky později – roku 1861 zde byla zahájena stavba přístavu, roku 1896 pak zavedena železnice. S rozvojem moderního průmyslu se začaly stavět rafinérie a další závody zpracovávající ropu. Po Říjnové revoluci se zde snažili bolševici získat moc, ale neúspěšně; bělogvardějci tak město drželi až do března roku 1920. Název Machačkala nese město až od roku 1921, podle revolucionáře Machomeda ali Dachadajeva, vulgo Machač. Roku 1970 byla postižena silným zemětřesením.\n\n\n\n"}
{"id": "33728", "url": "https://cs.wikipedia.org/wiki?curid=33728", "title": "Rýč", "text": "Rýč\n\nRýč je zahradnický nástroj určený k obracení či k vyrývání zeminy. Práce prováděná rýčem se nazývá rytí, nebo rozrývání, přerývání, zarývání. Rýč s dlouhou úzkou čepelí se nazývá \"sakovák\" (na obr. vpravo) a používá se k výkopu základů, drenáží a podobně, kde nelze použít pro tento účel speciální druh bagru zvaný \"podkopovka\". Nejčastěji má rýč kompaktní kovovou čepel z jednoho kusu kovu (obvykle bývá z ocelového plechu, užívána je i borová ocel) a dřevěnou nebo kompozitní násadu. Používají se také i speciální rýče velmi podobné klasickým vidlím. Jsou to rýče s několika plochými bodci, tzv. rycí vidle – hodí se zejména pro rytí těžších, vlhčích a tužších půd nebo jílovitých zemin.\n\nKonec rukojeti ve tvaru písmene \"T\" nebo \"D\" umožňuje lepší úchop a účinnější obouručné působení na rýč. Čepel je na svém spodním konci naostřena, aby snadněji pronikala do zeminy. Vrchní část čepele bývá opatřena nášlapem a je tak možno o něj opřít chodidlo a zvýšit tlak na rýč, který se snáze zaryje do zeminy.\n\nObdobnými strojními zařízeními ručního rýče jsou bagry, oračky a různé kypřicí stroje. Strojním ekvivalentem drenážního rýče (sakováku) je rýhovač.\n\n"}
{"id": "33732", "url": "https://cs.wikipedia.org/wiki?curid=33732", "title": "Morkovice-Slížany", "text": "Morkovice-Slížany\n\nMorkovice-Slížany jsou město v okrese Kroměříž ve Zlínském kraji, 15 km jihozápadně od Kroměříže. Žije zde obyvatel. Morkovice-Slížany vznikly v roce 1960 spojením obcí Morkovice a Slížany.\n\nMísto, kde se dnes město nachází, vykazuje známky osídlení již v mladší době kamenné. Morkovice se poprvé připomínají v roce 1222 (\"Morckwycz\"). Tehdy to bylo středověké městečko s tvrzí, vodním příkopem, soudem, pivovarem i trhy. Město mělo hrdelní právo, což připomíná pranýř nedaleko kostela. První zmínky o dnes barokním kostele jsou již ze 14. století.\n\nNejstarší zmínka o Slížanech se vztahuje k roku 1353 (\"de Slezan\").\n\nV roce 1909 byla do Morkovic přivedena lokální železnice, roku 1998 byla zrušena.\n\nVývoj počtu obyvatel za celou obec i za jeho jednotlivé části uvádí tabulka níže, ve které se zobrazuje i příslušnost jednotlivých částí k obci či následné odtržení.\n\n\n\n\n\n"}
{"id": "33739", "url": "https://cs.wikipedia.org/wiki?curid=33739", "title": "Kemerovo", "text": "Kemerovo\n\nKemerovo ( ) je průmyslové město v Rusku, ležící v jeho sibiřské části, severovýchodně od Novosibirsku na řece Tom. Je hlavním městem Kemerovské oblasti. Žije zde obyvatel.\n\nKemerovo je výsledkem sloučení několika starších ruských osad. V 17. století tu byla jen zastávka Verchotomskij Ostrog na cestě k pevnosti v Tomsku. Roku 1701 tu vznikla první osada, \"Sčeglovo\" na levém břehu řeky. V roce 1859 už tady existovalo vesnic několik – (\"Jevsejevo\", \"Krasnij Jar\", \"Davidovo\" a další) \n\nV roce 1721 tu bylo objeveno černé uhlí, ale první doly byly otevřeny až na počátku 20. století, v roce 1907; o několik let později tu vznikla i chemická továrna. Díky výstavbě železnice došlo k tak rychlému růstu, že Kemerovo (tehdy ještě \"Šceglevo\") získalo roku 1918 status města. Tehdy mělo okolo 20 000 obyvatel, do roku 1956 však jejich počet stoupl na 240 000 a v 80. letech překonal půlmilionovou hranici. Současný název má město až od roku 1932, v roce 1943 se stalo i oblastním městem.\n\nV neděli 25. března 2018 došlo k požáru v obchodním centru Zimňaja Višňa v centrální části města, při kterém přišlo o život 64 osob.\n\nDíky ložiskům uhlí se průmysl ve městě i jeho okolí rychle rozvíjel. Byly vybudovány chemické a strojírenské závody; díky odbočce Transsibiřské magistrály jsou napojené na evropské Rusko i na Dálný východ. Po rozpadu SSSR některé z těchto podniků zkrachovaly a v Kemerovu vzrostla nezaměstnanost.\n\n\n"}
{"id": "33743", "url": "https://cs.wikipedia.org/wiki?curid=33743", "title": "Ásové", "text": "Ásové\n\nÁsové, staroseversky Æsir, jsou skupinou bohů v severské mytologii sídlící ve světě Ásgardu. Jedná se o válečnická a magická božstva známá pro svou znalost run a kouzelných zpěvů jako \"galdra-smidir\" „kouzlotepci“. Druhou skupinou božstev, spojenou především s plodností a bohatstvím, jsou Vanové, kteří kdysi s Ásy vedli válku, ale posléze se smířili a tři z Vanů: Njörd, Frey a Freya, se usídlili v Ásgardu a jsou počítáni mezi Ásy.\n\nPraotcem Ásů je Búri, kterého na počátku času svým jazykem vysvobodila z ledu kráva Audhumla, zplodil syna Bora a ten s thursyní Bestlou tři syny: Ódina, Viliho a Véa. Ódin se svými bratry zabil prvotního obra Ymiho, stvořil lidstvo a stal se vládcem bohů. Přestože jsou Ásové svým původem úzce spjati s „obry“ - jotuny a thursy, jsou jejich hlavním nepřáteli a v poslední bitvě zvané Ragnarök se s nimi střetnou a většina jich zahyne.\n\nÁsové jsou často zmiňováni společně s álfy, což může být částečně způsobenou potřebou aliterace, ale nejspíše také principiální podobností mezi těmito bytostmi. Společně a bez nějakého jasného odlišení se tak objevují ve Vědmině písni, Hávamálu, Grímnismálu, Lokasenně a dalších textech z Poetické Eddy.\n\nPo Ásech je pojmenován runa ansuz ve starším futharku a Ásatrú „víra v Ásy“, jedna z forem germánského novopohanství.\n\nVe výčtu Ású, bohů v Gylfiho oblouznění jsou uvedeno čtrnáct bohů a čtrnáct bohyň:\n\nA zvlášť ještě dvě bohyně:\n\nV Jazyce básnickém je uveden odlišný seznam, který některá božstva vynechává, navíc uvádí boha Hönira a bohyně Idunn, Gerd, Sygin a Nannu.\n\nPříslušnost některých těchto božstev mezi Ásy je však problematická. Njörd, Frey a Freya náleží původem mezi Vany, Freyova manželka Gerd mezi jotuny a Loki je po otci jotunem.\n\nStaroseverské označení těchto božstev zní \"Æsir\" „Ásové, bohové“, zatímco singulár zní \"áss\" „Ás, bůh“, femininum je \"ásynja\" „bohyně“, plurál \"ásynjur\" „bohyně“. John Lindow považuje za možnou etymologii z výrazu pro „dech“ a navrhuje možné spojení těchto božstev s životem a životní silou. Jiné etymologie spojují jejich jméno se suverenitou a vázáním. Ve staroseverštině existuje též homonymum \"ass\" „nosník, trám, pilíř“ a někteří badatelé z toho důvodu shledávají souvislost jména Ású s dřevěnými idoly bohů. Termín lze nalézt již v raných runových nápisech, ze staroangličtiny je doloženo příbuzné \"os\" „bůh, božstvo“, z gótšiny latinizované \"anses\" „polobozi“. Snorri Sturluson, autor Mladší Eddy, spojil jméno Ásové lidovou etymologií s Asií a severská božstva chápal jako zbožštěný lid původem z Asie.\n"}
{"id": "33745", "url": "https://cs.wikipedia.org/wiki?curid=33745", "title": "Forseti", "text": "Forseti\n\nForseti (v překladu „Předsedající“ či „Ten, kdo stojí v čele“) je v severské mytologii jeden z Ásů. Jedná se o boha spravedlnosti, míru a pravdy, tvůrce a ochránce zákonů. Dokáže utišit každý svár či hádku a je patronem všech diplomatů a vyjednávačů. Je synem Baldra a Nanny. Jeho sídlem je Glitnir, zářící síň se stříbrnou střechou a zlatými sloupy, kde soudí spory mezi ostatními bohy i lidmi.\n\nKdyž se přiblíží ragnarök, zruší Ódin jeho právo soudit lidi a nabádat je k míru. Jako jeden z mála bude moci po ragnaröku opustit germánské podsvětí Helheim. Forseti společně s Ódinovými syny Hödem a Baldrem vytvoří radu bohů a zaslouží se o vznik nového světa. V kůře stromu najde ženu a muže, kteří jako jediní z lidí přežili ragnarök a založí nové lidské pokolení.\n\nStřediskem Forsetiho kultu byla svatyně na ostrově Heligoland v Severním moři, vyvrácená fríským misionářem Liutgerem kolem roku 791.\n"}
{"id": "33752", "url": "https://cs.wikipedia.org/wiki?curid=33752", "title": "Beverly Hills 90210", "text": "Beverly Hills 90210\n\nBeverly Hills 90210 je americký televizní seriál natáčený v letech 1990–2000. Byl stvořen dvojicí producentů – Aaronem Spellingem a Darrenem Starem. Příběh vypráví o životě party mladých, většinou bohatých lidí ze známého města Beverly Hills u Los Angeles.\n\nDne 27. února 2019 bylo oznámeno, že stanice FOX objednala šest nových dílů. Seriál se bude jmenovat \"90210\". Je potvrzeno, že si v hodinových dílech zahrají Jason Priestley, Jennie Garth, Ian Ziering, Gabrielle Carteris, Brian Austin Green a Tori Spelling. Taky se v něm objeví herečka Shannen Doherty. \n\nRodina Walshových se přestěhuje z Minneapolis na americkém středozápadě do kalifornského Beverly Hills. Rodiče – Jim a Cindy Walshovi – jsou ztělesním staromódních představ a ideálů: on živí rodinu, ona se pilně stará o domácnost. Jejich děti, dvojčata Brenda a Brandon, to ale mají těžší. Jsou vytrženi ze svého domácího, trochu provinčního prostředí a snaží se zapadnout mezi bohaté a světaznalé spolužáky na West Beverly Hills High. Brenda se nejvíce spřátelí s krásnou, ale namyšlenou Kelly a s nejistou Donnou. Postupně se seznamují i s dalšími spolužáky: Steve je Kellyin arogantní bývalý přítel a adoptivní syn televizní hvězdy, Dylan náladový surfař, do kterého se zamiluje Brenda, Andrea patrně nejchytřejší dívka ve škole a nováček David, který prostě jen chce, aby ho každý měl rád. Společně prožívají v nelehkém období dospívání přátelství, lásky, rozchody, zklamání a další životní situace…\n"}
{"id": "33756", "url": "https://cs.wikipedia.org/wiki?curid=33756", "title": "Lunární kalendář", "text": "Lunární kalendář\n\nLunární kalendář je kalendář, tedy způsob cyklického počítání času, který se zakládá na pozorování měsíčních cyklů. Používá ho dodnes například islámský kalendář.\n\nJelikož pro pozorovatele ze Země trvá jeden měsíční cyklus, tj. nejčastěji od novu do novu, přibližně 29,5 dne (přesně 29,530588 dne, viz Synodický měsíc), trvá tolik i jeden kalendářní měsíc. Začátek nového měsíce se dá přesně vypočítat, nicméně staré kalendáře byly založeny na pozorování a měsíc začínal obvykle tehdy, když byl při západu slunce spatřen první srpek nového měsíce. Tato praxe zůstala v některých lunárních kalendářích, např. v islámském, dodnes.\n\nLunární rok odpovídá hodně přibližně roku solárnímu a má 12 měsíců.\n\n12 měsíců (měsíčních cyklů) má celkem 354 dní, rok jich má však 365,25 dní. Lunární rok je tedy kratší než solární. Tento rozdíl více než 11 dní způsobuje posun začátku roku vždy o přibližně 11 dní dopředu. Proto v lunárním kalendáři neexistují „zimní měsíce“ nebo „letní měsíce“; každý měsíc se v průběhu doby může ocitnout v libovolném ročním období.\n\nProtože je islámský kalendář kratší o 11,2425 dní než civilní (gregoriánský), každých cca 32,5 roku ho předběhne o jeden rok.\n\n"}
{"id": "33763", "url": "https://cs.wikipedia.org/wiki?curid=33763", "title": "Moudrost", "text": "Moudrost\n\nMoudrostí se obvykle rozumí shrnující a praktické rozumění světu i člověku, zároveň svrchované i taktně skromné, jež dává jistotu v rozhodování a jednání. K moudrosti nutně patří rozvaha, zkušenost a odstup od bezprostředních podnětů a okolností. Lidské společnosti moudrost vysoce cenily, ukládaly ji do přísloví, vyprávění i náboženských spisů a v mnoha kulturách se pokládá za ctnost. Thomas Hobbes v díle \"Základy filosofie státu a společnosti (O občanu)\" definuje moudrost jako \"dokonalou znalost pravdy ve všech vědech jakýchkoli\". Ta podle něj povstává z \"trvajících vzpomínek na věci, jako by pomocí řady jakýchsi určitých názvů, nemůže však nikterak býti dílem náhlého ostrovtipu, nýbrž dobře rozvažujícího rozumu, což souborným názvem nazýváme filosofií\". Sókratés před soudem o sobě říká, že „žádnou moudrost nemá, velkou ani malou“, a Platón vysvětluje, že z úcty k moudrosti, kterou si žádný smrtelník nemůže osobovat, si zvolil název „filosof“ – ten, který po moudrosti touží. Izraelský politik Abba Eban si prý stěžoval, že „lidé i národy jednají moudře, až když vyčerpali všechny ostatní možnosti“.\n\nJako jiné důležité pojmy, které nevznikly ve vědě, nýbrž v běžném lidském životě, není snadné moudrost definovat. Ostatně, jak ukázal americký kognitivní vědec George Lakoff, pojmy nevznikají vymezením, nýbrž naopak jakýmsi nabalováním kolem základního významu či prototypu. Proto se pokusíme pojem moudrosti vysvětlit na základě pojmů blízkých a ovšem také rozdílů mezi nimi.\n\nMoudrost patrně souvisí se zkušeností a uvádí se obvykle na prvním místě základních čili „kardinálních ctností“: moudrost, spravedlnost, statečnost, mírnost. Hérakleitos říká, že moudrost je největší z ctností, je jen jedna, je i není božská a spočívá v tom, mluvit pravdu a jednat s ohledem na povahu věcí. Moudrý musí mnoho vědět, ale moudrost podle Hérakleita není „mnohoučenost“ a nikdo z řeckých mudrců nepochopil, že se nepodobá ničemu jinému. Podle I. Kanta je moudrost „praktická idea“, životní cíl každého člověka, který lze k vědění přirovnat tak, že „věda je uspořádané vědění, kdežto moudrost je uspořádaný život.“ Anglický básník T. S. Eliot si stěžoval:\n„Kde je ta moudrost, jež se nám ztratila v samém vědění?\nKde je to vědění, jež se nám ztratilo v samých informacích?“\nBrazilské přísloví říká, že „Poznání řeže svět na kousky, moudrost jej dává dohromady.“\n\nMoudrý člověk – podle Molièra – nezná žádné rány osudu a i kdyby přišel o všechno, přece zůstane sám sebou. Leonardo da Vinci pokládal moudrost za „dceru zkušenosti“ a běžné označení „zub moudrosti“ naznačuje, jako kdyby moudrost souvisela se stářím; ovšem africké přísloví varuje, že stářím člověk zešediví, ne nutně zmoudří. Podle starého čínského mudrce Li-buwei se zdá, jakoby moudrý člověk jednal pomalu a váhavě – a přece je rychlý, protože si počká na správný čas.\n\nK moudrosti tak zřejmě patří jistá zdrženlivost jako u Sókrata a biblický prorok Izajáš proklíná ty, kdo si o sobě myslí, že jsou moudří. „Moudrý člověk bude mlčet, dokud nepřijde ta pravá chvíle, avšak nerozumný mluvka vždycky mluví v nepravý čas“, říká kniha Sírachovec (Sír 20,7), Židovské přísloví ovšem také říká:\n„Mlčet je známka moudrosti, ale jen mlčet žádná moudrost není.“\nSvatý Jeroným v dopise napsal, že „mýlit se je lidské, ale přiznat omyl je známka moudrosti.“ Středověký křesťanský učenec Pierre Abélard napsal, že prvním klíčem k moudrosti je nepochybně stálé a časté tázání a německý aforista Georg Christoph Lichtenberg říká: „První krok moudrosti je všechno napadat. Poslední: se vším se srovnat.“\n\nKrátké kousky osvědčené moudrosti ve stručné, sevřené formě, někdy i ve verších, uchovávaly staré společnosti ústním podáním jako přísloví, průpovídky nebo bajky – možná nejstarší forma světské literatury. Už ze starověku známe písemné sbírky takové „moudrosti“, z Egypta i z Indie a Číny. Také některé biblické knihy mají povahu sbírky výroků a přísloví. Souhrnně se často hovoří o „sapienciální literatuře“ čili „literatuře moudrosti“, „mudroslovná literaruře“, případně o mudrosloví.\n\nV pozdní antice a v novoplatónismu se zosobněná Moudrost (řecky \"sofia\") stala předmětem hlubokých úvah a dokonce i božského uctívání. Taková oslava ovšem dříve nebo později vyvolá i skepsi. Biblická kniha Kazatel, spíše sbírka výroků a přísloví než jednolitý text, ji vyjadřuje velmi ostře:\n\n„Kde je mnoho moudrosti, je i mnoho hoře, a čím víc vědění, tím víc bolesti“ (Kaz 1,18).\n„Nebuď příliš spravedlivý ani nadmíru moudrý; proč by ses měl zničit?“ (Kaz 7,16)\n\nTradiční moudrost vyniká několika důležitými rysy: je stručná, jasná a prostá, týká se vždy aktuálních otázek lidského života a je ověřená staletým užíváním a předáváním. Proto se i dnes těší velké pozornosti a sbírek „mudrosloví“ jsou i v češtině desítky, počínaje slavnou sbírkou F. L. Čelakovského. Z této popularity ovšem těží i méně seriózní autoři, kteří pod různými tituly vydávají vlastní „moudrosti“, přizpůsobené vkusu své doby.\n\nBibličtí autoři skutečnou Moudrost vidí jako moudrost Hospodinovu: „Vypravěči bájí a ti, kdo se pídí po vědění, cestu k moudrosti nepoznali,“ neboť „Počátek moudrosti je bát se Hospodina“ ();\n\nTato myšlenka se pak opakuje. Prorok Izajáš charakterizuje Hospodinova ducha takto: „Na něm spočine duch Hospodinův: duch moudrosti a rozumnosti, duch rady a bohatýrské síly, duch poznání a bázně Hospodinovy.“ () Autor Knihy Moudrosti chápe, že skutečná moudrost je dar a ví, že „moudrosti se nezmocním jinak, než dá-li mi ji Bůh“. (Mdr 8,21)\n\nOdtud je pak krok k tomu, postavit proti sobě domnělou lidskou „moudrost“ a moudrost pravou, Boží, jak to říká například apoštol Pavel: „Moudrosti sice učíme, (...) ne ovšem moudrosti tohoto věku (...), nýbrž moudrosti Boží, skryté v tajemství“ ().\n\nJežíš Kristus v evangeliu říká: „Velebím tě, Otče, Pane nebes i země, že jsi tyto věci skryl před moudrými a rozumnými, a zjevil jsi je maličkým.“ ()\n\nJežíš na jiném místě říká, že „kdo nepřijme Boží království jako dítě, jistě do něho nevejde“ (); podobně čínský mudrc Lao-c' prý kdysi řekl, že „moudrý muž slyší a vidí jako dítě.“\n\nV křesťanství je moudrost jedna z kardinálních, tj. hlavních či základních ctností.\n\nSymbolem moudrosti je v říši zvířat sova.\n\n\n"}
{"id": "33774", "url": "https://cs.wikipedia.org/wiki?curid=33774", "title": "Tula", "text": "Tula\n\nTula ( ) je město v evropské části Ruska, administrativní centrum Tulské oblasti a okresu města Tula. V roce 1976 byla Tula jmenována městem-hrdinou. Nachází se na severu Středoruské vysočiny na břehu řeky Upy a leží 193 km jižně od Moskvy. Vzdálenost od severu k jihu je 30 km a od západu na východ 25 km.\n\nV roce 2014 proběhl průzkum, který zjišťoval, ve kterém ruském městě nebo obci se žije nejlépe. V kategorii administrativních center Ruské federace skončila Tula na třetím místě.\n\nPrvní písemná zmínka o Tule je v Nikonovské kronice a vztahuje se k roku 1146. Na území města se nachází kulturněhistorické památky, které jsou velmi hodnotné a jsou nedílnou součástí celosvětového kulturního dědictví. V Tule je více než 300 objektů kulturního dědictví; jedná se o díla architektonická, urbanistická, historická, díla sochařského umění a archeologie. Cestovní ruch v Tule je založen na třech odvětvích, které vycházejí z kořenů historie města: zbrojnictví, samovary a pernikářství. Tato tři odvětví mají v Tule svá muzea: Muzeum zbraní, jedno z největších svého druhu v Rusku, Muzeum samovarů a Muzeum tulského perníku. Další chloubou města je Tulský kreml, který je tvořen nejstaršími budovami ve městě, architektonickými památkami z 16. století. Ve vzdálenosti 14 km jihozápadně od Tuly se nachází muzeum Lva Nikolajeviče Tolstého v Jasné Poljaně, unikátní středobod ruské historie a kultury, jenž odkazuje na největšího spisovatele a myslitele 19. – 20. století.\n\nTula je významné centrum průmyslu, vědy a kultury a důležitý dopravní uzel s počtem obyvatel 485 930 (2016), v celém městském okruhu žije 551 642 obyvatel (2016). Hustota zalidnění v Tule je 3432 obyv./km. Ve dvojměstí Tula-Novomoskva žije kolem milionu obyvatel. Územím města nebo v jeho těsné blízkosti vedou důležité dopravní trasy Moskva – Krym, Kaluga – Tula – Michajlov – Rjazaň, a velké trasy železnice Moskva – Donbas, Tula – Kozelsk, jež spojují Tulu s dalšími ruskými regiony a s blízkými i vzdálenějšími státy. Z města vedou železniční trasy do Moskvy, Orlu, Kalugy, Uzlovuja a Kozelska.\n\nPro ekonomiku Tuly je nejdůležitější průmysl, daňové příjmy z něj činí kolem 50 % rozpočtu města. Pro ekonomiku a sociální život Tuly jsou významní také drobní podnikatelé a obchodníci. Živnostníků je v Tule více než 50 tisíc. Škála exportu a importu zboží a nabídka služeb je široká, od potravinářských výrobků po strojírenské výrobky a těžební technologie. K 1. lednu 2016 bylo v Tule 0,51 % registrovaných nezaměstnaných. \n\nPrvní zmínky o Tule pocházejí již ze 14. století, přesto však někteří historikové věří že je ještě starší; považují ji za legendární Taidulu z roku 1146. Ve středověku byla Tula menší pevností Rjazaňského knížectví. Od roku 1503 spadala pod knížectví Moskevské, v roce 1530 zde byl vystavěn kreml. Během válek s Tatary získala Tulská pevnost větší význam, roku 1552 zde byl odražen útok Krymských Tatarů.\n\nKoncem 16. století se zde začaly vyrábět zbraně, na začátku 18. století tu pak Petr Veliký založil specializovaný zbrojní závod, první svého druhu v Evropě. Na konci roku 1917 se zde dostali k moci bolševici. Během 2. světové války tu probíhaly těžké boje, přesto se Tula ubránila a nacisté se tudy k Moskvě nedostali. Po válce získala titul „město-hrdina“.\n\nHlavním vodním tokem je řeka Upa, která je pravým přítokem Oky. Na území Tuly do ní se vlévají tři přítoky, Tulica, Voronka a Běžka. Všechny lesní plochy v Tule byly uměle zalesněny, mezi stromy se nejčastěji vyskytují lípy, topoly, břízy, javory, jasany, duby, kaštany a modříny. Na okraji města jsou větší lesní plochy, které jsou pozůstatky strategického zalesňování z 16. – 17. století. \n\nV Tule je mírné kontinentální klima, pro které jsou charakteristická teplá léta s průměrnou teplotou v červenci +19,4 °C a mírně chladné zimy. Průměrná teplota v únoru je - 7,3 °C. Roční úhrn srážek je 500-700 mm, z toho v létě kolem 220 mm, na podzim 160 mm, v zimě a na jaře 120 a 110 mm. Směr proudění větrů je převážně jižní, západní nebo jihozápadní.\n\nTeplotní rekord v Tule byl zaznamenán 6. srpna 2010, kdy teplota dosáhla +39,2 °C. Nejnižší teplota byla zaznamenána 2. února 1967 a činila -36,1 °C.\n\nKlima v Tule (průměr let 1981-2010, rekordy za celou dobu sledování teplot – od roku 1959)\nV Tule se vyskytuje množství druhů ptactva, mezi nimi především vrabci, holubi, straky, havrani, kachny a kavky. Ze savců můžete v Tule vidět veverky, ježky a jeleny, kteří žijí v Tulském centrálním parku.\n\nJedno z nejstarších měst Kyjevské Rusi, Tula, je bohatá na rozmanité architektonické památky. Nejvýznamnější z nich je Tulský kreml z 16. století, který je nejstarší stavbou v Tule. Ve středověku byl Kreml centrem města a od něj se plánovaly další výstavby ve městě.\n\nHistorické centrum města začátkem 20. století tvořily nízké jedno až dvoupatrové obytné domy a obchody po dnešní Sovětskou ulici mezi Zarečenským a Čulkovským mostem. Kromě Kremlu se na tomto území centra naházela řada církevních staveb, které zosobňovaly kulturně-umělecké zvláštnosti architektury a malířství různých historických epoch.\n\nZ těchto památek se dodnes dochoval chrám Zvěstování Panně Marii (1692), což je po Kremlu nejstarší budova v Tule, chrám Zesnutí přesvaté Bohorodice a chrám Zjevení Páně v Kremlu, ve druhém zmíněném jsou sklady muzea zbraní, chrám Zesnutí přesvaté Bohorodice a chrám Proměnění Páně bývalého kláštera, chrám Pokrovu přesvaté Bohorodice a chrám Nikity Novgorodského, které jsou dnes už zpustlé.\n\nV první polovině 19. století došlo díky projektům architekta V. F. Fedosejeva ke zlepšení a obnově mnoha památek v Tule (Petropavlovský chrám, zvonice v katedrále Všech svatých, rekonstrukce Zbrojnice, budovy Šlechtického sněmu). Velmi zajímavé jsou architektonické památky obytných domů, zejména domy šlechtických a kupeckých rodin Livencových, Lugininových, Batašových a Dobryninových. Mnohé z nich jsou ze dřeva nebo z kombinace více materiálů.\n\nOd 20. let 20. století se historické centrum Tuly začalo výrazně proměňovat a postupně mizet. V roce 1921 byl zavřený klášter Zesnutí přesvaté Bohorodice, některé budovy, které se v jeho areálu nacházely, byly zničeny, a to Znamenský chrám, zvonice, zdi a věže, většina budov kláštera a pohřebiště.\n\nChrám Zjevení páně byl za sovětského svazu využíván jako sklad, poté jako budova námořnické školy. Chrám Zesnutí přesvaté Bohorodice sloužil jako sklad Státního archivu Tulské oblasti. Ve třicátých letech byly zničeny další chrámy v historickém centru města, konkrétně Kazaňský chrám Ikony Bohorodičky, chrám Zjevení páně, chrám povýšení svatého Kříže, chrám Nejsvětější trojice, chrám zasvěcený Uvedení Páně do chrámu, chrám Nikolovské kaple a zvonice chrámu Zesnutí přesvaté Bohorodice v Tulském kremlu. V polovině 70. let byla srovnána se zemí celá čtvrť v centru města, území mezi dnešními ulicemi Sovětskou, F. Engelse, Mendělejevskou a Turgeněvskou, a na vzniklé ploše bylo vybudováno náměstí Lenina a Bílý dům. Mnoho historických budov bylo zbouráno také na území dnešní ulice Dzeržinského, kde byly vystavěny moderní stavby, které nezapadají do celkového stylu centra města. Bývalé nábřeží obvodového kanálu řeky Upy severně od Kremlu bylo také zbořené a toto území se stalo součástí zbrojních závodů a vznikla zde skládka průmyslového odpadu.\n\nOd 90. let se začaly objevovat plány a nápady na obnovení historického centra Tuly, ale žádný z nich nebyl uskutečněn.\n\nV současnosti je nejvýznamnější součástí obnovy centra Tuly celková rekonstrukce Kremlu, která proběhla mezi lety 2010 – 2014, rekonstrukce zvonice chrámu Zesnutí přesvaté Bohorodice v Kremlu (2012 – 2014), a nábřeží řeky Upy (2012 – souč.).\n\nPřevážná většina kulturních památek v Tule je tvořena pravoslavnými chrámy různých architekturních stylů. Nejstarší chrámovou stavbou je chrám Zvěstování Panně Marii. Je to jediná tulská památka vystavěná v moskevském stylu 17. století tzv. „uzoročí“, pro který jsou typické malé chrámové stavby s pěti kopulemi jako je tento tulský chrám.\n\nJedním z nejlepších příkladů ruského baroka je chrám Zesnutí přesvaté Bohorodice a zvonice (1762 – 1764) v Tulském kremlu. K tomuto stylu také patří chrám Nanebevstoupení Páně v Zarečje a Nikolo-Zareckij chrám, který vystavěl Akinfij Demidov ve stylu petrovského baroka. Barokní prvky jsou také na chrámu svatých Flora a Lavra, který byl postaven na přelomu období baroka a klasicismu.\n\nNejtypičtějším příkladem ruského klasicismu v Tule je katedrála Všech svatých (1776 – 1800).\n\nRuská pseudogotika v Tule má zastoupení v katolickém chrámu Svatých apoštolů Petra a Pavla z 19. století.\n\nTulský kreml je jedinečná architektonická památka z 16. století (1514—1520), která se dochovala až do současnosti. Dlouhou dobu sloužil městu jako spolehlivá ochrana před nájezdy kočovníků. Kreml má devět věží, ve čtyřech z nich jsou brány do Kremlu, jsou to Sapsskaja, Odojevskaja, Nikitinskaja, Ivnovskaja věž, Věž Ivanské brány, věž Na pogrebu, Věž vodní brány, Naugolnaja a Pjatnickaja věže.\n\nKreml je město ve městě. V pevnosti žilo téměř celé obyvatelstvo, jak vojáci, tak měšťané. Podle katastrů z let 1625 a 1658 zde bylo koncem 17. století 107 dvorů a 197 obyvatel. Hlavní ulice v Tule je uvnitř Kremlu a jmenuje se Velká Kremlovská.\n\nV areálu Kremlu se nachází dva chrámy. Barokní chrám Zesnutí přesvaté Bohorodice z roku 1766 a chrám Zjevení Páně, který byl vystaven v letech 1855 – 1862. Dnes v chrámu Zjevení Páně sídlí muzeum zbraní.\n\nMezi lety 2012 a 2014 proběhla rekonstrukce zvonice v chrámu Zesnutí přesvaté Bohorodice, která byla poničena ve třicátých letech.\n\nV Tule se nachází řada významných muzeí a jejich činnosti trvá už po desetiletí. Mezi návštěvníky jsou nejpopulárnější následující:Tulské státní muzeum zbraní, které je jedním z nejstarších muzeí v Rusku, je zapsáno v knize „100 muzeí světa“. Sbírka různých druhů zbraní se započala na příkaz Petra I. a v roce 1775 se Kateřina II. zasloužila o to, aby při tulském zbrojním závodě vznikl Dům vzácných a příkladných zbraní.\n\nMuzeum Tulské samovary bylo založeno v roce 1990 v patrové budově, kterou v letech 1910-1911 postavil architekt V. N. Sirotkin na Mendělejevské ulici nedaleko Kremlu. Hlavní částí expozic tohoto muzea jsou sbírky samovarů z 18. - 20. století. Za dlouhá léta muzeum nasbíralo mnoho exponátů samovarů díky činnosti sdružení Historicko-architektonických a literárních muzeí Tulské oblasti, do kterého patří i muzeum samovarů.\n\nMuzeum Tulský perník vzniklo v roce 1996 v přístavbě zbrojířů a mistrů samovarnictví bratří Ljalinů. Muzeum vystavuje rozličné perníkové desky různých tvarů, mnohé z nich původně patřily vyhlášeným cukrářům Serikovovi a Kozlovovi. Dále jsou vystavovány obaly perníků, fotografie a vybavení domů tulských perníkářů. Samozřejmě jsou exponáty i samotné perníky, nachází se zde nejmenší i největší perník v celém Rusku.\n\nV Tule se nachází jeden z nejstarších cirkusů v Rusku – Tulský státní cirkus. Současná budova cirkusu byla postavena v roce 1962 podle návrhu architekta B. D. Vasilijeva a její kapacita je 2000 lidí. Už rok po otevření cirkusu mělo premiéru představení „Cirkus na ledě“ a v roce 1963 se začalo hrát představení „Tula – Paříž, které získalo ve Francii cenu Pařížské akademie věd.\n\nDále se v Tule nachází vzpomínkové muzeum N. I. Běloborodova, vynálezce chromatické harmoniky, muzeum výtvarného umění a v blízkosti Tuly se nachází unikátní areál s neocenitelným historickým a kulturním významem, Dům-muzeum Lva Nikolajeviče Tolstého v Jasné Poljaně.\n\nHlavní divadelní scénou v Tule je Tulské státní akademické divadlo činohry Maxima Gorkého, jedno z nejstarších divadel v Rusku. Bylo založeno v roce 1777, kdy se Tula stala centrem gubernie, a o rok později divadlo navštívila imperátorka Kateřina II. V roce 1970 byla postavena nová budova divadla podle návrhu architektů A. Krasilnikova, A. popova a V. Šulrichtera. V této budově sídlí divadlo dodnes. Titul „akademické“ byl divadlu propůjčen v roce 1995.\n\nMezi další tulská divadla patří:\n\nTulské krajské divadlo mladého diváka (založené v roce 1931)\n\nTulská krajská filharmonie\n\nTulské státní loutkové divadlo založené v roce 1937, je několikanásobným nositelem ocenění z ruských i mezinárodních festivalů\n\nOblastní divadlo Ermitáž – jedinečné tulské oblastní divadlo. Dříve se jmenovalo Oblastní divadlo U brány Tolstého.\n\nTulské komorní činoherní divadlo je nejnovějším divadlem v Tule, bylo založeno v květnu 2005.\n\nDivadlo módy „Kontura“ je umělecký prostor pro módní přehlídky a přehlídky kostýmů, založené koncem 80. let pod vedením Valerije Viktoroviče Suchova. \n\n\n\n\n"}
{"id": "33778", "url": "https://cs.wikipedia.org/wiki?curid=33778", "title": "Subjekt", "text": "Subjekt\n\nSubjekt (lat. \"subiectum\", doslova podklad; překlad řec. \"hypokeimenon\", podstata) může znamenat:\n\n"}
{"id": "33781", "url": "https://cs.wikipedia.org/wiki?curid=33781", "title": "Ferdinand Peroutka", "text": "Ferdinand Peroutka\n\nFerdinand Peroutka ( Praha – New York) byl český spisovatel, dramatik a publicista. Bývá považován za jednoho z nejvýznamnějších představitelů české předválečné demokratické žurnalistiky. Je autorem díla \"Budování státu\", pojednávajícího o vzniku a prvních letech Československa. Svoji novinářskou kariéru započal hned po maturitě v roce 1913 příspěvky do Herbenova časopisu \"Čas\". Po komunistickém únorovém převratu roku 1948 odešel do exilu.\n\nNarodil se 6. února 1895 v Praze čp. 668-II (dnes Příčná 668/3, Praha 1-Nové Město) jako syn Emanuela Peroutky, úředníka klubu cukrovarníků v Praze, a jeho manželky Leontiny roz. Kopfové původem z Obory na Jičínsku. Jeho rodiče uzavřeli sňatek 10. dubna 1894 v kostele Nejsvětější Trojice ve Spálené ulici. Ferdinand byl jejich první potomek; později se jim narodil ještě syn Karel (1898–??) a dcera Ludmila (1901–??).\n\nV letech 1919–1924 působil jako redaktor novin \"Tribuna\", později od roku 1924 do roku 1939 jako šéfredaktor revue \"Přítomnost\". Jeho činnost byla podporována prezidentem republiky T.G. Masarykem, který též pod různými šiframi často do časopisu přispíval. V letech 1924–1939 byl Peroutka také politickým komentátorem \"Lidových novin\". Byl členem kruhu tzv. Pátečníků, což byla skupina intelektuálů, kteří se scházeli v Čapkově vile a někdy i u prezidenta Masaryka, zejména v prostředí Lánského zámku.\n\nJako novinář se ve svých politických komentářích věnoval širokému rozsahu témat vnitřní i mezinárodní politiky. Patřil k výrazným kritikům nacismu a komunismu, jejichž ideologie považoval za zhoubné. Z těchto důvodů byl už během první republiky často napadán jak komunisty, tak ze strany krajně pravicových kruhů. Opakovaně kritizoval Adolfa Hitlera za jeho lži a falešné sliby.\n\nV článku \"Češi, Němci a židé\", který vyšel v \"Přítomnosti\" 22. února 1939 v období druhé republiky, Peroutka napsal:\n\nPodle odborníka na dějiny médií 19. a 20. století Martina Sekery, \"„Z hlediska historie nebyly Peroutkovy výroky myšleny antisemitsky.“\" Také odborník na dějiny české žurnalistiky Martin Groman zastává názor, že Peroutkův článek „není antisemitský“ a některé věty v textu jsou vytrženy z kontextu.\n\nPo okupaci Čech a Moravy v březnu 1939 byl na něj z oficiálních okupačních míst vyvíjen tlak, aby psal v duchu protektorátních potřeb. To se však podařilo jen zčásti, pokud vůbec. V dubnu 1939 pod Peroutkovým jménem sice vyšel v \"Přítomnosti\" článek \"Dynamický život\" k 50. narozeninám Adolfa Hitlera, kde autor uznal jeho moc, zároveň však razantně odmítl, že by Češi měli s Hitlerem jít. Podle Peroutkova vyjádření byl tento článek hlavním důvodem jeho pozdějšího uvěznění v koncentračním táboře.\n\nK Peroutkovu prvnímu zatčení došlo už v prvních dnech okupace. Zatímco komunisté, sociální demokraté a němečtí antifašisté byli tehdy ve většině případů odtransportováni do koncentračních táborů, občané nespadající do těchto kategorií byli většinou po několika dnech propuštěni. To byl i Peroutkův případ. O několik měsíců později byl však začátkem září 1939 zatčen znovu. Jakmile totiž Německo rozpoutalo válku s Polskem, mělo eminentní zájem na tom, aby v protektorátu nedošlo k povstání. Nacistická policie se proto rozhodla všechny potenciální protivníky preventivně pozatýkat.\n\nK důvodům, které byly příčinou tohoto druhého Peroutkova zatčení, se on sám po válce vyjádřil takto:\n\nPeroutka byl nejprve vězněn v koncentračním táboře Dachau, dlouhodobě pak v táboře Buchenwald, kde se v roce 1945 dočkal osvobození americkou armádou. V letech 1942/1943–1944 byl dočasně umístěn v pražské věznici na Pankráci.\n\nPo válce se Peroutka stal šéfredaktorem \"Svobodných novin\", což byly noviny založené namísto předválečných \"Lidových novin\". Současně redigoval i týdeník \"Dnešek\" (1945–1948), který zase byl obdobou předválečné \"Přítomnosti\". Původní předválečné názvy periodik nebylo možné použít. Oba tituly totiž vycházely i za Protektorátu, což je v poválečném prostředí zásadním způsobem diskvalifikovalo.\n\nV těchto i pozdějších letech byl Peroutka ze strany komunistů opakovaně nařknut z toho, že nacistům v roce 1939 podlehl. Odpůrci poukazovali mimo jiné na jeho článek \"Dynamický život\" a později též na text \"Hitler po lidské stránce\", který však Peroutkovi přisoudili neprávem. Vzhledem k (z dnešního pohledu) poněkud smířlivému pohledu autora na předválečné Německo se někteří snaží interpretovat Peroutkovy citace z předválečných článků jako proněmecké – zejména jeho články z roku 1938. Peroutka však ihned po válce tyto útoky opakovaně odsoudil a proněmecký výklad svých článků odmítl.\n\nV letech 1945–1946 byl Peroutka rovněž poslancem Prozatímního Národního shromáždění za Československou stranu národně socialistickou. V parlamentu zasedal do parlamentních voleb v roce 1946.\n\nPo komunistickém únorovém převratu roku 1948 odešel do exilu, nejprve do Anglie, později do USA. Od roku 1951 do roku 1961 vedl české oddělení rádia Svobodná Evropa v německém Mnichově. Byl jedním z členů Rady svobodného Československa, pro niž roku 1949 sepsal ustavující deklaraci.\n\nPeroutka byl jedním z významných představitelů protikomunistického odboje, který byl za totality v železnou oponou uzavřeném Československu méně známý než mimo něj. Čtení a šíření jeho politických rozborů a komentářů bylo v Československu pronásledováno. Zatímco o Karlu Čapkovi a dalších Pátečnících se psalo a hovořilo alespoň sporadicky, Peroutka jako by neexistoval. Mládež, která vyrostla během normalizace, Peroutkovo jméno prakticky neměla možnost zaznamenat. V roce 1989 se postava Peroutky nesměla objevit ani v Čapkově životopisném filmu \"Člověk proti zkáze\" z období první republiky.\n\nZemřel roku 1978 v exilu. Po změně politických poměrů byly jeho ostatky v roce 1991 pohřbeny na Vyšehradě.\n\nV roce 1990 scenárista a režisér Josef Protiva natočil televizní film \"Muž Přítomnosti Ferdinand Peroutka\"\n\nV roce 1991 mu tehdejší prezident Václav Havel udělil Řád Tomáše Garrigua Masaryka I. stupně, in memoriam.\n\nV roce 1995 byla k 50. výročí ukončení druhé světové války natočena televizní inscenace divadelní hry \"Valčík na uvítanou\", kterou na motivy Peroutkova románu \"Oblak a valčík\" napsal a režíroval Antonín Přidal.\n\nV roce 1996 u příležitosti 100. výročí jeho narození vydala Česká pošta známku s Peroutkovým portrétem a byla zřízena Cena Ferdinanda Peroutky, která je jedním z nejvýznamnějších ocenění pro české novináře.\n\nJeště v exilu uspořádala Peroutkova třetí žena Slávka Peroutková z jeho pozůstalosti knihu \"Muž přítomnosti\". Kniha vyšla v roce 1985 v Nakladatelství Konfrontace Curych, později, 1995 v Nakladatelství Lidové noviny pod názvem \"Deníky, dopisy, vzpomínky\". Úvod k ní napsal Jiří Kovtun a doslov Pavel Tigrid.\n\nV roce 2005 pak Peroutková vydala v nakladatelství Dokořán svoje vzpomínky na manžela pod názvem \"Třetí ženou svého muže – Třiatřicet let s Ferdinandem Peroutkou\".\n\nV lednu roku 2015 se český prezident Miloš Zeman vyjádřil v tom smyslu, že Peroutka byl fascinován nacismem a údajně (podle prezidenta) napsal i oslavný článek \"Hitler je gentleman\". Jeho výrok vyřčený při proslovu k 70. výročí osvobození koncentračního tábora v Osvětimi v médiích vyvolal vášnivou debatu, do které se zapojila celá řada novinářů a blogerů. Ačkoli se ukázalo, že i další citace, které zazněly při proslovu prezidenta, byly smyšlené (resp. převzaté z tendenčních publikací a neověřené), mluvčí prezidenta Jiří Ovčáček přesto odmítl cokoli z proslovu dementovat a prezident slíbil, že jeho tým Peroutkův údajný článek \"Hitler je gentleman\" dohledá. Server abcHistory.cz v té souvislosti upozornil na to, že výrokem \"„Hitler je gentleman“\" byl ve skutečnosti znám Neville Chamberlain, zatímco duchu Peroutkových aktivit takové vyjádření charakterově odporuje. Server také naznačil možnost, že hledaným textem \"Hitler je gentleman\" by ve skutečnosti mohl být už po válce kritizovaný článek \"Hitler po lidské stránce\". Prakticky by pak šlo o stejný spor, jaký musel Peroutka absolvovat už v poválečných letech a k němuž se i jasně vyjádřil.\n\nV dubnu 2015 Peroutkova vnučka Terezie Kaslová podala za výroky prezidenta na adresu jejího dědečka žalobu na český stát. Naproti tomu podle tvrzení prezidenta Zemana jeho mluvčí objevil při prohledávání publikací Ferdinanda Peroutky jiná vyjádření, než prezident citoval na mezinárodním fóru, a ke konci dubna začal, namísto omluvy za nařčení či původního článku, postupně sdílet některé Peroutkovy články (vzhledem k tomu, že kompletní digitální archiv časopisu Přítomnost je dostupný on-line, nešlo o žádný objev) z období druhé republiky a počátku Protektorátu Čechy a Morava. Ovčáček nasdílel články „\"Češi, Němci a židé\"“, „\"Povinnost je jasná\"“, „\"Dynamický život\"“, „\"Nový poměr k Německu\"“ a „\"Ani - Ani\"“, předcházené heslovitým komentářem a vybranými citáty. Znalci Peroutkova života a díla zpochybnili schopnost prezidenta Zemana a jeho mluvčího Ovčáčka vést fundovanou diskusi o Ferdinandu Peroutkovi a daném období, Ovčáčkovu schopnost pochopit obsah textu, zdůraznili tendenčnost jimi vybíraných citací, a také upozornili na to, že jeden z článků, který má dokládat prezidentovu původní tezi, \"Dynamický život\" [Přítomnost, 26. dubna 1939], patřil mezi důvody Peroutkova uvěznění v koncentračním táboře. Odborníci se naopak shodují, že texty byly, s ohledem na dobovou situaci, psané s odvahou. Ovčáček popírá, že by Peroutka byl kvůli článku \"Dynamický život\" gestapem perzekvován, což odůvodňuje tím, že k zatčení nedošlo bezprostředně po jeho publikaci, a na své interpretaci článků trvá, navzdory vlně kritiky, již vyvolal.\n\nZatímco podle názorů mnoha odborníků a komentátorů je cílem Zemanova a Ovčáčkova úsilí pokus odvést pozornost veřejnosti a médií od prezidentovy neochoty omluvit se za jeho původní nedoložený výrok, případně i od dalších kontroverzních témat spojených s osobou prezidenta či snaha „vyřídit si účty“ s celou českou novinářskou obcí, jiní nechápou jaký smysl má tato mediální kampaň vůbec mít. Dne 3. května Zeman v online rozhovoru pro Blesk TV řekl, že pokud mluvčí Hradu Jiří Ovčáček nenajde do konce června článek „\"Hitler je gentleman\"“, vypíše Zeman z vlastních prostředků odměnu pro toho, kdo ho najde. V rozhovoru také uvedl, že oslavný článek na Třetí říši za války napsal i spisovatel Jaroslav Seifert. Na konci června 2016 se Zeman omluvil za to, že text nebyl nalezen, zároveň vypsal výše zmíněnou odměnu.\n\nDne 1. 10. 2016 bylo oznámeno, že historik Jan Galandauer našel článek \"„Hitler – gentleman, čeští nár. soc. – piráti\"“, který částečně odpovídá Zemanovu popisu, ale autorem není Peroutka a vyšel v Rudém právu 24. února 1937. Je reakcí na nepodepsaný článek, který vydal Venkov, jehož šéfredaktorem byl Josef Vraný. Zeman popřel, že by se jednalo o jím popsaný článek, a Ovčáček měl v hledání dále pokračovat.\n\nPeroutka je autorem knihy úvah o české národní povaze \"Jací jsme\" a rozsáhlého díla o počátcích Československa \"Budování státu\".\n\n\n\n\n"}
{"id": "33783", "url": "https://cs.wikipedia.org/wiki?curid=33783", "title": "ISO 3166-2:MQ", "text": "ISO 3166-2:MQ\n\nKódy ISO 3166-2 pro Martinik neidentifikují žádné regiony.\n\n"}
{"id": "33785", "url": "https://cs.wikipedia.org/wiki?curid=33785", "title": "ISO 3166-2:YT", "text": "ISO 3166-2:YT\n\nKódy ISO 3166-2 pro Mayotte neidentifikují žádné regiony.\n\n"}
{"id": "33790", "url": "https://cs.wikipedia.org/wiki?curid=33790", "title": "Jan Nepomucký", "text": "Jan Nepomucký\n\nJan či Johánek z Pomuka (mezi 1340 a 1350 v Pomuku, dnešním Nepomuku – 20. března 1393 v Praze) byl generální vikář pražského arcibiskupa, později uctívaný jako svatý Jan Nepomucký, mučedník katolické církve a jeden z českých zemských patronů.\n\nJan z Pomuku se narodil někdy kolem roku 1340 v Pomuku, který náležel nedalekému cisterciáckému klášteru pod Zelenou Horou. V místě, kde dnes stojí barokní kostel sv. Jana Nepomuckého, stál podle ústního podání domek, kde se Jan narodil. Janův otec Velfín (či Welfin, \"Iohannes natus quondam Welflini de Pomuk\") byl v Pomuku v letech 1355 až 1367 rychtářem, o matce není nic známo. Základní vzdělání získal zřejmě ve škole zřízené roku 1344 při farním kostele sv. Jakuba. Další studia nejsou s jistotou doložena, barokní legendy uvádí, že studoval u cisterciáků v blízkém klášteře, dále studoval na pražské univerzitě.\n\nOd roku 1369 působil jako veřejný notář v Praze. Poté působil jako hlavní písař u právě vytvořených soudních akt generálních vikářů. Mezi lety 1373–1383 požíval titulů \"notarius\", \"prothonotarius cancellarie\" a \"domesticus commensalis\" arcibiskupa Jana Očka z Vlašimi. Od roku 1380 byl oltářníkem u sv. Erharda a sv. Otilie ve svatovítském kostele a farář u sv. Havla. Mezi lety 1383 a 1387 studoval církevní právo na Padovské univerzitě a studium ukončil jako doktor dekretů. Vrátil se roku 1387 a vyměnil svoje oltářnictví za místo kanovníka u sv. Jiljí. O dva roky později se stal kanovníkem a advokátem vyšehradské kapituly.\n\nV září 1389 byl jmenován generálním vikářem pražského arcibiskupa po Kuneši z Třebovle. Během Janova vikariátu měl pražský arcibiskup pouze dva generální vikáře (oba in spiritualibus, ve věcech duchovní správy; zástupce in temporalibus se v českých zemích vlastně ani nevyvinul). Druhým byl M. Mikuláš Puchník, který také zastával úřad oficiála. Následujícího roku vyměnil Jan svou farnost u sv. Havla za úřad žateckého arcijáhna.\n\nJan zastával úřad generálního vikáře, který již v 80. letech 14. století díky svým pravomocím hrál podstatnou roli ve správě arcibiskupství, v neklidné době sporu mezi arcibiskupem a králem. Kvůli velkému západnímu schizmatu vzniklo nepřátelství mezi českým králem Václavem IV. a arcibiskupem Jenem z Jenštejna. Jejich spor byl také sporem o jmenování biskupů a vůbec vysokých církevních úřadů.\n\nK zásadnímu vývoji ve sporech o obsazování úřadů došlo po smrti Racka, opata kláštera v Kladrubech. Král totiž mínil vytvořit z kláštera nové biskupství obsazené sobě věrným biskupem a tím zmenšit arcibiskupovu moc. Jan však 10. března 1393 potvrdil nového opata, zástupci kláštera navrženého Olena. Václav IV. tehdy pobýval na Křivoklátě a nestihl proti volbě včas podat námitky. Jednalo se o delikátní věc a opatrná formulace potvrzovací listiny dokazuje, že generální vikář Jan o tom věděl. Spor o Kladruby a potvrzení listiny bylo nejspíše hlavním důvodem, proč byl Jan zajat a mučen.\n\nHistoricky nedoložená a nepravděpodobná je role Jana Nepomuckého jako důvěrníka či zpovědníka královny Žofie, který nechce prozradit zpovědní tajemství, která je známá např. z Hájkovy kroniky. Takto důvěrná dvorská funkce je nepravděpodobná již z důvodu Nepomukovy příslušnosti ke královi znepřátelené skupině okolo arcibiskupa.\n\nDne 20. března 1393 se brzo ráno sešel král Václav IV. s Janem z Jenštejna. Po krátké hádce nechal král zajmout čtyři muže z arcibiskupova doprovodu, Jana z Pomuka, Mikuláše Puchníka, míšeňského probošta Václava Knoblocha a laika arcibiskupského hofmistra Něpra z Roupova. Ti byli vyslýcháni na Pražském hradě, poté na Staroměstské radnici, kde byl posléze držen Něpr a ostatní byli přesunuti do staroměstské rychty (dnes dům č. 12 na rohu ulic Rytířské a Na Můstku), kde byli mučeni. Jan zemřel během tohoto mučení, ostatní byli propuštěni. Okolo deváté večer pak bylo jeho tělo svrženo z dnešního Karlova mostu do Vltavy. Až do průzkumů tělesných pozůstatků antropologem Emanuelem Vlčkem se předpokládalo, že Jan zemřel utonutím, Vlček objevil poranění hlavy, která vznikla pravděpodobně při mučení a vedla ke smrti ještě před svržením do řeky.\n\n17. dubna našli Janovo tělo zachycené na pravém břehu Vltavy, nedaleko svého kláštera (v místech, kde dnes stojí Základní škola a Gymnázium Dušní ulice) rybáři. Od nich jeho tělo převzali bratři Křižovníci s červeným srdcem – cyriaci, jejichž novicové jej uctivě vyzvedli a s úctou odpovídající jeho hodnosti jej pochovali v kostele sv. Kříže většího při svém klášteře. Generálním převorem byl tehdy bratr Jan (1373–1403), třetí generální převor řádu, od přenesení sídla řádu do Prahy.\n\nOsudy Jana z Pomuku nekončí jeho smrtí – legenda o jeho životě a především smrti prochází v průběhu dalších českých dějin velmi zajímavými a vrtkavými peripetiemi.\n\nPo Janově smrti podává Jan z Jenštejna k římské kurii \"stížné podání\" na Václava IV., v němž již Jana označuje jako mučedníka. Již několik let po jeho smrti (1401) životopisec Jana z Jenštejna uvádí zázračné okolnosti nalezení jeho těla a opět jej označuje za mučedníka. Augustiniánský opat Ludolf kolem roku 1398 označuje Jana z Pomuku za „ctihodného onoho muže, milého Bohu i lidem, Čechům i Němcům“. Před rokem 1416 bylo tělo bývalého generálního vikáře pohřbeno v katedrále sv. Víta. Roku 1449 zveřejňuje Tomáš Ebendorfer z Haselbachu domněnku, že Jan byl zabit kvůli zpovědnímu tajemství. Mistr Pavel Žídek ve své \"Spravovně\" uvádí roku 1471 příběh o doktoru Johánkovi, zpovědníku královny. Kolem roku 1480 zachycuje inventář svatovítského pokladu votivní dar ke cti „blahoslaveného Jana z Pomuku“. Jan z Krumlova, děkan svatovítské kapituly zaznamenává roku 1483 omylem nesprávné datum smrti Jana z Pomuka – 1383. Tato svědectví promlouvají o tom, že vzpomínka na Jana z Pomuku zůstávala přes husitské hnutí v českých zemích živá.\n\nVáclav Hájek z Libočan ve své \"Kronice české\" (1541) rozlišuje dva Jany, Jana Nepomuckého a doktora Jana z Pomuku. Oba podle něj byli utopeni, jeden však roku 1383, druhý roku 1393. Tento názor u velmi populární kroniky své doby nakonec v obecném mínění převládl. Roku 1599 však zařazuje Jiří Barthold Pontanus z Breitenberka „Jana Zpovědníka“ mezi české zemské patrony. To potvrzuje domněnku Pekařovu, že kult sv. Jana by se v Čechách nejspíše prosadil, i kdyby nebylo Bílé hory.\n\nÚcta k Janu Nepomuckému byla spojena dlouho zřejmě jen s prostředím svatovítské kapituly. V roce 1639 bylo v Nepomuku, Janově rodišti, započato na údajném místě jeho rodného domu se stavbou chrámu, zasvěceného ovšem Janu Křtiteli. V roce 1641 vychází česko-německo-latinský spisek Fama Posthuma s ilustracemi Karla Škréty, který jako první literárně zpracovává svatojánskou legendu. Druhá polovina 17. století pak byla obdobím výrazného znovuobjevení Jana Nepomuckého. Centrem úcty byl zejména hrob ve Svatovítské katedrále, který byl roku 1700 doplněn o stříbrné antependium. V té době vyšly v latině životopisy od svatovítského kanovníka Jana Ignáce Dlouhoveského (1668), a především od jezuity Bohuslava Balbína roku 1680, vytištěný i v antverpské edici \"Acta sanctorum\". Roku 1683 byla na pražském mostě, nyní Karlově, vztyčena bronzová socha Jana Nepomuckého od Jana Brokofa podle modelu Matthiase Rauchmüllera. V roce 1691 byla vystavěna dřevěná kaple zasvěcená Janu Nepomuckému na místě dnešního kostela sv. Jana Nepomuckého na Skalce v Praze a při ní vzniklo první náboženské bratrstvo. Roku 1708 byl v Hradci Králové sv. Janu Nepomuckému oficiálně zasvěcen první kostel. \nSnaha o kanonizaci Jana z Pomuku začíná ve druhé polovině 17. století. Byla spojena s pouze částečně přesným Balbínovým životopisem, který vznikl za pomoci Tomáše Pešiny z Čechorodu a Jana Ignáce Dlouhoveského. V josefinské době a ve větší míře od 19. století, se začaly šířit dohady, že kult Jana Nepomuckého uměle vytvořili jezuité jako nástroj protireformace. Vyvracel je fakt, že v této době už bylo po katolické reformaci. Naopak někteří jezuité již v Balbínově době věrohodnost tohoto životopisu napadli. Pekař dodává, že Balbín přibásnil životopis ne proto, že byl jezuita, ale protože byl vlastenec.\n\nŘím se ke snahám o kanonizaci stavěl zpočátku skepticky. Teprve 15. května roku 1715 pražský arcibiskup František Ferdinand Khünburg úspěšně zahájil beatifikační proces Jana Nepomuckého. V tento den se v Praze poprvé konaly vodní slavnosti Navalis k poctě Jana Nepomuckého. 31. května 1721 papež Inocenc XIII. (1721–1724) prohlásil Jana za blahoslaveného. Následujícího roku byl zahájen kanonizační proces. Kanonizační komise uznala čtyři zázraky, zachování jazyka, jeho naběhnutí a zčervenání, zachránění Rozálie Hodánkové a uzdravení Terezie Veroniky Krebsové. Benedikt XIII. dne 19. března 1729 kanonizační bulou \"Christus Dominus\" prohlásil Jana za svatého.\n\nMísto Janova pohřbu v jižním ochozu chóru katedrály před Vlašimskou kaplí bylo vyznačeno kamennou deskou se jménem v dlažbě. Kolem ní byla podle svědectví Žitavské kroniky od poloviny 15. století umístěna mříž. Další mříž dal zřídit svatovítský děkan Václav z Wolfenburka roku 1530. Další úpravy zaznamenávají analisté k roku 1595, 1621 a 1679, kdy arcibiskup Jan Bedřich z Valdštejna před oltářem sloužil bohoslužbu. Rytina z roku 1712 zachycuje oltářní stůl s rakví a tabernákl. Propagační rytiny kanonizace z roku 1729 zachycují stav dosavadní výzdoby.\n\nPodnět ke zbudování nového pražského náhrobku podala hraběnka Kinská, rozená z Fünfkirchu († 1729), její finanční dar se spojil s dlouhodobou veřejnou kanonizační sbírkou, jež skončila přebytkem. Prostředníky realizace velkolepého stříbrného pomníku byli kardinál Bedřich z Althanu a tajný rada Gundakar z Althanu, s podporou císaře Karla VI. padla volba na dvorní umělce: Podle náčrtu Josefa Emanuela Fischera z Erlachu z roku 1733 vytvořil italský sochař Antonio Corradini dřevěný model figury světce, klečícího na sarkofágu mezi dvěma anděly, který po schválení císařem roku 1735 převedl do monumentálního měřítka. Dřevěné kadluby v letech 1735–1736 do stříbra odlil a vytepal vídeňský stříbrník Johann Joseph Würth s pěti tovaryši, mj. s Raffaelem Donnerem a Kašparem Gschwandtnerem. Stříbrné mauzoleum Jana Nepomuckého pak smontovali na místě dosavadního hrobu a oltáře v chóru Svatovítské katedrály. Sochy letících andílků pocházejí z roku 1771, baldachýn na mauzoleum objednala císařovna Marie Terezie. Mramorovou balustrádu objednal pražský biskup Zdeněk Jiřík Chřepický z Modlíškovic roku 1746. Šestici ženských postav na nárožích - alegorie Křesťanských ctností - podle modelů sochaře Platzera dodal pražský stříbrník Jiří Vilém Seitz až roku 1749.\nHistorikové se shodují v tom, že se při kanonizaci se základem obrazu světce, jehož se kongregace sv. ritu rozhodla kanonizovat, stal Jan z Pomuka, jenž byl údajně utopen roku 1383. K tomu nejspíše došlo díky kronikáři Hájkovi z Libočan, dějepisci Balbínovi a zmatenosti pramenů. V Hájkově kronice se ovšem objevuje i doktor Johánek z Pomuka („mučedník z roku 1393“), s nímž je ve skutečnosti Jan Nepomucký totožný.\nRoku 1747 Eliáš Sandrich vyvrací Hájkův omyl, jenž rozdělil Jana do dvou postav a datuje Janovu smrt do roku 1393. O pět let později se do Prahy dostává text Jenštejnovy žaloby z doby těsně po Janově smrti. Gelasius Dobner roku 1784 kritickým zkoumáním pramenů na konci 18. století potvrzuje nespolehlivost Hájkovy kroniky a konkrétně odhalil také Hájkovo chybné čtení dobových pramenů. Podle něj je tedy historický vikář Jan z Pomuku totožný s legendárním mučedníkem zpovědního tajemství. S Dobnerem polemizuje Josef Dobrovský, který vylučuje zpověď jako důvod Janovy smrti. Dobnerova názoru se později přidrží např. František Palacký.\n\nRoku 1849 publikuje Ferdinand Břetislav Mikovec teorii, podle níž pravým důvodem „umělého vytvoření“ postavy sv. Jana, jeho kanonizace v 18. století a podporovaného kultu byla snaha zastínit kult Mistra Jana Husa. Základem argumentace odpůrců kultu sv. Jana se stala roku 1855 kniha Otto Abela \"Legenda o svatém Janu Nepomuckém\". Po vzniku Československé republiky docházelo v letech 1919 až 1920 k vlně ničení nepomucenských památek. Během pozdější doby bylo prokázáno, že svatý Jan Nepomucký je Johánek z Pomuku a tím vyvrácen omyl Václava Hájka z Libočan (ovšem ne jediný).\n\nV ideovém prostředí první republiky se Jan Nepomucký stal jedním z témat tzv. sporu o smysl českých dějin. Roku 1921 k diskuzi v \"Národních listech\" mezi Janem Herbenem a Josefem Pekařem. Pekařovy články byly shrnuty a vydány jako \"Tři kapitoly z boje o sv. Jana Nepomuckého\", kde se brání tomu, aby se osoba sv. Jana Nepomuckého stavěla proti osobě Husově.\n\nJohánek z Pomuku byl již 16 let mrtvý, když probíhala kauza Mistra Jana Husa, poprvé na základě pomluvy faráře od sv. Klimenta. Ve věci roku 1409 rozhodoval Mařík (Mauricius) z Prahy, generální převor řádu křižovníků s červeným srdcem - Cyriaků (4. převor od přenesení sídla řádu do Čech), řečený Rvačka (podle umístění Cyriaků v Praze, na místě řečeném Na Rvačkách), profesor bohosloví a inkvizitor kacířství. Mařík působil i na kostnickém koncilu.\n\nRoku 1925 zrušila československá vláda svátek sv. Jana Nepomuckého (16. květen) jako den pracovního klidu. Kolem roku 1950 byl jeho svátek vymazán z občanského kalendáře zcela a nahrazen Přemyslem.\n\nV roce 1973 byl proveden antropologický průzkum ostatků Jana z Pomuka (Emanuel Vlček), který potvrzuje jejich autenticitu. Tentýž výzkum však zároveň potvrzuje, že domnělý zázračně dochovaný světcův jazyk je ve skutečnosti pozůstatkem mumifikované mozkové tkáně. Tento pozůstatek Janova těla ovšem hrál klíčovou roli při kanonizačním procesu, neboť (domnělé) dochování jazyka bylo uznáno jako jeden ze čtyř zázraků potvrzujících Janovu svatost. František Tomášek, pozdější pražský arcibiskup se k tomu vyjádřil takto: Moderní věda zjistila, že nejde o zbytky jazyka svatého Jana Nepomuckého, ale o zbytek jeho mozkové tkáně, což význam relikvie ještě zvyšuje, neboť jazyk je podřízen mozku člověka.\n\nPrvní, kdo začal pěstovat úctu ke svatému Janu Nepomuckému, byli ihned po jeho vynesení z Vltavy 14. dubna 1393 Křižovníci s červeným srdcem – cyriaci. V té době byl jejich generálním převorem Jan (3. generální převor od přenesení sídla řádu do Prahy – generálním převorem 1373–1403). Uložili Nepomukovo tělo ve svém kostele sv. Kříže, a na tom místě prvního pohřbení později zbudovali chrámovou kapli k jeho úctě. Vikář cyriaků Kolumbán Grummelmeyer (vikářem od roku 1709–1717) tuto úctu dále rozvíjel. Jeho nástupce Jan Mändl ze Steinfelsu (1717–1730) se účastnil příprav svatořečení Jana Nepomuckého. Probošt Jan M. Heinfeld dal v Brokofově dílně vytesat sochu Jana Nepomuka jako almužníka; socha stála nejdříve na Svatojanském náměstí (dnes Náměstí Curieových), po asanaci Židovského Města byla přenesena před kostel sv. Ducha v Dušní ulici. Cyriaci společně s jezuity a s křižovníky s červeným křížem pořádali každoročně večer před Janovým svátkem až do 15. května 1783 slavný průvod lodí na Vltavě až ke Karlovu mostu, kde se u jeho sochy modlili litanie. K těmto oslavám byly zkomponovány hudební skladby význačných pražských skladatelů (např. Františka Xavera Brixího). Slavnosti byly zakázány stejně jako všechny ostatní katolické pouti dekretem císaře Josefa II. z roku 1783. Dnes na ně navazují současné Svatojánské slavnosti Navalis.\n\nKult sv. Jana Nepomuckého je nerozlučně spojen s českým barokem, kdy Jan patřil k nejvýznamnějším světcům rakouské monarchie. Je zemským patronem Čech a Bavorska. Populární byl již od baroka v celé katolické Evropě, například v Polsku i v Belgii a Francii, díky Marii Leszczyńské také na francouzském královském dvoře.\nSv. Jan Nepomucký získal díky jezuitským misiím velký věhlas po celém světě, také v zemích Latinské Ameriky a v Asii. Je uctíván jako mučedník zpovědního tajemství a patron při přírodních pohromách a povodních (kvůli způsobu své smrti). Jeho vyobrazení lze nalézt na mnoha místech v kostelech. Svatojánské sochy patří k typickým atributům české krajiny, především na mostech (sv. Jan jako patron vod).\n\nPodle sv. Jana Nepomuckého bylo roku 1929 pojmenováno Nepomucenum, česká papežská kolej v Římě.\n\nV současnosti bylo znovuotevřeno Svatojánské muzeum v místě rodiště sv. Jana Nepomuckého, o jehož obnovu se zasloužili především P. František Cibuzar a P. Vítězslav Holý.\n\nAntropologové z brněnského muzea představili 19. března 2019 ve Svatojánském muzeu v Nepomuku bronzovou plastiku zobrazující pravděpodobnou tvář sv. Jana Nepomuckého. Antropologové ji rekonstruovali podle modelu jeho lebky. Podoba Jana Nepomuckého je značně odlišná od ustálené ikonografie. \n\nJan je v křesťanské ikonografii (tak ho zobrazil poprvé již Brokoff) zobrazován jako kanovník v chórovém oděvu, tedy v klerice, rochetě, almuci a s biretem. Janova svatozář je obvykle doplněna pěti hvězdami, v ruce drží kříž a též palmovou ratolest, někdy také knihu. Palma je symbolem vítězství, hvězdy zastupují legendu, podle níž vltavští rybáři nalezli po smrti Janovo tělo, případně pět ran Kristových či písmena latinského \"tacui\" (mlčel jsem). Nevyzrazení zpovědního tajemství je symbolizováno prstem na ústech. Hvězdy kolem hlavy jsou atribut mezi světci velmi zvláštní, neboť s hvězdami kolem hlavy je zobrazována pouze Panna Mari. Jiným atributem je jazyk, který měl být nalezen v 18. století v Janově lebce neporušený; podle nových výzkumů se však jednalo o mozkovou tkáň. Dalšími atributy jsou Palladium země české ve Staré Boleslavi (podle barokní legendy sem sv. Jan putoval), most, kotva či chuďas, jemuž Jan udílí almužnu.\n\n\n\n\n"}
{"id": "33791", "url": "https://cs.wikipedia.org/wiki?curid=33791", "title": "Jan Sarkander", "text": "Jan Sarkander\n\nSvatý Jan Sarkander (20. prosince 1576 Skočov – 17. března 1620 Olomouc) byl slezský katolický kněz, působící v desetiletí před třicetiletou válkou a na jejím počátku jako farář na Moravě, především v Holešově. Během českého stavovského povstání byl moravskými evangelickými stavy obžalován ze zemězrady, když prý povolal řádící soldatesku polských kozáků a tajně se paktoval s císařem Ferdinandem II. proti stavům. Interpretace jeho působení je dodnes kontroverzním tématem a to především v rámci ekumenického dialogu mezi českými katolíky a protestanty. \n\nJeho bratrem byl kanovník Mikuláš Sarkander, děkan v Opavě, jenž se v letech 1608/09 také zapletl do politických machinací a snahy násilně rekatolizovat Opavsko s Moravou. Podíl na osvobození bratra později též Janovi přitížil.\n\nOd roku 1589 pobýval v Příboře.\n\nOd roku 1592 studoval filosofii na latinské škole Olomouci. V roce 1597 byl imatrikulován na olomoucké univerzitě a od roku 1600 pak studoval filozofii v Praze, kde se roku 1603 stal doktorem filosofie, poté od roku 1604 studoval teologii ve Štýrském Hradci. Studia předčasně ukončil v roce 1606 nejspíše kvůli svatbě s protestantkou Annou Plachetskou, dcerou kupce z Velkého Meziříčí, nicméně se nedochovala manželská smlouva, takže nelze s určitostí říct, že by sňatek opravdu proběhl. Po roce Anna pravděpodobně zemřela a Sarkander mohl pokračovat v duchovní dráze.\n\n21. prosince 1607 přijal Sarkander v Kroměříži nižší (podjáhenské) svěcení z rukou kardinála Ditrichštejna, který jej zároveň 19. března 1609 v Brně vysvětil na jáhna. 22. března téhož roku mu pak udělil kněžské svěcení olomoucký světící biskup Jan Křtitel Civalli. Na konci roku 1609 byl na příkaz kardinála Ditrichštejna uvězněn, neboť pomohl bratrovi Mikulášovi uprchnout z vězení, kde pobýval obžalován ze zrady. Brzy byl ovšem propuštěn.\n\nOd roku 1609 byl farářem v Uničově, 1611 farářem v Charvátech, 1612 farářem ve Zdounkách, 1615 farářem v Boskovicích.\n\nRoku 1616 nastoupil na farnost v Holešově, kde se stal zpovědníkem Ladislava Popela z Lobkovic. Sarkander jako farář v Holešově vedl dlouhé majetkoprávní spory se sousedním evangelickým pánem Václavem Bítovským z Bítova.\nKdyž Lobkovic přechodně ztratil vliv (1619), Sarkanderovi přátelé poradili, aby uprchl. Jan Sarkander se následně vydal na pouť do Čenstochové a přechodně pobýval v Krakově. V listopadu 1619 se vrátil na Moravu.\n\nLisovčíci, jezdci ve službách polského katolického krále Zikmunda III. Vasy, vtrhli v únoru roku 1620 na Moravu, což bylo doprovázeno značným drancováním. Prakticky bezbranný Holešov ovšem zůstal ušetřen poté, co vyšlo lisovčíkům naproti procesí s monstrancí (ozdobná schránka na vystavování a uctívání Nejsvětější Svátosti oltářní) v rukou. Nájezdníci se zastavili, přidali se ke zpěvu a modlitbám a pak pokračovali v cestě. Podle některých později vzniklých legend vedl procesí sám Sarkander, ale to není příliš pravděpodobné, spíše to byl jen holešovský zámecký kaplan Samuel Tuček. Převážně evangelické okolí bylo přitom vypleněno a zvlášť velké škody utrpěl majetek pana Václava Bítovského z Bítova.\nPoté, co na Moravě došlo k převratu a s pomocí českého vojska získali moc moravští protestantští stavové sympatizující s českým stavovským povstáním, ocitl se Sarkander ve velkém nebezpečí – byl touto stranou podezříván, že v Čenstochové z pověření Lobkovice dojednal pomoc císaři Ferdinandovi, kterého nechtěli moravští stavové uznat. Pokusil se uprchnout, ale byl po delším cestování a skrývání dopaden na území Tovačova u mostu přes Bečvu směrem na Troubky. Dočasně byl uvězněn ve sklepení domu č. 8 (Paní dům) v Tovačově a poté pohnán před povstalecký soud. Shodou okolností byl sudím právě Václav Bítovský z Bítova.\n\nPo zatčení byl čtyři týdny vyslýchán právem útrpným v městském vězení s mučírnou na místě dnešní Sarkandrovy kaple v Olomouci. Byl nucen k prozrazení, o čem v Polsku jednal, kdo pozval cizí vojska do země a co mu svěřil Ladislav Popel z Lobkovic při zpovědi. Sarkander obvinění, že domlouval vpád polského vojska nebo vedl tajná jednání v Polsku, odmítal a co mu svěřil Popel z Lobkovic, rovněž odmítl prozradit, protože by to znamenalo prozrazení zpovědního tajemství.\n\nByl třikrát mučen běžnými způsoby a nakonec, v rámci třetí tortury, ještě i mimořádnými, které kat na přání soudců použil, nicméně zradu nepřiznal a zpovědní tajemství neprozradil. Když nakonec kat prohlásil, že už nezná žádná další mučení, která by na něj mohl použít, vyslýchající navrhli speciální mučení, nicméně ani to nevedlo k cíli. Před čtvrtou torturou zachránil Sarkandera rychtář Scintilla, který se vzepřel soudní komisi a zdůraznil, že takové pošlapání práva nemůže schválit. Komise poté od úvah o čtvrté tortuře ustoupila.\n\nO mučení i odpovědích byl pořizován podrobný protokol, ten ale na konci rozzuřený Ctibor Žernovský sebral a patrně zničil. Jediné podrobnějším autentickým popisem Sarkanderova osudu během věznění je tak zpráva rychtáře Jana Scintilly, sepsaná v roce 1621 pro kardinála z Ditrichštejna.\n\nMučení Sarkanderovi způsobilo celou řadu vážných zranění (očití svědkové vypovídali, že když se ve vězení modlil breviář, otáčel listy jazykem, nemoha tak činit rukama) a na jejich následky zemřel v žaláři o necelé čtyři týdny později.\n\nPokud jde o obvinění, které proti Sarkanderovi vznášeli protestantští vůdci, není znám žádný důkaz o tom, že by se účastnil jednání o polské pomoci císaři nebo o něm vůbec věděl. Pomoc v Polsku každopádně dojednalo tajné císařské poselstvo vedené hrabětem Michalem z Althanu.\n\nJeho soudce, Václav Bítovský z Bítova, bojoval po porážce stavovského povstání proti Habsburkům v řadách cizozemských armád, v roce 1627 byl zajat v bitvě u Bernsteinu a převezen do Brna. Po doplňovacích výsleších a procesu (odsouzen k smrti za velezradu byl již v nepřítomnosti v roce 1622) byl 27. března 1628 popraven.\n\nUmučení kněze vyvolalo okamžitě značné pobouření. Jeho kult jako mučedníka se poměrně brzy rozšířil nejen na Moravě, ale i v Polsku a v Čechách.\n\nDne 15. září 1859 ho papež Pius IX. blahořečil, a 21. května 1995 byl v Olomouci papežem Janem Pavlem II. svatořečen současně se Zdislavou z Lemberka. Kanonizace Jana Sarkandera byla ve své době kontroverzním tématem a nemalá část veřejnosti se stavěla proti ní. Proti kanonizaci se dosti ostře postavili též evangelíci a byla vnímána jako krok proti ekumenickému hnutí.\n\nJelikož jde o poměrně nového svatého, má zatím jen málo kostelů a kaplí. Z našich kaplí je nejznámější Sarkandrova kaple v Olomouci, která stojí na místě vězení, kde byl umučen. Ještě v roce svatořečení 23. září 1995 byla také sv. Janu Sarkanderovi zasvěcena nová kaple v Pašovicích u Uherského Brodu. Jeho kostely najdeme nejvíce v Polsku, viz např. františkánský klášterní kostel sv. Jana Sarkandera v obci Velké Hůrky.\n\nZajímavým dokladem úcty ke sv. Janu Sarkanderovi mezi Olomoučany je fakt, že jeho sochu bez ohledu na hrozící potíže ze strany církevních úřadů umístili mezi sochy světců zdobící slavný Sloup Nejsvětější Trojice – více než sto let před jeho blahořečením.\n\nV roce 1714 podal hrabě Voračický žádost o svolení postavit v Praze sochu Jana Sarkandera, o jehož svatořečení se tehdy uvažovalo. Autorem sochy měl být Jan Brokoff. Toto povolení mu bylo uděleno a socha byla v roce 1715 postavena v blízkosti arcibiskupského paláce. V roce 1764 byla socha přemístěna na dnešní místo na Hradčanském náměstí na horním konci Zámeckých schodů, ale již jako socha svatého Filipa Nerejského.\n\n\n"}
{"id": "33792", "url": "https://cs.wikipedia.org/wiki?curid=33792", "title": "Jungfraujoch", "text": "Jungfraujoch\n\nJungfraujoch je sedlo mezi horami Mönch a Jungfrau v Bernských Alpách na rozmezí mezi kantony Bern a Valais.\n\nJungfraujoch je nejnižší místo horského hřebene mezi horami Mönch (4.107 m n. m.) a Jungfrau (4.158 m n. m.) ve výši 3.471 m n. m. V tomto místě také začíná splaz největšího alpského ledovce Aletschgletscher.\n\nV sedle se zvedá štít menší hory Sphinx na jejímž vrcholu je umístěna stejnojmenná vědecká observatoř Sphinx.\n\nCelá oblast okolo hory Jungfrau a ledovce Atetsch je zapsána na seznam světového kulturního dědictví UNESCO pod názvem „Švýcarské Alpy Jungfrau-Aletsch“.\n\nPřibližně 600 metrů východně od sedla (blíže k vrcholu Mönch) se zdvihá menší skalní vrchol, vysoký 3.571 m n. m. Na jejím vrcholu je umístěna stejnojmenná observatoř Sphinx a vyhlídková terasa, obojí jsou dostupné vnitřním rychlovýtahem ze zastávky Jungfraujoch. Observatoř je domovem instituce Global Atmosphere Watch (GAW).\n\nTuristická a vědecká historie Jungfraujoch se nepřímo začala psát v roce 1839, kdy se narodil Adolf Guyer-Zeller, pozdější stavitel železnice Jungfraubahn.\n\n\n\n"}
{"id": "33793", "url": "https://cs.wikipedia.org/wiki?curid=33793", "title": "ISO 3166-2:MC", "text": "ISO 3166-2:MC\n\nKódy ISO 3166-2 pro Monako identifikují 17 městských čtvrtí (stav v roce 2015).\n\n MC-CO La Condamine \n\n"}
{"id": "33794", "url": "https://cs.wikipedia.org/wiki?curid=33794", "title": "Solární kalendář", "text": "Solární kalendář\n\nSolární (sluneční) kalendář je druh kalendáře založený na vzájemném pohybu Slunce a Země. Mezi solární kalendáře se řadí např. kalendář gregoriánský (i juliánský). \n\nSolární kalendář je založen na výpočtech a snaží se ideálně přiblížit době oběhu slunce po ekliptice mezi dvěma jarními body. Pro běžného pozorovatele je to téměř totéž, jako oběh Země okolo Slunce, resp. návrat Slunce na stejné místo na obloze (tj. tropický rok), pokud ignorujeme odchylky způsobené precesí. Tím, že se solární kalenář řídí délkou tropického roku, nejlépe souhlasí s pravidelným cyklem ročních období. Jeho nevýhodou je, že není slučitelný s přirozenou délkou měsíčního cyklu, takže délky jeho 12 měsíců jsou dány dohodou. \n\nJelikož tropický rok má celkem přibližně 365,2422 dní, je potřeba upravit délku roku tak, aby odpovídala celým dnům. Tento problém řeší juliánský i gregoriánský kalendář systémem tzv. přestupných let, při nichž se k počtu 365 dnů připojuje jeden den navíc, čímž se vyrovnává celkový počet dnů. \n\nSolární (sluneční) rok - začátky ročních období, tzv. \"předěly\":\n\n21.03. - jarní rovnodennost (začátek jara)\n\n21.06. - letní slunovrat (začátek léta)\n\n23.09. - podzimní rovnodennost (začátek podzimu)\n\n21.12. - zimní slunovrat (začátek zimy)\n\n"}
{"id": "33797", "url": "https://cs.wikipedia.org/wiki?curid=33797", "title": "Koptská pravoslavná církev", "text": "Koptská pravoslavná církev\n\nKoptská pravoslavná církev ( \"ti.eklisia en.remenkimi en.orthodoxos\") je největší křesťanskou církví v Egyptě (min. 8-9 milionů obyv.), která patří do skupiny starobylých východních církví a která neuznává christologii Chalkedonského koncilu (451). Vydělila se z ní Koptská katolická církev, která má plné společenství s římským papežem. Hlavou církve je od listopadu 2012 Theodoros II., tj. Tavadros II., papež a patriarcha Alexandrie (od středověku sídlí v Káhiře).\n\nKoptské křesťanství řadíme do velké rodiny tzv. orientálně-pravoslavných církví a jeho rozšíření v Egyptě je spojováno s misijní činností apoštola a evangelisty svatého Marka, který byl prvním biskupem v egyptské Alexandrii, kde vedl tamní křesťanskou obec. Samotné slovo KOPT je řeckého původu a znamená „obyvatel Egypta, Egypťan“, neboť koptské křesťanství nalezneme převážně právě v Egyptě, ale také v dalších zemích Afriky, převážně jižně od Egypta (Etiopie, Eritrea, Súdán…, kam z Egypta přišlo.\n\nPrvní zmínky můžeme najít již v Bibli, kde se o křesťanství mluví ve spojitosti s Egyptem, konkrétně v Matoušově evangeliu se píše o útěku svaté rodiny z Izraele do Egypta na příkaz Boha, aby Herodes Veliký, izraelský vládce, čerstvě narozeného Ježíše (Krista) spolu s dalšími novorozeňaty (v Betlémě) nezahubil. Postupné rozšiřování křesťanské (koptské) církve v Egyptě v letech 55 až 61 n. l. probíhalo zejména díky výše zmíněnému alexandrijskému biskupovi Markovi, který roku 68 zemřel mučednickou smrtí. Traduje se legenda o příchodu svatého Marka do Alexandrie, ve které si měl tento světec při vstupu na alexandrijskou půdu rozbít řemínek na botě. Následně botu donesl místnímu obuvníkovi ke spravení, ten si však propíchl připraveným šídlem ruku. V bolesti obuvník zvolal „Heis ho Theos“ (Bůh je jeden), načež se mu rána zázračně zhojila. Po tomto zázraku mu Marek pověděl o své křesťanské víře, a tím pak získal mnoho dalších následovníků.\n\nV prvním století Alexandrie (spolu s Antiochií, Jeruzalémem a Římem) patřila k nejvýznamnějším centrům křesťanství. Velké ztráty tato církev utrpěla již v roce 284 n. l., kdy za vlády císaře Diokleciána (284-305) nastalo velké pronásledování egyptských křesťanů. Po konci pronásledování se postupně projevovaly dlouholeté tendence Egypťanů vyznávat, pro ně typické, heretické víry (gnóze, arianismus, monofyzitství), proti níž se snažili zbylí mniši z alexandrijské katechetické školy bojovat. Chalkedonský koncil (451) nebyl v Egyptě příznivě přijat. Terminologické a jazykové rozdíly, ale v neposlední řadě i separatistické tendence vedly k věroučné roztržce s Konstantinopolí a obecně s vyznavači závěrů chalkedonského sněmu. Vzájemné nevraživosti mezi oběma patriarcháty vedly k mnoha pronásledováním.\n\n7. století bylo pro koptskou církev ve znamení začátku násilné arabizace, kdy Arabové Egypt zcela ovládli a nastolili zde islám. Za jejich působení se z koptštiny postupně stal jen liturgický jazyk, který je velice podobný jazyku starých Egypťanů. Koptština byla hovorovým jazykem na severu Egypta až do 11.stol. a v Horním Egyptě až do 17.stol. Za pontifikátu (úřadování) patriarchů Cyrila V.(Kirellos V.,1874-1928) a Cyrila VI.(Kirellos VI.,1959-1971) začalo koptské křesťanství opět vzkvétat díky zakládání mnoha církevních škol jak pro chlapce, tak i pro děvčata. Bohužel, kvůli stálému útisku ze strany muslimů zažívají koptové až dodnes těžké časy.\n\nKoptové tvoří výlučně endogamní společenství, kde je nemyslitelné, aby si jakýkoli příslušník koptské církve vybral za partnera vyznavače islámu. V tomto případě by byl vyřazen z církve, křesťanské společnosti a také zatracen celou rodinou, protože muslimské právo šarí´a vyžaduje po obou partnerech, aby bezpodmínečně vyznávali jen islám. Kvůli těmto případům se církev snaží podnikat nejrůznější kroky tak, aby případnému sňatku co nejdříve zabránila. Jedná se např. o vynucené pobyty v klášteře, kde jsou potenciálním hříšníkům vysvětleny ztráty spojené se sňatkem s vyznavačem islámu a přechodem na muslimskou víru a také následky takového činu. Tomu se církev rovněž snaží předcházet důslednou křesťanskou výukou a výchovou.\n\nPředcházejícím hlavním představitelem této církve byl alexandrijský papež Svatost Šenuda III. (od 1971 do 2012), který žil v Káhiře. Tento papež převzal od protestantů model „nedělních škol“, kde se již malé děti učí základy křesťanství a tradicím s tím spojených. Důraz je především kladen na výchovu mladých dívek s apelem na jejich křesťanské cítění, na to, aby se staly dobrými matkami a své potomky vedly v náboženském duchu. Dívky se v této škole učí i praktickým činnostem (šití, vaření), které poté mohou zužitkovat při charitativních činnostech.\n\nRodina a její autorita patří k hlavním hodnotám koptských křesťanů. Hraje významnou roli v životě mladé dívky, která je v podstatě až do svatby pod dozorem rodičů. Rodiče rovněž vybírají ženicha, tudíž větší volnost koptských chlapců je jen zdánlivá, neboť si musí stále hlídat svoji dobrou pověst, aby u rodičů dívky obstáli.\n\nNa životě v církvi se kopt může podílet dvěma způsoby: pasivně – navštěvuje bohoslužby a nábožensko-vzdělávací programy, nebo aktivně - jako chádim (služebník-katecheta, akolyta), či šammás (diakon-jáhen).\nAktivně se na církevním životě podílejí především ženatí muži, či vdané ženy, čímž zvyšují prestiž své rodiny, avšak nezřídka se k této činnosti hrnou i nezadaní jedinci.\n\nZa zakladatele tohoto specifického způsobu života je pokládán sv. Antonín Veliký (251-356), který byl následovníkem sv. apoštola Marka a stal se představitelem asketického způsobu života v tamní pouštní oblasti. Hlavní tezí tohoto odříkavého způsobu žití byla myšlenka, že duši lze zachránit pouze odmítáním světa jako takového. První mnišské komunity byly zakládány již od 3. století, a první z nich založil sám sv. Antonín v Nitrii (Al Barnoudji). Další pak nalezneme např. ve Wádí-Natrún založenou sv. Makariem. Postupně se tento mnišský způsob života začal rozšiřovat na mnoho míst Egypta a podle odhadů se přibližně polovina koptských mladých mužů ve 4.století stávala mnichy, anachorety, či poustevníky.\n\nJedná se o společenství mnichů, žijících v pouštních oblastech Egypta, Sýrie a Palestiny, jejichž život byl považován za velice příkladný. Bydleli v pouštních kaplích, ze kterých postupně vznikaly kláštery, na které se napojovala i další obydlí. Typické pro tyto stavby jsou vysoké hradby, neboť stále čelili nejrůznějším útokům. Otcové pouště jsou známí především svým přísně asketickým a duchovním životem, a mezi nejznámější z nich můžeme řadit sv. Antonína, Malcha, Isidora, Makaria z Alexandrie, Pachomia, Poiména, Hilariona a další. Otcové jsou, až na občasná setkání s koptskými rolníky, naprosto uzavřeni vůči světu kolem, a ve svých klášterech se věnují pěstování vína, oliv a duchovnímu rozjímání.\n\nKoptové čelili po dlouhá staletí silnému nátlaku muslimů, ale i přes to se jim podařilo zachovat své tradice a svátky. Tyto tradice vydržely především díky koptským pouštním klášterům, kde na mě místní mniši dbali a učili je mladým generacím. Až v 19. století bylo povoleno koptům veřejně vyznávat své náboženství, protože ho oficiálně uznal první egyptský místokrál Mehmet Ali (1805-1849).\n\nKoptský církevní kalendář se od našeho poněkud liší nejen svým počátkem, který je až v roce 284 n.l., ale také například počítáním přestupnosti roku, či dělením roku do 3 období podle závislosti na zemědělství (období záplav, období setby a období žní). Koptský kalendářní rok má, stejně jako náš, 365,25 dní, ale počet měsíců se o jeden liší. Má totiž měsíců celkem 13: 12 měsíců po 30 dnech a 13. měsíc, který má jen 5, či 6 dní, podle toho, zda je rok přestupný, nebo ne. Svátků má rovněž celou řadu, některé jsou společné všem křesťanům (Vánoce, Květná neděle, Velikonoce, Zelený čtvrtek, či Nanebevstoupení), některé jsou odlišné jako např. Epifanie, Útěk do Egypta, Zázrak v Káně Galilejské a další.\n\nKoptové slaví začátek Vánoc v noci z 6. na 7. ledna (tj. podle juliánského kalendáře). Vánoční obřad začíná asi ve 4 hodiny odpoledne a trvá asi do 2 hodin ráno, a během této doby se zpívají nejrůznější liturgické písně a modlitby, zapalují se svíce a mniši vyměňují svá doposud černá roucha za andělsky bílá. Účast na bohoslužbách je velice důležitá a to zejména při zpěvu. Při bohoslužbách se používá především arabština, ale nezřídka můžeme zaslechnout i koptštinu, např. při zpěvu liturgických hymnů.\n\nV dnešní době tvoří koptové křesťanskou menšinu hlavně v Egyptě, ale můžeme se s kopty setkat i v jiných státech. Jejich přesný počet lze těžko zjistit, neboť zdroje se značně liší. Nejčastější odhady jsou asi 9 milionů, z toho cca 300 tisíc v exilových diasporách. Oficiální vládní zprávy hovoří o 8-10%, zprávy neoficiálních církevních zdrojů uvádí až 20% obyvatel Egypta. Koptové jsou však stále pronásledováni muslimskými fanatiky, a navzdory tomu provádějí úspěšně misijní činnost a to hlavně v anglojazyčných západních zemích.\n\nPoslední dobou dochází k výrazné emigraci koptských křesťanů z Egypta do okolních zemí i dál (USA, Kanada, Austrálie, V.Británie), především kvůli muslimskému útlaku a diskriminaci.***(2015: V r. 1995 koptský Svatý synod rozdělil dosud jedinou arcidiecézi Severní Ameriky. Vznikly tak diecéze Los Angeles a jižní Kalifornie, dále diecéze na jihu USA se sídlem v Dallasu. Třetí je diecéze New York a Nové Anglie (sídlo: Stony Point,stát N.York). V Kanadě je diecéze se sídlem v Mississaugua, provincie Ontario. Ostatní oblasti nadále spadají do arcidiecéze Severní Ameriky-pod jurisdikcí koptského papeže. Její arcibiskup sídlí v Cedar Grove,stát New Jersey. Celkem je v USA asi 200 farností a více než 40 v Kanadě.* Další dvě koptské diecéze jsou v Austrálii. Diecéze Sydney a diecéze Melbourne-ta zahrnuje i N. Zéland a Fidži. Mají přes 50 farností.* Na Britských ostrovech jsou 4 koptské jurisdikce: 1) diecéze Midlands (sídlo-Solihull,hrabství Warwickshire), 2) diecéze Skotska,Irska,severovýchodní Anglie a přidruž.oblastí-byla založ.1995. Koptové v dalších oblastech Anglie spadají do 3) diecéze pod jurisdikcí koptského papeže. Její biskup sídlí ve Stevenage,Herts. Ve V.Británii a Irsku je tak celkem 32 farností, 4) od r. 1994 je tam též samostatná diecéze pro britské konvertity: Britská pravoslavná církev- v čele stojí metropolita Seraphim (Glastonbury), sídlí v Londýně. Má 13 farností a misií,kde slouží 5 kněží a 7 jáhnů / Viz www.cnewa.org *** Podle Rady církví na Středním východě, by koptové neměli opouštět svou zemi a spíše se snažit situaci diplomaticky zlepšit, o což se koptové snaží, i když část z nich raději mlčí, než aby se stali tamními vyvrhelci. Podle údajů organizace, která hájí lidská práva, koptové nemají příliš šancí tuto situaci úspěšně řešit, neboť podle jejich informací ani v jedné z 26 egyptských provincií není žádný koptský guvernér, ze 127 egyptských vyslanců v zahraničí je pouze jeden z řad koptů atd. Dle zpráv Rady je celková situace katolických i evangelických křesťanů i v dalších zemích Blízkého východu stále kritičtější.\n\n\n"}
{"id": "33799", "url": "https://cs.wikipedia.org/wiki?curid=33799", "title": "ISO 3166-2:MS", "text": "ISO 3166-2:MS\n\nKódy ISO 3166-2 pro Montserrat neidentifikují žádné regiony (stav v roce 2015).\n\n"}
{"id": "33802", "url": "https://cs.wikipedia.org/wiki?curid=33802", "title": "ISO 3166-2:NR", "text": "ISO 3166-2:NR\n\nKódy ISO 3166-2 pro Nauru identifikují 14 regionů (stav v roce 2015).\n\n NR-01 Aiwo\n\n"}
{"id": "33804", "url": "https://cs.wikipedia.org/wiki?curid=33804", "title": "ISO 3166-2:NE", "text": "ISO 3166-2:NE\n\nKódy ISO 3166-2 pro Niger identifikují 7 regionů a hlavní město (stav v roce 2015). První část (NE) je mezinárodní kód pro Niger, druhá část sestává z jednoho písmene identifikujícího region.\n\n NE-1 Agadez\n\n"}
{"id": "33805", "url": "https://cs.wikipedia.org/wiki?curid=33805", "title": "Trojany (Kralovice)", "text": "Trojany (Kralovice)\n\nTrojany (původně \"Trojerovice\") je vesnice v severní části okresu Plzeň-sever, část obce Kralovice, 5 km západně od Kralovic. Katastrální území \"Trojany u Mladotic\" zaujímá rozlohu 863,83 ha. V roce 2011 zde trvale žilo 47 obyvatel.\n\nVes založil v roce 1696 plaský opat Ondřej Trojer na zpustlých pozemcích vesnic Doubravice, Šebíkov a částečně i Újezdu, podle zakladatele byla nazvána \"Trojerovicemi\", později dnešními Trojany. Ves získala i některé z pozemků zaniklé vsi Újezd. Opat nechal vystavět 6 statků (přidělené byly Pavlu Urbanovi, Matěji Benešovi, Janu Kováři, Janu Fránovi, Janu Sebránkovi a Adamu Melicharovi), každý ze sedláků musel 3 dny týdně robotovat s potahem v hospodářském dvoře Olšany. Trojerovi nástupci založené statky dělili, aby získali více pracovníků, a tak se k roku 1780 připomíná 17 chalupníků.\n\nOpat Fortunát Hartmann nechal v místní oboře (jihovýchodně od vsi) roku 1758 postavit Olšanskou myslivnu, jeho opatský znak se dochoval na studnici.\n\nPo zrušení plaského kláštera Josefem II. v roce 1785 přešla ves do správy náboženského fondu, od kterého ji v dražbě roku 1826 získal kníže Metternich. Roku 1899 se nedaleko Olšanské myslivny vybudovala železniční zastávka \"Trojany\", aby šlo vytěžené dřevo z okolních lesů lépe převážet.\n\nMalá pravidelná svažující se náves je obklopena několika usedlostmi, nejzajímavější je č.p. 11 s roubeným patrovým špýcharem s malou pavlačí. Na návsi stoji zděná čtyřboká kaple z 19. století se sanktusníkem na vrcholu, ve spodní části návsi je pamětní kříž.\n\nTrojany sousedí s Bukovinou na severovýchodě, Mariánským Týncem na východě, s hospodářským dvorem Sechutice a dále vesnicemi Hadačka a Výrov na jihovýchodě, s Mladoticemi na západě a s Řemešínem na severozápadě. Pod vsí pramení Trojanský potok, nedaleko Olšanské myslivny je rybník Oborák.\n\n\n"}
{"id": "33806", "url": "https://cs.wikipedia.org/wiki?curid=33806", "title": "Britské ostrovy", "text": "Britské ostrovy\n\nBritské ostrovy je souostroví v severním Atlantiku při severozápadním pobřeží Evropy. Anglický název je \"British Isles\", v irštině se pro souostroví používá termín \"Oileáin Iarthair Eorpa\" (\"Západoevropské ostrovy\"), případně \"Éire agus an Bhreatain Mhór\" (\"Irsko a Velká Británie\").\n\nSouostroví má zhruba 64 milionů obyvatel na celkové rozloze 315 134 km².\n\nZdaleka největší jsou dva hlavní ostrovy – ostrov Velká Británie a ostrov Irsko. Dalšími součástmi Britských ostrovů jsou Ostrov Man, ležící uprostřed Irského moře, dále souostroví Hebridy, Shetlandy a Orkneje u severního Skotska, ostrov Anglesey při severozápadním pobřeží Walesu, ostrov Wight u jižního pobřeží Anglie, ostrovy Arran a Bute při ústí řeky Clyde ve Skotsku, ostrov Achill a Aranské ostrovy u západního pobřeží Irska, ostrovy Scilly jihozápadně od anglického poloostrova Cornwall a mnoho dalších menších ostrůvků.\n\nPoliticky jsou Britské ostrovy rozděleny na tři části: Spojené království Velké Británie a Severního Irska, Irskou republiku a Ostrov Man, který je britskou korunní dependencí. Kvůli příslušnosti k britské koruně bývají někdy k Britským ostrovům přiřazovány také Normanské ostrovy, což jsou britská závislá území Guernsey a Jersey, která však zeměpisně náležejí k francouzské pevnině. V angličtině existuje na rozdíl od běžného zeměpisného pojmu \"British Isles\" ještě příležitostně užívané oficiální politické označení \"British Islands\", zastřešující Spojené království, Man, Guernsey a Jersey.\n"}
{"id": "33807", "url": "https://cs.wikipedia.org/wiki?curid=33807", "title": "ISO 3166-2:NU", "text": "ISO 3166-2:NU\n\nKódy ISO 3166-2 pro Niue neidentifikují žádné regiony (stav v roce 2015).\n\n"}
{"id": "33808", "url": "https://cs.wikipedia.org/wiki?curid=33808", "title": "ISO 3166-2:AN", "text": "ISO 3166-2:AN\n\nISO 3166-2:AN byl kód přiřazený Nizozemským Antilám, který byl zrušen v roce 2011. V rámci tohoto kódu nebyly identifikovány žádné regiony. V návaznosti na jeho zrušení vznikly tři nové kódy pro jednotlivá území původních Nizozemských Antil. Jedná se o pro Curaçao; pro Karibské Nizozemsko a pro Svatého Martina. \n\n"}
{"id": "33809", "url": "https://cs.wikipedia.org/wiki?curid=33809", "title": "Bukovina (Kralovice)", "text": "Bukovina (Kralovice)\n\nBukovina je vesnice v severní části okresu Plzeň-sever, část obce Kralovice, 5 km severozápadně od Kralovic. Katastrální území \"Bukovina u Mladotic\" zaujímá rozlohu 303,07 ha. V roce 2011 zde trvale žilo 56 obyvatel.\n\nBukovina sousedí s Potvorovem na severu, Sedlcem na severovýchodě, s Mariánským Týncem na východě, s Trojany na jihozápadě a s Řemešínem na západě. Vsí protéká Řemešínský potok.\n\nPoprvé je Bukovina připomínána roku 1186 v majetku kladrubského benediktinského kláštera. V průběhu 13. století je ves spojena se sousední Sedlcem a Řemešínem v jeden újezd. Idík ze Švábenic věnoval roku 1281 celý újezd pražskému klášteru božího hrobu na Zderaze, nad kterým měl patronát získaný věnem své manželky, dcery Všebora Hrabišice, jejíž předci klášter na konci 12. století založili.\nNa přelomu 14. a 15. století se Bukovina krátce dostává do majetku plaského cisterciáckého kláštera, ale po jeho vypálení husity zastavil král Zikmund Bukovinu spolu s dalšími vesnicemi a městečkem Kralovicemi za zásluhy katolickým pánům, bratřím Hanušovi a Bedřichovi z Kolovrat na Libštejně a Krašově. Po smrti Bedřicha roku 1432 připadla Bukovina Hanušovi, po kterém jej zdědil jeho syn Hanuš a nakonec vnuk Albrecht. Ten prodal roku 1485 Bukovinu spolu s hradem Krašov a dalšími vesnicemi Jetřichovi Bezdružickému z Kolovrat. Později se Bukovina dostala do držení pánů z Landštejna.\n\nKrál Ferdinand I. postoupil roku 1531 pustý klášter božího hrobu na Zderaze Dorotě z Doupova a též jí povolil vymáhat původní statky kláštera. Dorota využila příležitost a vyzvala Viléma Svitáka z Landštejna, aby vydal nazpět Bukovinu, Sedlec, Řemešín a díl Potvorova. Vilém Sviták odmítl vsi vydat a celá záležitost se dostala až k menšímu soudu. Vilém z Landštejna však zemřel. Řešení sporu nakonec našel mocný šlechtic Florián Gryspek z Gryspachu, který si na králi vyprosil svolení na vyplacení vsí od Kateřiny, ovdovělé ženy Viléma Svitáka. Roku 1546 koupil Florián Gryspek Bukovinu spolu se Sedlcem a Řemešínem, připojil je ke kaceřovskému panství a král mu následně zajistil jejich dědičné držení. V urbáři kaceřovského panství z roku 1558 se uvádí v Bukovině 10 usedlostí s 8 osedlými, kteří dohromady hospodařili na 10 lánech a pozemcích po zaniklé vsi Doubravici.\n\nPo konfiskaci majetku pánů z Gryspachu králem Ferdinandem II. získal Řemešín plaský cisterciácký klášter, který jej držel ve svém majetku až do svého zrušení roku 1785. V průběhu třicetileté války bylo 6 usedlostí vypáleno. Po zrušení kláštera přešlo celé plaské panstvím pod správu náboženského fondu a v roce 1826 do majetku kancléře Metternicha.\n\nPo zrušení feudálního zřízení se Bukovina stala samostatnou obcí v kralovickém soudním a politickém okrese, v letech 1869–1900 byla částí obce Trojany a od roku 1910 opět samostatnou obcí.\n\n"}
{"id": "33810", "url": "https://cs.wikipedia.org/wiki?curid=33810", "title": "ISO 3166-2:NF", "text": "ISO 3166-2:NF\n\nKódy ISO 3166-2 pro Norfolk neidentifikují žádné regiony (stav v roce 2015).\n\n"}
{"id": "33812", "url": "https://cs.wikipedia.org/wiki?curid=33812", "title": "ISO 3166-2:NC", "text": "ISO 3166-2:NC\n\nKódy ISO 3166-2 pro Novou Kaledonii neidentifikují žádné regiony (stav v roce 2015).\n\n"}
{"id": "33814", "url": "https://cs.wikipedia.org/wiki?curid=33814", "title": "ISO 3166-2:PW", "text": "ISO 3166-2:PW\n\nKódy ISO 3166-2 pro Palau identifikují 16 států (stav v roce 2015).\n\n PW-002 Aimeliik\n\n"}
{"id": "33815", "url": "https://cs.wikipedia.org/wiki?curid=33815", "title": "ISO 3166-2:PS", "text": "ISO 3166-2:PS\n\nKódy ISO 3166-2 pro Palestinu identifikují 16 guvernorátů (stav v roce 2015). První část (PS) je mezinárodní kód pro Palestinu, druhá část sestává ze tří písmen identifikujících region.\n\n PS-HBN Guvernorát Hebron\n\n"}
{"id": "33817", "url": "https://cs.wikipedia.org/wiki?curid=33817", "title": "Batumi", "text": "Batumi\n\nBatumi (také Batum nebo Batoum) je město v Gruzii, v Adžarské autonomní republice (20 km od tureckých hranic) a zároveň je jejím hlavním městem, má 153 000 obyvatel (2014).\n\nNa území dnešního Batumi se v řeckých dobách nacházela kolonie \"Batis\". Město samotné je známé už od 11. století, převážně díky svým opevněním. Během středověku připadlo Osmanské říši, v 19. století díky dohodě v San Stefanu pak Rusku. Během 1. světové války zde došlo k povstáním, které nakonec ukončil vstup tureckých vojsk do města, ale zanedlouho je vystřídaly jednotky britské. Ty však v červenci 1920 byly nuceny město opustit, a dostalo se tak do správy menševikům. Bolševici se zde chopili moci za pomoci rudé armády v březnu 1921. Během rozpadu SSSR zde došlo na jaře roku \"1991\" k nepokojům; vypukly demonstrace a přístav byl na protest proti přítomnosti sovětských jednotek uzavřen.\n\nDíky ropovodu vedoucímu z Baku bylo ve městě možné vybudovat továrny na výrobu chemikálií, rafinérie a další zpracování ropných produktů. Po roce 2004 se ve městě hodně investovalo. Bylo rekonstruováno centrum, postaveny nové luxusní budovy (domy, hotely a kasina) a lunapark, byly vysazeny nové stromy a pobřežní bulvár byl prodloužen o 1 km (celková délka vice než 5 km). Díky vízovým problémům mezi Tureckem a Arménií v létě Batumi navštěvuje hodně arménských turistů. Město má taky hodně návštěvníků z Ruska. Pod Batumem (na Mcvane Koncchi) je Batumská botanická zahrada.\n\n\n\n"}
{"id": "33818", "url": "https://cs.wikipedia.org/wiki?curid=33818", "title": "ISO 3166-2:PN", "text": "ISO 3166-2:PN\n\nKódy ISO 3166-2 pro Pitcairnovy ostrovy neidentifikují žádné regiony (stav v roce 2015).\n\n"}
{"id": "33819", "url": "https://cs.wikipedia.org/wiki?curid=33819", "title": "ISO 3166-2:PR", "text": "ISO 3166-2:PR\n\nKódy ISO 3166-2 pro Portoriko neidentifikují žádné regiony (stav v roce 2015).\n\n"}
{"id": "33820", "url": "https://cs.wikipedia.org/wiki?curid=33820", "title": "ISO 3166-2:RE", "text": "ISO 3166-2:RE\n\nKódy ISO 3166-2 pro Réunion neidentifikují žádné regiony (stav v roce 2015).\n\n"}
{"id": "33821", "url": "https://cs.wikipedia.org/wiki?curid=33821", "title": "ISO 3166-2:PM", "text": "ISO 3166-2:PM\n\nKódy ISO 3166-2 pro Saint Pierre a Miquelon neidentifikují žádné regiony (stav v roce 2015).\n\n"}
{"id": "33823", "url": "https://cs.wikipedia.org/wiki?curid=33823", "title": "ISO 3166-2:SM", "text": "ISO 3166-2:SM\n\nKódy ISO 3166-2 pro San Marino identifikují 9 obcí (stav v roce 2015).\n\n SM-01 Acquaviva \n\n"}
{"id": "33824", "url": "https://cs.wikipedia.org/wiki?curid=33824", "title": "ISO 3166-2:MP", "text": "ISO 3166-2:MP\n\nKódy ISO 3166-2 pro Severní Mariany neidentifikují žádné regiony (stav v roce 2015).\n\n"}
{"id": "33825", "url": "https://cs.wikipedia.org/wiki?curid=33825", "title": "ISO 3166-2:SC", "text": "ISO 3166-2:SC\n\nKódy ISO 3166-2 pro Seychely identifikují 25 distriktů (stav v roce 2015). První část (SC) je mezinárodní kód pro Seychely, druhá část sestává ze dvou číslic identifikujících region.\n\n"}
{"id": "33826", "url": "https://cs.wikipedia.org/wiki?curid=33826", "title": "ISO 3166-2:SG", "text": "ISO 3166-2:SG\n\nKódy ISO 3166-2 pro Singapur identifikují 5 distriktů (stav v roce 2015). První část (SG) je mezinárodní kód pro Singapur, druhá část sestává ze dvou číslic identifikující jednotlivé distrikty.\n\n SG-01 Centrální Singapur\n\n"}
{"id": "33827", "url": "https://cs.wikipedia.org/wiki?curid=33827", "title": "Vandalismus", "text": "Vandalismus\n\nJako vandalismus se označuje svévolné poškozování a ničení veřejného i soukromého majetku či podobných statků, které nepřinášejí pachateli žádné materiální obohacení a pro které pachatel zpravidla nemá žádný motiv – většinou tak koná jen pro vlastní potěšení či pro potřebu odreagovat se. Často k němu dochází pod vlivem alkoholu nebo jiných drog.\n\nSlovo je odvozeno od jména kmene Vandalů, kteří roku 455 dobyli velkou část Itálie a vyplenili Řím. Slovo vytvořil Henri Grégoire, konstituční biskup v Blois, během Francouzské revoluce, když jako \"Vandalisme\" popsal některé stránky chování republikánské armády.\n\n\nČastým projevem vandalismu je i poškozování veřejné zeleně. Formou vandalismu může být i úmyslné narušování nočního klidu, resp. jakékoli hlučné, agresivní chování na veřejnosti, kterým jedinec, nebo skupina jedinců, napadá a poškozuje práva ostatních.\n\nKrádež silničního značení nastává, když dopravní (silniční, dálniční, komunikační,…) značení je odcizeno ze svého původního místa, kam bylo přiděleno státem, policií či zodpovědnou organizací v tomto oboru. Značení je často využíváno jako dekorace pro vandaly či jako trofej. V určitých případech je to využíváno, jako záminka pro obhajobu, když jedinec poruší zákon a chce se vyhnout následkům porušení zákona, jelikož tvrdí, že značení nebylo na svém místě. \n\nAčkoli se krádež značení jeví jako nahodilá, tak značení s neobvyklým, vtipným či zajímavým jménem je častěji odcizováno než značení jiné. V jiných případech je to zamýšleno, jako žert pachateli. Ale takový žert může být často také velmi nákladný a nevýhodný (a případně může být i nebezpečný) pro obec nebo agenturu, která značení vlastní. V České republice takové komunikační značení stojí mezi 400 KČ až 2 400 KČ (v rámci pronájmu značení se cena mění; cena nezahrnuje sloupek, objímku pro uchycení a podstavec). \n\nVe většině jurisdikce je krádež silničního značení považováno jako každá jiná krádež se ohledem na stíhání a trestání. Pokud ovšem krádež vede ke zranění, tak zloději mohou být také trestně zodpovědní za zranění, za předpokladu, že takové zranění bylo předvídatelným důsledkem takové krádeže. \n\nV jednom případě, co se stal ve Spojených státech amerických, byli obviněni tři lidé ze zabití při krádeži značky značící zastavení, a tedy způsobující smrtící kolizi. Článek tohoto případu byl zveřejněn v novele \"Driver’s Ed\" od Caroline B. Cooney. \n\nV některých jurisdikcích dávají nálepky jako varování na značení, které varuje legálním trestem jako následkem odcizení značení. Některá města (např. Toronto) používá na připevnění značení speciální šrouby, aby předešli nechtěnému odstranění. V jiných případech, u velmi známých značek, autority rozhodly pro kompletní změnu jména, jako prevenci před opakovanou krádeží a nahrazováním stejných značek. Určitá města se stejným problémem se rozhodla místo reálných značek jednoduše nasprejovat jméno či značení na uliční zdi. Jiné jurisdikce rozhodli nabídnout repliky značení, aby předešli krádežím pro prodej značení.  \n\n můžeme členit do několika kategorií. Prvním typem, podle kterého se dají lišit je ten, který je asi všem nejznámější, a to dle jejich využití. V tomto druhu je dělíme na . Pro naše dělení ovšem nejsou všechny tyto parametry důležité. Co nás doopravdy zajímá jsou jejich velikosti a zda jsou jen dočasné nebo permanentní. U dočasné značky je totiž mnohem větší pravděpodobnost, že dojde k jejímu odcizení nežli u značky, která je pevně vsazena do například silnice, nebo chodníku. Velikost pak zrcadlí jejich hodnotu. Další parametr, který přichází v úvahu je podstavec, nebo „držák“, na kterém je značka umístěna, jelikož i podle jeho velikosti a druhu se bude odvíjet její konečná cena. Umístění je jedním z dalších parametrů, neboť cena se liší, pokud je značka umístěna v Praze nebo vně. Pokud je značení umístíme v Praze, cena bude 400 Kč, ale mimo se neplatí paušálně, ale za km, tedy 14 Kč / km. Pronájem se odvíjí i od dlouhodobosti, neboť pokud je odběratel stálý má zvýhodnění až 30 %, nebo jedná-li se o dlouhodobý pronájem, tak se cena tvoří dohodou.\n\n<nowiki>*</nowiki>1 Bm je zkratka vyjadřující tzv. běžný metr \n\n\n\n\n"}
{"id": "33828", "url": "https://cs.wikipedia.org/wiki?curid=33828", "title": "Tezaurus", "text": "Tezaurus\n\nTezaurus (někdy také thesaurus, lat. „poklad, pokladnice“) je v jazykovědě poměrně úplný slovník určitého jazyka nebo jen oborové terminologie, často s hierarchickým uspořádáním jednotlivých hesel; referenční příručka, která uživateli nabízí seznam synonym, někdy i antonym.\n\nŘízený slovník deskriptorů, mezi nimiž jsou určeny vztahy nadřazenosti a podřazenosti, termíny synonymní a jiné související. V odborné literatuře popsán jako řízený a měnitelný slovník deskriptorového a selekčního jazyka uspořádaný tak, že explicitně zachycuje apriorní vztahy mezi lexikálními jednotkami. Lidově řečeno: slovník, který umožňuje uživatelům nabízet shodný nebo podobný seznam slov, což zajišťuje shodné vyjádření problematiky překladu určitého tématu popsaného jazykem autora do jazyka systému. Vyjadřuje pojmy, které jsou v přirozeném jazyce těžko postižitelné a pomocí složených termínů a dalších nástrojů překonává problémy s jazykem umělým.\n\nS jeho pomocí můžeme hledat nějaké informace, aniž bychom věděli, co je preferovaný termín. Umožňuje nám ulehčit práci při nepřeberném množství informací, podobně jako propojovací jazyk v informačních systémech. Využívá se především v knihovnách, informačních střediscích atd. (Český teologický tezaurus, Český pedagogický tezaurus, EUROVOC, AGROVOC).\n\n\"General European Multilingual Environmental Thesaurus\", Obecný vícejazyčný tezaurus pro životní prostředí (Dostupný on-line). Obsahuje asi 5200 hesel, je tříděn hierarchicky a tematicky. Vrcholovou hierarchii tvoří 4 nadskupiny, následuje 32 skupin. Pod touto úrovní jsou hierarchie položek s proměnnou hloubkou. Dále jsou položky tříděny tematicky (český překlad témat v době tvorby tohoto hesla neexistoval). Témata jsou přiřazena atributem DOMAIN, obrácená relace je pomocí atributu DOMAIN_TYPICAL.\n\nTezaurus Eurovoc je vícejazyčný polytematický tezaurus zaměřený na oblast práva a legislativy Evropské unie (EU). Tezaurus byl vytvořen ve spolupráci Evropského parlamentu, Komise EU a Úřadu pro úřední tisky ES za podpory DG XIII. Za správu Eurovocu na mezinárodní úrovni odpovídá Úřad pro úřední tisky ES.\n\nEurovoc lze využít zejména v knihovnách a informačních střediscích specializovaných na právo, legislativu a politiku. V rámci EU se Eurovoc používá v knihovně Evropského parlamentu, Úřadu pro úřední tisky ES a dalších informačních institucích EU. Kromě toho se používá v knihovnách a dokumentačních střediscích národních parlamentů a dalších státních i soukromých organizací v členských i nečlenských zemích EU.\nEurovoc dále také nachází velké uplatnění v informačních centrech zaměřených na problematiku Evropské unie. V některých případech slouží Eurovoc také jako propojovací selekční jazyk v některých metainformačních systémech.\n\nEurovoc existuje v 17 oficiálních jazycích členských zemí Evropské unie (\"angličtina, dánština, francouzština, němčina, maďarština, řečtina, španělština, italština, nizozemština, portugalština, finština, švédština, slovinština, slovenština, litevština, lotyština a čeština\"). V dalších zemích se překlad Eurovocu do národního jazyka připravuje. Zástupci institucí, které spravují nebo překládají Eurovoc v jednotlivých zemích, se setkávají na pravidelných seminářích uživatelů Eurovocu.\n\nČeská verze Tezauru Eurovoc\nPrvní česká verze tezauru Eurovoc vznikla ve druhé polovině 90. let překladem 3. verze oficiálního Eurovocu. V současné době již existuje český překlad verze 4.2., který byl dokončen na podzim 2005. Česká verze je plně jazykově a strukturně kompatibilní s ostatními jazykovými verzemi. Překlad Eurovocu provedla Parlamentní knihovna ve spolupráci s dalšími institucemi.\n\nZájemci o českou verzi tezauru Eurovoc se mohou obrátit na Parlamentní knihovnu, která poskytne veškeré informace o Eurovocu a podmínkách jeho využívání.\n\n"}
{"id": "33834", "url": "https://cs.wikipedia.org/wiki?curid=33834", "title": "ISO 3166-2:SJ", "text": "ISO 3166-2:SJ\n\nKódy ISO 3166-2 pro Svalbard a ostrov Jan Mayen identifikují 2 teritoria (stav v roce 2015). První část (SJ) je mezinárodní kód pro Svalbard (česky Špicberky) a Jan Mayen, druhá část sestává z dvou čísel identifikujících teritorium. Obě území jsou zapsány i v pro Norské království. \n\n SJ-21 Svalbard\n\n"}
{"id": "33835", "url": "https://cs.wikipedia.org/wiki?curid=33835", "title": "ISO 3166-2:LC", "text": "ISO 3166-2:LC\n\nKódy ISO 3166-2 pro Svatou Lucii identifikují 10 distriktů (stav v březnu 2015). První část (LC) je mezinárodní kód pro Svatou Lucii, druhá část sestává ze dvou čísel identifikujících distrikt.\n\n LC-01 Anse la Raye\n\n"}
{"id": "33836", "url": "https://cs.wikipedia.org/wiki?curid=33836", "title": "ISO 3166-2:KN", "text": "ISO 3166-2:KN\n\nKódy ISO 3166-2 pro Svatého Kryštofa a Nevis identifikují 2 státy a 14 farností (stav v březnu 2015). První část (KN) je mezinárodní kód pro Svatého Kryštofa a Nevis, druhá část sestává z jednoho písmene identifikujícího stát a dvou číslic v případě farností.\n\n KN-K Svatý Kryštof (Basseterre)\n\n"}
{"id": "33837", "url": "https://cs.wikipedia.org/wiki?curid=33837", "title": "ISO 3166-2:VC", "text": "ISO 3166-2:VC\n\nKódy ISO 3166-2 pro Svatého Vincence a Grenadiny identifikují 6 farností (stav v roce 2015; parish, paroisse). První část (VC) je mezinárodní kód pro Svatého Vincence a Grenadiny, druhá část sestává ze dvou čísel identifikujících farnost.\n\n VC-01 Charlotte\n\n"}
{"id": "33838", "url": "https://cs.wikipedia.org/wiki?curid=33838", "title": "Bebop", "text": "Bebop\n\nBebop neboli bop je forma jazzu charakterizovaná spíše tempem a improvizacemi než melodií. Vznikl na začátku až v polovině čtyřicátých let dvacátého století, později se z něj kombinací s dalšími hudebními styly vyvinul Hard bop. Samotné slovo bebop je napodobením klasické fráze o dvou notách, která uvozuje začátek sóla nebo končí celou skladbu.\n\nVznik bebopu jako samostatného hudebního stylu je všeobecně přisuzován Dizzy Gillespiovi, Charlie Parkerovi, Thelonious Monkovi, Kenny Clarkeovi a dalším, kteří se po oficiálních koncertech rádi účastnili různých jamů. Minton's Playhouse v Harlemu byl spolu s mnoha jazzovými kluby na západě New Yorku důležitým místem, kde mohli jazzoví hudebníci improvizovat dle libosti, neomezováni publikem, které neočekávalo uhlazené taneční verze populárních písní.\n\nHudebníci předchozí éry swingu jsou často označováni jako obzvláště důležití pro vývoj bebopu, např. saxofonisté Coleman Hawkins a Lester Young, trumpetista Roy Eldridge a kytarista Charlie Christian.\n\nTento vývoj byl značně urychlen v roce 1943 během zákazu nahrávání způsobeného vnitřními spory v American Federation of Musicians.\n\nPo zákazu se zničehonic bop představil publiku, psal se rok 1945; reakcí bylo, alespoň u části posluchačů, naprosté nepochopení. Bebop nikdy nedosáhl popularity swingu, a mnoha současníky byl kritizován za přílišnou techničnost. Gillespie prý řekl, že tento nápor na techniku hraní byl přesně jeho záměrem, aby vyzdvihl úroveň hudby tam, kde by se mohli podílet jen ti nejlepší hudebníci.\n\nI přesto, že Louis Armstrong (spolu s dalšími staršími jazzmany) vyjádřil k bebopu odpor, byl vážen mnoha jeho představiteli, kteří občas „citovali“ Armstrongovy hudební fráze začleňováním částí jeho nahraných improvizací do vlastních skladeb.\n\nMnohé bebopové melodie byly založeny na pouhých změnách akordů z populárních písní, což umělcům umožňovalo vyhnout se poplatkům za autorská práva. Variace na akordy písně „I Got Rhythm“ od George Gershwina byly tak časté, že se jim začalo říkat prostě „Rhythm Changes“. Jazzoví hudebníci vždycky předváděli improvizovaná sóla při změnách akordů, ale psaní zcela nových skladeb založených na existujících akordech bylo novinkou.\n\nBebop se drasticky odlišil od maximálně organizovaných skladeb a „poctivého chodu 4/4“ swingové éry, a stal se místo toho charakteristický svým rychlým tempem, komplexními souzvuky, složitými melodiemi, a zjednodušením rytmické sekce. Samotná hudba byla uším publika, které bylo zvyklé na uhlazené organizované taneční melodie, podobné těm Goodmanovým či Millerovým během éry swingu, téměř cizí. Mnoha lidem se zdálo, že bebop zní uspěchaně, nervózně a často roztříštěně. Všechno bylo zhuštěné, a kromě těch absolutně nezbytných nebyly zapisovány žádné noty. Unisono bývají hrány jen začátky a konce skladeb, přičemž jejich těla jsou tvořena improvizovanými sóly. Tato sóla byla hrána i tradičně „ne-sólovými“ nástroji, jako jsou např. bicí.\n\nTypické bebopové kombo se skládalo z kontrabasu, bicí soupravy, piana a dvou žesťových nástrojů (nejčastěji trubky a saxofonu). Pravděpodobně nejklasičtější bopové složení čtyřicátých let bylo Charlie Parker na altsaxofon, Dizzy Gillespie na trubku, Max Roach na bicí, Percy Heath na basu a Bud Powell na piano.\n\n"}
{"id": "33846", "url": "https://cs.wikipedia.org/wiki?curid=33846", "title": "Kruskalův algoritmus", "text": "Kruskalův algoritmus\n\nKruskalův algoritmus (v České republice se někdy mylně zaměňuje s Borůvkovým algoritmem, ten ale funguje odlišně) je jeden z algoritmů využívaných v teorii grafů k nalezení minimální kostry grafu, jehož hrany mají nezáporné ohodnocení (délku). U souvislého grafu hledá podmnožinu hran, která tvoří strom obsahující všechny uzly, s tím, že celková váha (součet délek) hran grafu je minimální. V případě grafu o více komponentách, algoritmus hledá les minimálních koster, tedy minimální kostru každé komponenty. Kruskalův algoritmus je příkladem hladového algoritmu.\n\nAlgoritmus byl poprvé publikován Josephem B. Kruskalem, zaměstnancem Bellových Laboratoří, v roce 1956. Kruskal v úvodu své práce odkazuje na článek Otakara Borůvky, který pojednává o existenci jediné minimální kostry pro graf s hranami ohodnocenými různými nezápornými čísly.\n\nKruskal svůj algoritmus popsal následujícím způsobem:\n\nPostup A:\n\n\nV roce 1957 tento algoritmus popsali Loberman a Weinberger, těsně před zveřejněním se autoři o Kruskalově práci dověděli, kvůli detailnějšímu popisu problému a obecnější formulaci však svou práci publikovali.\n\nVe své práci Kruskal zmiňuje variaci postupu A, ve kterém se opakovaně odebírá nejdelší hrana z grafu, která ještě nezpůsobí rozpad grafu na více podgrafů. Tímto ekvivalentním postupem můžeme také vytvořit minimální kostru grafu.\n\nPostup A':\n\n\nTento alternativní postup byl v roce 1961 nezávisle popsán A. Kotzigem.\n\nPostup B:\n\nJako obecnější postup pro podmnožinu uzlů grafu formuloval Kruskal postup B:\n\n\nKruskal se ve své práci také zamýšlí nad existencí „duálního“ postupu k B, stejně jako je tomu v případě postupů A a A'. Požadovanou formulaci přináší Rosenstiehl v roce 1967.\n\nPrvní, kdo formuloval postup B byl Vojtěch Jarník v roku 1930, obvykle je přisuzován Robertu Primovi, který formuloval obecně kategorii těchto algoritmů, z výpočtového hlediska, ale preferoval (stejně jako později Edsger Dijkstra) použití postupu B.\n\nKruskalův původní důkaz předpokládá různé ohodnocení hran grafu.\n\nEkvivalentně můžeme algoritmus popsat tak, že se vždy vybírá taková hrana, která má ze všech možných hran spojujících dva různé podstromy ve vytvářené kostře tu nejmenší váhu.\n\n\nPo skončení běhu algoritmu obsahuje les jedinou komponentu, tvořící minimální kostru grafu.\n\nČasová složitost závisí na způsobu implementace řazení a operací s množinovým rozkladem. Pro graf formula_1 s počtem uzlů formula_17 a hran formula_18 je složitost algoritmu formula_19, což je asymptoticky ekvivalentní s formula_20.\nHrany seřadíme některým z řadících algoritmů podle vah v čase formula_21, to umožní algoritmu odstranit hranu s minimální vahou v konstantním čase. Pro zaznamenání informací příslušnosti uzlů k jednotlivým komponentám využijeme datovou strukturu disjoint-set (viz ). V této datové struktuře můžeme pro vyhledávání a spojování (sjednocení) využít union-find, které mají složitost formula_22. Algoritmus udělá pro každou hranu dvě operace vyhledávání a jednu operaci sjednocení. I jednodušší datové struktury umožňují dosáhnout celkovou složitost formula_23.\nPokud jsou hrany již seřazeny, nebo je dokážeme seřadit v lineárním čase, může pomocí sofistikovanějších datových struktur dosáhnout složitost formula_24, kde formula_25 je inverzní Ackermannova funkce.\n\nBez újmy na obecnosti můžeme graf považovat za úplný. Pokud by byl graf neúplný, jednoduše nahradíme hrany, které jsou jeho doplňkem do úplného grafu, za hrany s neporovnatelně větším ohodnocením.\n\nDůkaz se skládá ze dvou částí. První dokazuje, že algoritmus na výstupu skutečně vytvoří kostru. Druhá část důkazu je potvrzením, že kostra je skutečně minimální.\n\nNechť formula_26 je souvislý graf s ohodnocenými hranami a formula_27 je podgrafem formula_26 vytvořeným Kruskalovým algoritmem. formula_27 nemůže obsahovat kružnici, protože poslední hrana přidána do kružnice by spojovala ten samý podstrom a ne dva rozdílné, co je podmínkou pro přidání nové hrany. formula_27 nemůže být nesouvislý, protože hrany přidané do formula_27 slučující podstromy byly do formula_27 přidány, z toho plyne, že formula_27 je kostrou grafu formula_26.\n\nProvedeme důkaz sporem. Nechť formula_27 je kostrou, ale ne minimální, zkoumaného grafu a formula_36 minimální kostrou grafu, která má nejmenší počet takových hran, které se nenacházejí v formula_27. Nechť formula_38 je hrana, která by byla jako první přidána algoritmem do formula_27, z těch které nejsou v formula_36. formula_41 tvoří kružnici. Jelikož formula_27 je strom, nemůže obsahovat kružnici. Proto musí zmíněné sjednocení obsahovat hranu formula_43, která v formula_27 není obsažena. formula_45 je také kostrou grafu a jeho celkové ohodnocení nemůže být menší než ohodnocení formula_36, proto formula_38 nemůže mít menší ohodnocení než formula_43.\nDalším využitím důkazu sporem dokážeme, ﻿že ohodnocení hrany formula_43 nemůže být menší než ohodnocení hrany formula_38. Předpokládejme opak (formula_43 má menší ohodnocení jako formula_38) a pamatujme, že hrany mají být přidány do formula_27 v pořadí jejich neklesajících ohodnocení. Proto by bylo formula_43 testováno pro přidání do podlesu formula_55 před formula_38 (formula_38 je první hrana formula_27, která není v formula_36). Hrana formula_43 ale nevytvoří kružnici v formula_36, proto nemůže vytvořit ani kružnici v formula_62 a byla by přidána do vytvářeného stromu.\nZ předchozích úvah plyne, že ohodnocení formula_38 a formula_43 jsou stejné a formula_65 je minimální kostrou, ale formula_65 má o jednu společnou hranu s formula_27 víc jako má formula_36, co je ve sporu s výběrem formula_36 za minimální kostru grafu.\n\n 1 Kruskal(G,w)\n\n\n"}
{"id": "33849", "url": "https://cs.wikipedia.org/wiki?curid=33849", "title": "ISO 3166-2:TK", "text": "ISO 3166-2:TK\n\nKódy ISO 3166-2 pro Tokelau neidentifikují žádné regiony (stav v roce 2015).\n\n"}
{"id": "33850", "url": "https://cs.wikipedia.org/wiki?curid=33850", "title": "ISO 3166-2:TO", "text": "ISO 3166-2:TO\n\nKódy ISO 3166-2 pro Tongu identifikují 5 regionů (stav v roce 2015).\n\n TO-01 'Eua\n\n"}
{"id": "33852", "url": "https://cs.wikipedia.org/wiki?curid=33852", "title": "Dinicův algoritmus", "text": "Dinicův algoritmus\n\nDinicův algoritmus (1970) je algoritmus vyvinutý Jefim Dinicem pro výpočet maximálního toku v síti. Hlavní myšlenka algoritmu spočívá v iterativním výpočtu tzv. \"blokujících\" toků, které se postupně nasčítají až na tok maximální. Tento přístup dovoluje v průměrném případě počítat maximální tok rychleji než Ford–Fulkersonovým algoritmem, který pro výpočet využívá hledání zlepšujících cest.\n\n\nNásledující příklad ilustruju průběh Dinicova algoritmu. formula_1 představuje aktuální stav grafu,formula_2 síť rezerv a formula_3 nalezený blokující tok. Červené hodnoty ve vrcholem formula_3 reprezentují vzdálenost bodů od zdroje (formula_5), v ostatních grafech očíslování vrcholů. \n\nAsymptotická časová složitost algoritmu je formula_6, kde \"n\" označuje počet vrcholů a \"m\" počet hran zpracovávaného grafu. Pokud chceme vyjádřit složitost pouze v závislosti na \"n\", je tato formula_7, neboť hran grafu je řádově nejvýše formula_8.\n\nAlgoritmus lze rozdělit na \"fáze\", kde jednou fází se rozumí jedna posloupnost kroků 2–7. O fázích platí:\n\nAlgoritmus se dá modifikovat takzvanou \"metodou tří Indů\": místo hledání cesty se pro každý vrchol spočítá, jaké mají rezervy vstupní hrany a výstupní hrany jednotlivých vrcholů a vrcholem s nejmenším minimem těchto hodnot se tok zvýší. Tím se asymptotická složitost zlepší na formula_10.\n\nS použitím datových struktur (dynamické stromy) je možno nalézt blokující tok ve vrstevnaté síti v čase formula_11, čímž dostáváme složitost celého algoritmu formula_12.\n\n\n"}
{"id": "33854", "url": "https://cs.wikipedia.org/wiki?curid=33854", "title": "ISO 3166-2:TC", "text": "ISO 3166-2:TC\n\nKódy ISO 3166-2 pro Turks a Caicos neidentifikují žádné regiony (stav v roce 2015).\n\n"}
{"id": "33855", "url": "https://cs.wikipedia.org/wiki?curid=33855", "title": "ISO 3166-2:TV", "text": "ISO 3166-2:TV\n\nKódy ISO 3166-2 pro Tuvalu identifikují 6 ostrovních rad a 1 městskou radu (stav v roce 2015).\n\n TV-FUN město Funafuti \n\n"}
{"id": "33856", "url": "https://cs.wikipedia.org/wiki?curid=33856", "title": "ISO 3166-2:CX", "text": "ISO 3166-2:CX\n\nKódy ISO 3166-2 pro Vánoční ostrov neidentifikují žádné regiony.\n"}
{"id": "33857", "url": "https://cs.wikipedia.org/wiki?curid=33857", "title": "ISO 3166-2:VA", "text": "ISO 3166-2:VA\n\nKódy ISO 3166-2 pro Vatikán neidentifikují žádné regiony.\n"}
{"id": "33858", "url": "https://cs.wikipedia.org/wiki?curid=33858", "title": "Rare Bird", "text": "Rare Bird\n\nRare Bird byla hudební skupina hrající progresivní rock v letech 1969 až 1974.\n\n\nPozději:\n\n\n\n"}
{"id": "33859", "url": "https://cs.wikipedia.org/wiki?curid=33859", "title": "ISO 3166-2:WF", "text": "ISO 3166-2:WF\n\nKódy ISO 3166-2 pro Wallis a Futunu identifikují 3 okrsky (stav v prosinci 2015).\n\n WF-AL Alo\n\n"}
{"id": "33862", "url": "https://cs.wikipedia.org/wiki?curid=33862", "title": "Fear Factory", "text": "Fear Factory\n\nFear Factory (v překladu \"Továrna strachu\") je americká metalová skupina z Kalifornie hrající industrial metal/cyber metal. Některé skladby namísto „synťáků“ obsahují symfonické prvky, např. \"Resurrection\" z desky Obsolete (1998).\n\n\n\nHistorie Fear Factory se začala psát v roce 1989 v Los Angeles. Tehdy se dva přátelé, kytarista Dino Cazares a bubeník Raymond Herrera, rozhodli, že si založí novou kapelu. Cazares v té době hrál v grindcoreové kapele The Douch Lords, která měla zkušebnu v domě, kde zkoušela další grindcorová skupina Hate Face, ve které zpíval Burton C. Bell. Cazares jednou potkal Burtona, jak si melodicky prozpěvuje skladbu od U2, což ho zaujalo natolik, že ho pozval do nové kapely. Vzniká tak nová formace ve složení: Burton C. Bell - zpěv, Dino Cazares - kytara, Raymond Herrera - bicí. Trio si dává název Ulceration (hnisání vředu), později si však skupina definitivně mění jméno na originálnější Fear Factory (továrna strachu).\n\nFear Factory ve svých počátcích zkoušejí a dávají dohromady první hotové skladby a vznikají první dema, ve kterých hudebně slučují prvky grindcoru, death metalu a industrialu. První dvě skladby se objevily na kompilaci \"L.A. Death Metal Compilation\" a první koncert Fear Factory se odehrál 31. října 1990. Nadějné kapely se ujímá tehdy neznámý producent Ross Robinson, který formaci pomáhá se vznikem prvního oficiálního hudebního počinu, ale spolupráce s ním nedopadla dobře a tak je vyměněn za Colina Richardosona, s kterým skupina téměř hotový materiál předělává. Tato prvotina vychází pod jménem \"Concrete\" a kapele přinesl vytoužený kontrakt s nahrávací společností, kterou v případě Fear Factory byla Roadrunner Records. Ke kontraktu kapele nemalou měrou pomohl tehdejší frontman Sepultury Max Cavalera, který Roadrunneru hudební prvotiny Fear Factory doporučil.\n\nPrvní album Fear Factory \"Soul of New Machine\" vyšlo v srpnu 1992 a na metalové scéně znamenalo revoluci. Fear Factory zkombinovali prvky hardcoru, thrash metalu, groove metalu, death metalu a grindocoru a to vše zasazené do strojově chladného industriálního aranžmá, doprovázené samply a klávesovými plochami. Největším překvapením ale byl vokální výkon Burtona C. Bella, který střídal brutální growling s čistým melodickým vokálem - to bylo na počátku 90. let na metalovém poli skutečně ojedinělé a mezi posluchači kolovala fáma, že kapela má dva zpěváky. I přes veškerý rozruch byla deska \"Soul of New Machine\" v době vydání po celém světě nepochopena - s výjimkou Evropy, kde byl o hudbu Fear Factory nebývalý zájem. Kapela přibrala do skupiny klávesistu Reynorda Diega a baskytaristu Andrea Shivese a vydala se na turné, kde koncertovala s kapelami Biohazard, Sepultura, Sick of It All, Brutal Truth a Cannibal Corpse. V dubnu 1993 kapela vydává album \"Fear Is The Mindkiller\", kde byly známé skladby upraveny a zremixovány do dub a techno podoby - čímž Fear Factory opět šokovali. Některým fanouškům se tyto remixy nelíbily, členové Fear Factory ale byli vždy na své hudební vizionářství patřičně hrdí.\n\nV prosinci 1993 do Fear Factory přichází baskytarista Christian Olde Wolbers, který nahrazuje Shivese. Skupina je nyní v sestavě, která bývá označována za klasickou: Burton C. Bell - zpěv, Dino Cazares - kytara, Raymond Herrera - bicí, Christian Olde Wolbers - baskytara. Fear Factory skládají a nahrávají nové album, které vychází v červnu 1995 pod názvem \"Demanufacture\" a stejně jako debut způsobilo patřičný rozruch. Strojově chladná industriální atmosféra byla ještě chladnější a mnohem dokonalejší než na předchozí nahrávce, kytarové riffy a samply byly více brutálnější a naopak Burton C. Bell používal melodičtější a čistější vokály - tyto kontrasty vzájemně vynikly a vytvořily mimořádně působivý výsledek: \"Demanufacture\" je považováno za nejlepší album Fear Factory a zároveň za jedno z nejdůležitějších metalových alb 90. let. Fear Factory definitivně prorazili na vrchol - koncertují s kapelami Black Sabbath, Iron Maiden a Megadeth. V dubnu 1997 přichází na trh další album remixů - \"Remanufacture\", na kterém byly coververze z alba \"Demanufacture\".\n\nV červenci 1998 se objevuje nové album Fear Factory - \"Obsolote\". Hudba z tohoto alba již nebyla tak tvrdá jako na předchozích nahrávkách, převládaly melodické vokály a refrény a objevily se prvky alternativního a progresivního metalu. Obsolete se stalo úspěšným a nejprodávanějším albem Fear Factory - bylo vřele přijato jak kritikou, tak fanoušky a to i přes to, že deska již nebyla zdaleka tak inovátorská jako předchozí počiny. Následují další turné a koncerty a koncem 90. let jsou Fear Factory jednou z nejúspěšnějších a nejžádanějších metalových skupin a kapela je na absolutním vrcholu.\n\nNa přelomu tisíciletí se po dlouhých úspěšných letech vyskytly první větší problémy. Členové skupiny byli po dlouhých koncertních šňůrách unavení, vztahy mezi jednotlivými muzikanty značně ochladly a skupina se ocitla v tvůrčí krizi. V této atmosféře začali Fear Factory skládat skladby pro novou desku. Netrpělivě očekávané album \"Digimortal\" vyšlo 24. dubna 2001 a znamenalo obrovské zklamání: Kytarové riffy byly oproti minulým nahrávkám značně otupělé a nenápaditým kompozicím vévodil Bellův unavený vokál. Zdálo se, že kapele došly nápady a bylo evidentní, že Továrna strachu je sužována neurčitými problémy.\n\nVlažné přijetí alba \"Digimortal\" ovzduší v kapele vůbec neprospělo. 30. července 2002 vychází další album Fear Factory - \"Concrete\", které obsahovalo materiál z jejich prvotiny, nahrané v roce 1991. Album však nevydala kapela, ale dávný producent Fear Factory Ross Robinson, který nejenže tento materiál vlastnil, ale patřily mu k němu i práva, takže ho mohl vydat bez souhlasu členů skupiny, což už tak dost napjaté atmosféře v kapele vůbec nepomohlo.\n\nKrize později vrcholí téhož roku, když Burton C. Bell požádá Cazarese, aby kapelu opustil, a ten skutečně po třinácti letech z Fear Factory odchází. Krátce po Cazaresově odchodu přichází další šok, když odchází i sám Bell. Dva zbylí členové - Raymond Herrera a Christian Olde Wolbers - neví, jak na vzniklou situaci reagovat a Fear Factory se ocitají v agonii.\n\n\n"}
{"id": "33867", "url": "https://cs.wikipedia.org/wiki?curid=33867", "title": "Vanad", "text": "Vanad\n\nVanad (chemická značka V, \"Vanadium\") je spolu s niobem a tantalem členem 5. skupiny periodické tabulky prvků. Vanad patří mezi kovové prvky. V praxi je používán pro výrobu speciálních slitin a průmyslových katalyzátorů.\n\nPoprvé ho objevil v roce 1801 A. M. del Rio ve vzorku mexické olověné rudy. Ale pod vlivem nesprávných názorů H. V. Collet-Descotilse od svého objevu upustil. Znovu byl tento prvek objeven v roce 1830 N. G. Sefströmem ve švédských železných rudách. Název získal podle skandinávské bohyně krásy Vanadis. Čistý kov izoloval v roce 1867 H. E. Roscoe redukcí chloridu vanadičného VCl vodíkem.\n\nVanad je tvrdý, šedo-bílý, kujný kov s vysokými teplotami tání a varu. Naopak za teplot pod 5,38 K je supravodivý. Při přidání malého množství uhlíku nebo oxidu k vanadu se jeho teploty tání a varu ještě zvyšují. Chemicky je poměrně značně odolný jak vůči běžným kyselinám tak alkáliím. Za normálních podmínek reaguje pouze s kyselinou fluorovodíkovou a lučavkou královskou. Za zvýšené teploty však poměrně snadno podléhá oxidaci vzdušným kyslíkem. Vanad se za tepla slučuje také s dusíkem, uhlíkem, křemíkem, arsenem a dalšími prvky.\n\nV chemických sloučeninách se vyskytuje v řadě mocenství od mocenství V po V. V některých komplexech se vyskytuje s oxidačním číslem V a V.\n\nObsah vanadu v zemské kůře je 136 ppm (19. nejrozšířenější prvek). Jeho obsah v mořské vodě činí přibližně 0,002 mg/l. Ve vesmíru připadá jeden atom vanadu na 50 milionů atomů vodíku.\n\nNavzdory jeho poměrné velkému průměrnému obsahu v zemské kůře existuje jen několik bohatších ložisek. Většina vanadu se získává jako vedlejší produkt při zpracování některé z asi 60 rud, v nichž je obsažen. Mezi nejdůležitější minerály patří polysulfid patronit VS. Nejčastěji se však vanad vyskytuje v rudách ve formě sloučeniny s kyslíkem. Příkladem může být vanadinit – podvojný chlorid-vanadičnan olovnatý PbCl·3Pb(VO) nebo carnotit <nowiki>[</nowiki>K(UO)(VO).3HO<nowiki>]</nowiki>. Zajímavý je i poměrně významný obsah vanadu v surové ropě nebo uhlí.\n\nVanad se vyrábí pražením rozdrcené rudy nebo zbytků kovového vanadu s chloridem sodným (NaCl) nebo uhličitanem sodným (NaCO) při teplotě 850 °C. Tímto procesem vzniká vanadičnan sodný NaVO, který se louží vodou. Okyselením získaného výluhu na pH 2–3 dojde k vysrážení polyvanadičnanu (červený koláč), z něhož můžeme tavením při 700 °C získat černý technický oxid vanadičný VO.\n\nV dalším kroku se tento oxid zredukuje pomocí kovového hliníku. Příprava čistého kovového vanadu se provádí redukcí VCl vodíkem nebo hořčíkem.\n\nVanad se přidává do vysoce kvalitních ocelí s vysokým obsahem chromu, kde tvoří s uhlíkem karbid VC. Ten se v oceli rozptýlí a tím zjemňuje zrnitou strukturu oceli, která je díky tomu odolnější proti opotřebení (především za vyšších teplot). Jiným příkladem železných speciálních slitin je například Vicalloy, obsahující 9,5 % vanadu, 52 % kobaltu a 38,5 % železa. Uvedené nerezové slitiny na bázi ocelí se využívají pro výrobu chirurgických nástrojů a dalších průmyslových komponent, které vykazují vysokou chemickou i mechanickou odolnost.\n\nSlitiny s titanem a hliníkem se vyznačují vynikající mechanickou odolností a nízkou hustotou a nacházejí uplatnění při výrobě leteckých motorů a speciálních součástek pro konstrukci letadel a kosmických sond, družic a podobných aplikací.\n\nV poslední době se uplatňuje i při výrobě elektrických článků a baterií a slitiny vanadu s galliem patří k materiálům pro přípravu supravodivých magnetů.\n\nVanad se užívá také k přípravě organokovových sloučenin. Nejznámější je vanadocen. V poslední době je zkoumána antitumorová aktivita derivátů vanadocendihalogenidů, které by mohly později sloužit jako chematerapeutika místo cis-platiny.\n\nTenká vrstva oxidu vanadičitého (VO) vyloučená na skleněném povrchu pohlcuje dopadající infračervené záření a současně neovlivňuje optické vlastnosti skla ve viditelné oblasti spektra. Nanokrystalický VO je v současné době předmětem intenzivního výzkumu jako polovodič, protože při teplotě kolem 70 °C u něj dochází ke skokové přeměně jeho vodivostních charakteristik z vodiče na polovodič elektrického proudu. Teplota přechodu může být navíc výrazně ovlivněna přídavky stopových množství dalších příměsí.\n\nPrůmyslové katalyzátory na bázi oxidu vanadičného (VO) se využívají při výrobě kyseliny sírové tzv. kontaktním způsobem při oxidaci oxidu siřičitého na oxid sírový a v syntéze některých organických sloučenin.\n\nPotravou se do organizmu dostává jako složka rostlinných olejů, některých minerálních vod, vyšší koncentraci vanadu nalezneme i v rybím mase a zelenině.\n\nJe základním stavebním kamenem některých enzymů jako například nitrogenázy, která je nezbytná pro funkci mikroorganizmů, která zprostředkují fixaci dusíku v půdě a tím jeho dostupnost pro výživu rostlin.\n\nPoslední výzkumy naznačují, že některé sloučeniny vanadu příznivě ovlivňují stav nemocných cukrovkou \"(diabetes mellitus)\", ale přesný popis funkce vanadu v metabolismu cukrů zatím není znám.\n\nVanad má význam i při syntéze krevního barviva hemoglobinu, které slouží pro přenos kyslíku krví z plic do tělesných tkání. Dlouhodobý nedostatek vanadu ve stravě se proto může projevit chudokrevností.\n\nNadbytek vanadu působí naopak výrazně negativně. Toxicita sloučenin vanadu se uplatňuje především při každodenní expozici postižených osob nadměrným dávkám tohoto prvku při jeho výrobě a metalurgickém zpracování nebo z kontaminovaných důlních vod.\n\nChronická otrava vanadem se projevuje zvracením, průjmem, bolestí břicha, poklesem krevního tlaku, zrychlením tepu srdce, sníženou hladinou krevního cukru, selháním jater a nadledvin.\n\nČína uzavřela v říjnu 2008 tři továrny na výrobu vanadu poté, co kvůli jejich provozu onemocnělo 1000 lidí kožními chorobami. Továrny v okrsku Ťien-li v provincii Che-pej byly poprvé uzavřeny již v roce 2006, ale majitelé výrobu nelegálně obnovili.\n\n\n"}
{"id": "33869", "url": "https://cs.wikipedia.org/wiki?curid=33869", "title": "Jaltská konference", "text": "Jaltská konference\n\nJaltská konference byla jedno ze setkání hlavních představitelů SSSR, USA a Velké Británie (Stalina, Roosevelta a Churchilla ) během druhé světové války, které se konalo mezi 4. a 11. únorem 1945. Setkání mělo krycí název Argonaut a hlavními otázkami projednávanými byl vztah Spojenců k Německu a Francii, opět se projednávala polská otázka a také vznik Organizace spojených národů.\n\nDalší z řady setkání zástupců tří mocností se konalo v bývalém carském Livadijském paláci v Jaltě, nejznámějším letovisku Krymu.\n\n\n\n\n\n\n\n\n\nČást dohod byla tajná, např. se samostatným zastoupením Ukrajiny a Běloruska v OSN se veřejnost seznámila až na konci války, Dohoda tří velmocí o otázkách Dálného východu byla zveřejněna až v roce 1946, a dokonce i Truman, v době Jalty Rooseveltův viceprezident, se o její existenci dozvěděl až po nástupu do úřadu.\n\n"}
{"id": "33871", "url": "https://cs.wikipedia.org/wiki?curid=33871", "title": "Rozdělení lesa", "text": "Rozdělení lesa\n\nJednotky prostorového rozdělení lesa (JPRL) jsou utvářeny tak, aby byla usnadněna orientace v lese a umožněna jednoznačná identifikace části lesa při plánovacích, hospodářských, evidenčních a kontrolních činnostech. Dle současné české legislativy jsou jednotkami prostorového rozdělení lesa \"oddělení, dílec, porost, porostní skupina\" a \"etáž\", přičemž porost je základní jednotkou tohoto rozdělení, která musí být vždy vylišena.\nZa vyšší (základní) jednotky prostorového rozdělení lesa považujeme:\nK nižším jednotkám, jednotkám lesního detailu, potom řadíme:\n\nOddělení je nejvyšší jednotkou rozdělení lesa, která by měla být trvalá. Její výměra nesmí přesáhnout 150 ha a označuje se arabskými čísly. Jedná se o část lesa ohraničenou výraznými přírodními a umělými liniemi. \n\nDílec je podjednotkou oddělení. Jeho hranice se vymezuje na základě podobnosti přírodních a hospodářských podmínek, s cílem postupného dosažení jednotného způsobu hospodaření. Výměra dílce nepřesahuje 30 ha. Dílce se označují velkými písmeny. \n\nPorost se vymezuje jako plošně souvislá část lesa, odlišující se druhovou, věkovou či prostorovou skladbou, kategorií lesů nebo odlišným hospodařením. Výměra porostů neklesá pod 0,20 ha, nejedná-li se o les s různými vlastníky. Porosty se označují malými písmeny. Každý porost má nejméně jednu porostní skupinu. Porosty jsou vždy povinnou součástí rozdělení lesa.\n\nPorostní skupina se vylišuje pro části porostů, u nichž se v důsledku vývoje mění hranice a pro plošně málo významné části lesa nevylišené jako porost. Porostní skupina musí obsahovat minimálně jednu etáž a vždy patřit jen do jednoho katastrálního území. Porostní skupina nemá v mapě označení. Označuje se etáž (nebo více etáží), která(é) ji tvoří.\n\nEtáže se vylišují k vyjádření vertikálního členění porostů a porostních skupin, významného pro zjištění stavu lesa a pro plán hospodářských opatření. Jako skupiny nebo etáže se vylišují části lesa o výměře nad 0,04 ha. Etáže se označují arabskými čísly, které je možné doplnit malými písmeny.\n\nČeská legislativa nařizuje výše uvedené čtyřstupňové rozdělení lesa (oddělení, dílec, porost, porostní skupina), ale velcí vlastníci dávají přednost třístupňovému rozdělení lesa, většinou se pak hranice dílce a porostu shoduje.\n\nPorostní skupina s označením 112Ac10/1a by byla v oddělení číslo 112, dílci A, porostu c, a skládala se ze dvou etáží s označením 10 a 1a.\n\n"}
{"id": "33876", "url": "https://cs.wikipedia.org/wiki?curid=33876", "title": "Jaderské moře", "text": "Jaderské moře\n\nJaderské moře neboli poněkud hovorově Jadran (zastarale Adriatické moře či Siné moře, , , , , , ) je vedlejší část Středozemního moře, ležící mezi Apeninským a Balkánským poloostrovem, tj. mezi Apeninami a Dinárskými horami. Moře zaujímá plochu přibližně 160 000 km², dlouhé je 800 km a široké mezi 150 až 200 km. Na jihu je Otrantský průliv, široký 71 km, který spojuje Jaderské moře s Jónským mořem. Průměrná slanost vody činí 38,3 ‰, v severní části moře je o něco nižší vlivem přítoku říční vody.\n\nNázev \"Jaderské\" (dříve též \"Adriatické\") moře pochází od starověkého přístavu jménem \"Hatria\" nebo \"Atria\", dnešního města Adria v deltě Pádu. Ve starověku býval Jadran též nazýván \"Mare Superum\" („Horní moře“), zatímco Mare Inferum („Dolní moře“) bylo označení pro moře Tyrhénské.\n\nCelkový průměrný přítok sladké vody do Jaderského moře se odhaduje na 5 700 m³/s, k čemuž nejvíce přispívají alpské řeky na severu. Zdaleka nejvýznamnějším přítokem je řeka Pád, ústící rozsáhlou deltou, kde říční náplavy neustále posouvají linii pobřeží směrem do moře (ročně tak pevnina naroste na úkor Jadranu o zhruba 60 ha; část Pádské nížiny nebyla v dávných dobách ničím jiným, než zálivem Jaderského moře). Z dalších přítoků stojí za zmínku např. Adiže, Piava, Tagliamento, Soča či Neretva.\n\nSeverní část Jaderského moře je poměrně mělká, s hloubkou do 100 m (v Benátském zálivu 20 až 30 m). Směrem k jihu dno klesá do \"Středojaderské pánve\" o maximální hloubce kolem 250 m. Dále napříč mořem, přibližně mezi italským poloostrovem Gargano a chorvatským ostrovem Korčula probíhá \"Palagružský práh\" – podmořský hřbet s hloubkou kolem 130 m – z něhož vystupují malá souostroví Palagruža a Tremiti. Od Palagružského prahu na jih dno prudce klesá do \"Jihojaderské pánve\" mezi Bari a Dubrovníkem, kde hloubka přesahuje 1 200 m. Největší hloubka v Otrantské úžině se pohybuje kolem 750 m.\n\nVelmi výrazný je rozdíl mezi jihozápadním a severovýchodním pobřežím. Zatímco na italské straně je většinou nízké, písčité, bez výrazných zálivů, balkánské, zvláště pak chorvatské pobřeží je po norských fjordech druhým nejčlenitějším v Evropě – je velmi hornaté a lemované množstvím ostrovů, táhnoucích se rovnoběžně s pevninou. Oceánografický a rybářský ústav ve Splitu udává v Jaderském moři 69 trvale obydlených ostrovů a jejich celkový počet na 1 246 (79 velkých ostrovů, 525 ostrůvků a 642 skalisk a útesů). Největšími ostrovy jsou: Krk (410 km²), Cres (404 km²), Brač (396 km²), Hvar (298 km²), Pag (287 km²) a Korčula (273 km²). Významnými chorvatskými souostrovími jsou Elafitské ostrovy, Kornati a Paklené ostrovy.\n\nZálivy se v Jaderském moři nacházejí zejména na jeho severovýchodním pobřeží, jelikož je podstatně členitější. Mezi několik italských zálivů ležících na pobřeží jihozápadním a severním se řadí Anconský záliv, Benátský záliv, Manfredonský záliv, Terstský záliv a Trezza. Ve Slovinsku leží Koperský záliv a Piranský záliv, k Chorvatsku náleží Kvarnerský záliv, Limský záliv, Rijecký záliv, Bakarský záliv, Novigradské moře, Karinské moře, Kaštelský záliv a Malostonský záliv. V Černé Hoře se nachází Boka Kotorská a mezi albánské zálivy patří Vlorský záliv a Drinský záliv.\n\nNěkteré zálivy se nacházejí i na ostrovech, jako například Telašćica (na Dugim otoku). K Jaderskému moři též náleží několik lagun – buď na severu v Itálii (Benátská laguna, Lago di Lesina, Lago di Varano, Laguna del Mort, Valli di Comacchio), či na východě v Albánii (Karavastská laguna a Butrintské jezero).\n\nK Jaderskému moři přiléhají Itálie, Slovinsko, Chorvatsko, Bosna a Hercegovina (úzkým koridorem u města Neum), Černá Hora, Albánie a svými ostrovy i Řecko.\nPři Jadranu leží například města Terst, Benátky, Rimini, Bibione, Ancona, Pescara, Bari, Brindisi a Otranto v Itálii, Koper, Izola a Piran ve Slovinsku, Pula, Rijeka, Zadar, Šibenik, Split a Dubrovník v Chorvatsku, Herceg Novi, Kotor, Bar a Ulcinj v Černé Hoře, Drač a Vlora v Albánii.\n\nJaderské moře je pro svou příjemnou teplotu a velkou čistotu vyhledávaným turistickým cílem. Populární letoviska se nacházejí v severní Itálii v okolí Benátek, v Chorvatsku na Istrii, na Kvarnerských ostrovech, v Dalmácii, na Makarské riviéře a v okolí Dubrovníku. Podstatně méně turistů směřuje k moři v Černé Hoře a v Albánii.\n\n"}
{"id": "33877", "url": "https://cs.wikipedia.org/wiki?curid=33877", "title": "Hradecko", "text": "Hradecko\n\nHradecko je vesnice v severovýchodní části okresu Plzeň-sever, část obce Kralovice, 3 km severovýchodně od Kralovic. Katastrální území \"Hradecko\" zaujímá rozlohu 1038,58 ha. V roce 2011 zde trvale žilo 130 obyvatel.\n\nVsí protéká Hradecký potok.\n\nPůvodní ves, zvanou \"Studená\", \"Hrádkova ves\" nebo také \"Hrádek\", založil v polovině 14. století Fremund z Krásného Dvora. První písemná zmínka o vsi je z roku 1372. Fremundův syn Ješek se psal \"z Hrádku\" a pravděpodobně ve vsi postavil tvrz, která však není písemně doložena. Tvrz stála na chlum chráněném z jedné strany rybníkem, z druhé potokem. Při zemních pracích na konci 19. století se na místě našlo zdivo, několik předmětů včetně pečetního prstenu pánů ze Šternberka. Po roce 1400 byl Hrádek připojen ke královskému hradu Křivoklátu. Roku 1422 se Hrádku zmocnil Aleš Holický ze Šternberka, v jehož vlastnictví byl do roku 1454, kdy vrátil Křivoklátsko králi Ladislavovi. Při tomto převodu není již tvrz v Hrádku zmiňována. Po polovině 15. století za vlády Jiřího z Poděbrad byla ves i s tvrzí spálena a v následujících letech zarostla lesem a místo bylo nazýváno Hradeckem.\n\nRoku 1525 daroval král Ludvík Jagellonský pustou ves \"Hrádkov\" Martinovi Kozlovci, který byl písařem na Křivoklátu a měl tam i manskou povinnost. Po smrti M. Kozlovce v roce 1538 získal Hradecko Florián Gryspek a připojil jej ke kaceřovskému panství. Rodu Gryspeků z Gryspachu byl majetek po Bílé hoře konfiskován a přešel do majetku plaského kláštera.\n\nOpat Ondřej Trojer nechal v roce 1684 postavit 18 hospodářství a přestěhoval do nich poddané ze Sedlce, Babiny, Všehrd, Hodyně, Mladotic, Potvorova a Bílova. Každý z nich dostal k užívání okolo 30 strychů polí a louky na 2 vozy sena. Novou ves pojmenoval podle jména místa Hradeckem.\n\nVes byla v držení kláštera až do jeho zrušení v roce 1785, kdy přešla pod správu náboženského fondu. Roku 1826 přešla ves do majetku Metternichů. Po reorganizaci státních úřadů v polovině 19. století se stala samostatnou obcí v politickém a soudním okrese Kralovice.\n\nKolem rozsáhlé návsi s rybníkem jsou po stranách obdélníka rozestaveny zemědělské usedlosti, v jižní části lze rozpoznat plánovité založení vsi. Na návsi také stojí malá kaplička z 19. století.\n\nV lese Oleška stojí smírčí kříž, který je zároveň hraničním kamenem. Na pískovcové obdélné desce o výšce 91 cm, šířce 45 cm a tloušťce okolo 20 cm je z jedné strany vyrytý reliéf latinského kříže, z druhé strany reliéf tzv. berličkového kříže, na bocích se opakuje menší latinský kříž.\n\nNejvýznamnější památkou na katastru Hradecka je barokní hospodářský dvůr Hubenov vystavěný za opata Evžena Tyttla zřejmě podle plánů J. B. Santiniho-Aichela.\n\nHradecko sousedí se Strachovicemi na severu, s městem Kožlany na jihovýchodě, s Kralovicemi na jihu, s hospodářským dvorem Hubenov na západě a s Vysokou Libyní na severozápadě.\n\n\n"}
{"id": "33878", "url": "https://cs.wikipedia.org/wiki?curid=33878", "title": "Mariánský Týnec", "text": "Mariánský Týnec\n\nMariánský Týnec je osada v severovýchodní části okresu Plzeň-sever, část obce Kralovice, 1 km severozápadně od Kralovic. V roce 2011 zde trvale žilo 24 obyvatel.\n\nOsadou protéká Kralovický potok, na kterém je především Týnecký rybník. Výraznou dominantou je kostel Zvěstování Panny Marie, vystavěný od roku 1711 podle projektu J. B. Santiniho. Dnes zde sídlí muzeum.\n\n\nMariánský Týnec sousedí s městem Kralovice na jihovýchodě, s Trojany a Bukovinou na západě a se Sedlcem na severozápadě.\n"}
{"id": "33882", "url": "https://cs.wikipedia.org/wiki?curid=33882", "title": "Řemešín", "text": "Řemešín\n\nŘemešín je vesnice v severní části okresu Plzeň-sever, část obce Kralovice, 6,5 km severozápadně od Kralovic. Katastrální území \"Řemešín\" zaujímá rozlohu 266,64 ha. V roce 2011 zde trvale žilo patnáct obyvatel.\n\nVsí protéká Řemešínský potok.\n\nVe 13. století je ves spojena se sousední Bukovinou a Sedlecem v jeden újezd. Idík ze Švábenic věnoval roku 1281 celý újezd pražskému klášteru božího hrobu na Zderaze, nad kterým měl patronát získaný věnem své manželky, dcery Všebora Hrabišice, jejíž předci klášter na konci 12. století založili. Dar klášteru je první písemnou zmínkou o vsi.\nKdyž klášter na Zderaze roku 1419 zanikl, zastavil král Zikmund Řemešín spolu s dalšími vesnicemi a městečkem Kralovicemi za zásluhy katolickým pánům, bratřím Hanušovi a Bedřichovi z Kolovrat na Libštejně a Krašově. Po smrti Bedřicha roku 1432 připadl Řemešín Hanušovi, po kterém jej zdědil jeho syn Hanuš a nakonec vnuk Albrecht. Ten prodal roku 1485 Řemešín spolu s hradem Krašov a dalšími vesnicemi Jetřichovi Bezdružickému z Kolovrat. Později se Řemešín dostal do držení pánů z Landštejna.\n\nPustý klášter božího hrobu na Zderaze odevzdal roku 1531 král Ferdinand I. Dorotě z Doupova a též jí povolil vymáhat původní statky kláštera. Dorota příležitost nepromarnila a vyzvala Viléma Svitáka z Landštejna, aby vydal nazpět Řemešín, Sedlec, Bukovinu a díl Potvorova. Vilém Sviták odmítl vsi vydat a celá záležitost se dostala až před úředníky menšího soudu. Pán z Landštejna však zemřel. Řešení sporu nakonec našel mocný šlechtic Florián Gryspek, tehdejší pán na Kaceřově, který si na králi vyprosil svolení na vyplacení vsí od Kateřiny, ovdovělé ženy Viléma Svitáka. Roku 1546 koupil Florián Gryspek Řemešín spolu se Sedlcem a Bukovinu, připojil je ke kaceřovskému panství a král mu následně zajistil jejich dědičné držení. Urbář kaceřovského panství z roku 1558 uvádí v Řemešíně 8 usedlostí, na kterých žili: Jan Chlupsa, Jíra Vopat, Pavel Pavíza, Tůma Pobuda, Jakub na Žendově, Pavel Řezníček a Petr Pešek.\n\nPo konfiskaci majetku pánů z Gryspachu králem Ferdinandem II. získal Řemešín plaský cisterciácký klášter. V průběhu třicetileté války byly 2 usedlosti vypáleny, k roku 1651 je v Řemešíně uváděno 40 obyvatel. Klášter držel ves ve svém majetku až do svého zrušení Josefem II. roku 1785, pak s Řemešín s celým plaským panstvím přešel pod správu náboženského fondu, od kterého ji v dražbě roku 1826 získal kancléř Metternich.\n\nNa počátku 19. století získala ves nechtěnou proslulost pro laické veřejné vykládání Nového zákona, které je někdy označováno jako působení Adamitů.\n\nVe vsi vždy převažovalo zemědělství, Řemešín proslul také výrobou proutěného zboží. V okolí je černé uhlí, ale pro malou mocnost vrstev se netěžilo.\n\n\nŘemešín sousedí s Potvorovem na severu, s Bukovinou na východě, s Trojany na jihovýchodě a s Mladoticemi na jihozápadě. Na západ se terén svažuje do údolí Mladotického potoka.\n\n\n"}
{"id": "33885", "url": "https://cs.wikipedia.org/wiki?curid=33885", "title": "Trojný bod", "text": "Trojný bod\n\nTrojný bod je fyzikální pojem označující bod ve fázovém diagramu.\nTrojný bod udává teplotu a tlak, při kterých jsou v jednosložkovém systému v rovnováze současně tři fáze (např. pevná, kapalná a plynná) a systém nemá žádný stupeň volnosti. Na příkladu fázového diagramu je určen jako průsečík křivky tání, křivky nasycených par a sublimační křivky, tj. bod \"T\".\n\nOznačíme-li molární sublimační skupenské teplo formula_1, molární skupenské teplo vypařování formula_2 a molekulové skupenské teplo tání formula_3, pak v trojném bodě platí\nTato rovnice je důsledkem první hlavní termodynamické věty, podle níž se teplo potřebné k přeměně pevné fáze na plynnou musí rovnat celkovému teplu, které je nutné k postupné přeměně pevné fáze na kapalnou a následně kapalné na plynnou. Z uvedené rovnice také vyplývá, že křivka sublimace je v blízkosti trojného bodu strmější než křivka sytých par.\n\nPro vodu tato rovnováha nastává při tlaku 611,7 Pa a teplotě 0,01 °C. Tato teplota odpovídá hodnotě 273,16 kelvinů a její pomocí je kelvin definován v mezinárodní soustavě jednotek SI.\n\n\n"}
{"id": "33888", "url": "https://cs.wikipedia.org/wiki?curid=33888", "title": "Lucius Apuleius", "text": "Lucius Apuleius\n\nLucius Apuleius Platonicus (asi 125–180), známý obvykle jen jako Apuleius, byl latinsky hovořícím a píšícím řečníkem a platónským filosofem.\n\nNarodil se přibližně roku 125 po Kr. v africké Madauře, čtvrtém největším africkém městě své doby. Na svůj africký původ byl hrdý a sám jej definoval jako „Polonumiďan a Pologaetul“. V Madauře a v Kartágu vystudoval řečnictví a gramatiku, pokračoval ve studiích v Aténách, kde se věnoval především platónské filosofii. Poté cestoval po Malé Asii a navštívil i Řím, nakonec se vrátil do Afriky, kde bydlel v Oeji. Věnoval se filosofii, řečnictví, vědě a různým oborům, neboť široké vzdělání a rozhled byly pro řečnickou praxi nutné. Z jeho výzkumů a prací se například dodnes dochovaly termíny, resp. taxony („vejcorodí“) a „živorodí“.\n\nPřibližně ve svých 33 letech byl Apuleius obviněn nevlastním synem z magie a čarodějnictví. Tento zločin se v antickém Římě trestal smrtí, obvinění tedy pro Apuleia znamenalo vážnou hrozbu. Před soudem se však obhájil a jeho tehdy pronesená řeč se nám dochovala.\n\nV Kartágu a snad i v Oeji (jak tvrdí svatý Augustin) města postavila Apuleiovi ještě za jeho života sochu jako uznání jeho zásluh a významu. Posléze byl v Kartágu jmenován hlavním knězem provincie, pečoval o císařský kult a předsedal provinciálnímu sněmu. O jeho smrti nám není nic bližšího známo.\n\n\n\n\n"}
{"id": "33898", "url": "https://cs.wikipedia.org/wiki?curid=33898", "title": "Edward Schillebeeckx", "text": "Edward Schillebeeckx\n\nEdward Cornelis Florentius Alfonsus Schillebeeckx (12. listopadu 1914, Antverpy – 23. prosince 2009, Nijmegen, Nizozemsko) byl belgický teolog a dominikán.\n\nPo ukončení humanistických studií v jezuitské koleji v Turnhoutu vstoupil Schillebeeckx ve 20 letech do Řádu kazatelů. Studoval filozofii a teologii v Gentu a Lovani, kde se mu dostalo klasické formace tomistického druhu. Roku 1941 byl vysvěcen na kněze a roku 1943 dosáhl v teologii lektorátu. Začal ihned vyučovat na řádovém učilišti v Lovani. Roku 1951 se stal doktorem teologie v Le Saulchoir, kde navázal přátelství s Marie-Dominikem Chenu. Roku 1956 byl jmenován profesorem dogmatiky na Vyšším institutu náboženských věd lovaňské univerzity. O rok později mu byla nabídnuta katedra dogmatiky a dějin teologie na univerzitě v Nijmegen a následujícího roku získal též katedru křesťanské antropologie na lékařské fakultě téže univerzity.\n\nKardinál Bernard Jan Alfrink si jej povolal jako svého perita na jednání Druhého vatikánského koncilu a Schillebeeckx se tak stal jednou z významných postav tohoto koncilu. Ke konci koncilu mu byla spolu s Pietem Schoonenbergem svěřena příprava základních linií tzv. Holandského katechismu. Roku 1965 založil spolu s Karlem Rahnerem časopis \"Concilium\".\n\nPublikace knih \"Jezus, het verhaal van een levende\" (1974) a \"Gerechtigheid en liefde. Genade en bevrijding\" (1977) vyvolala vážnou kritiku mezi katolickými teology. Roku 1978 byl proto povolán do Říma, aby vyjasnil některé body své nauky. Schillebeecx namísto toho poslal do Říma jen malý spisek, v němž odpověděl na christologické námitky.\n\nPo volbě Jana Pavla II. byl Schillebeeckx znovu povolán do Říma, tentokrát uposlechl. Při pohovorech se třemi teology (Deschamps, Patfoort a Galot) měl vyjasnit některé své formulace, které se týkaly božství Ježíše Krista, jeho vědomí, hodnoty oběti Kristovy, ustanovení eucharistie, založení církve, Ježíšova početí a objektivity Ježíšova vzkříšení. Výsledkem pohovorů byl požadavek vůči Schillebeeckovi, aby se napříště držel oficiální nauky katolické církve.\n\n\n\n\n"}
{"id": "33899", "url": "https://cs.wikipedia.org/wiki?curid=33899", "title": "ISO 3166-2:MK", "text": "ISO 3166-2:MK\n\nKódy ISO 3166-2 pro Severní Makedonii identifikují 71 obcí - opštin (stav v listopadu 2015). \n\n MK-02 Aračinovo \n\n"}
{"id": "33901", "url": "https://cs.wikipedia.org/wiki?curid=33901", "title": "VyVolení", "text": "VyVolení\n\nVyVolení je česká televizní reality show, kterou vysílala televize Prima v letech 2005–2013. Soutěž pod licencí maďarské společnosti IKO byla poprvé uvedena v Maďarsku pod názvem \"Való Világ\" (Skutečný svět).\n\nPrincipem celého pořadu je pobyt skupiny lidí v uzavřené vile, ve které je rozmístěno mnoho televizních kamer a mikrofonů. Některé kamery se nachází za poloprůhlednými zrcadly. Účastníci jsou nepřetržitě sledováni a nahráváni. Plní různé úkoly a televize z jejich pobytu vyrábí sestřihy, které vysílá. V noční době se mohou vysílat i choulostivější scény (Noční show).\n\nPořad \"VyVolení\" byl úspěšnější podobný pořad \"Big Brother\", který se vysílal na TV Nova. Jednalo se o nejsledovanější pořad v historii Primy, první řadu sledovalo průměrně 1,5 milionu diváků. Finále sledovalo 2 207 000 diváků. Prima ovšem nedokázala navázat na úspěch dalšími řadami, jejichž sledovanost byla podstatně nižší. Sledovanost druhé řady byla v průměru 826 000, finále sledovalo v průměru 1 070 000 diváků. \n\nRada pro rozhlasové a televizní vysílání udělila provozovateli TV Prima za odvysílání jednotlivých dílů mezi šestou ranní a dvaadvacátou hodinou večer sérii pokut v souhrnné výši desítek miliónů Kč. Podle Rady byly díly vysílané v tomto čase způsobilé ohrozit fyzický, psychický i morální vývoj dětí, protože byly charakteristické řadou manipulativních praktik, agresí, verbální vulgaritou, jednáním pod vlivem alkoholu, uměle a samoúčelně exponovanou sexualitou. Nejvyšší správní soud většinu pokut potvrdil.\n\nDivákům bylo v tzv. \"Volbě\" po třináct večerů představováno, vždy po třech, celkem 39 soutěžících. Každý večer byl jeden vybrán hlasováním diváků. Prvních šest zvolených vstoupilo do vily najednou 20. srpna 2005, další již vstupovali postupně ihned po volbě. Diváci dále rozhodují, kteří soutěžící mají postupně vypadávat. Soutěžící vždy v úterý v tzv. \"Zúčtování\" veřejně nominovali jednoho soupeře na vyloučení. Ten, kdo byl uveden nejčastěji, si ve čtvrtek zvolil ve \"Výzvě\" soupeře do \"Duelu\" a od té chvíle až do soboty diváci hlasovali o tom, kdo z nich ve vile zůstane. Mezi posledními třemi se rozhodlo přímo o vítězi ve velkém \"Finále\". Vítěz získal ceny v celkové výši 11 milionů korun.\n\n\nVítězem se 11. prosince stal Vladko Dobrovodský s počtem 630 506 hlasů. Druhé místo obsadil Jindřich Hovorka (525 778 hlasů) a třetí místo obsadila a finálového večera se zúčastnila Kateřina Langerová se 108 127 hlasy. Čtvrté místo obsadil a poslední duel před finále prohrál Michal Fraš s 236 618 hlasy.\n\n\n\n\"Poznámky: Ve 3. volbě soutěžil Petr se svou tehdejší přítelkyní Kateřinou Bernovskou. Počet hlasů v 6. a 7. volbě byl ovlivněn víkendovou akcí T-Mobile - SMS zdarma do všech sítí. Ve 4. volbě zvítězil Jan Szenteczky, diváky přezdívaný Hans. V 10. volbě soutěžil Jan Sitař. Ve 12. volbě nahradila Věra odstoupivší Lucii Schoberlovou. V Druhé šanci měli obyvatelé Vily vybrat jednoho z trojice soutěžících vyřazených v předešlých volbách a kteří získali nejvíce diváckých hlasů v internetovém hlasování, ale Kateřina na poslední chvíli ze zdravotních důvodů odstoupila, proto vybírali jen mezi Nikolou a Martinem.\"\n\n\n\" Zajímavosti: Nejsledovanějším duelem bylo Finále, hned po něm předfinálový 12. duel.\"\n\n\nItalská společnost Endemol, která vlastní autorská práva na pořad s podobným formátem \"Big Brother\", podala na televizi Prima žalobu pro plagiátorství. Soud návrh na předběžné opatření, které mělo zamezit dalšímu vysílání pořa, zamítl.\n\nDruhá řada reality show \"VyVolení\" se začala vysílat 18. února 2006, dva měsíce po první sérii. Vítězem se stal Antonín Jalovec (Tony), který získal 176 060 hlasů. Druhá skončila Marie Kovácsová, která obdržela 66 082 hlasů. A jako třetí skončila Marcela Pašková (Marcy) s 30 635 hlasy. Vítěz získal ceny v hodnotě 15 000 000 Kč (byt, měsíční renta, automobil, dovolená, elektronické vybavení)\n\nTato série představila řadu soutěžních novinek: V šesté volbě poprvé soutěžily páry. 19. března byl do soutěže nasazen falešný soutěžící Tomáš Novotný (tajný agent Tomáš), jehož úkolem bylo provokovat soutěžící a opustit Vilu (26. března) jako diskvalifikovaný za porušení pravidel (ukrývání mobilního telefonu, ničení zařízení Vily). V týdnu před Dovolbou hostovali ve Vile lobbisté pro kandidáty. V 6. až 11. duelu bojovali o divácké hlasy vždy 3 soutěžící: zúčtovaný, vyzvaný a jím další vyzvaný. O udělení modrého šátku (imunity) jednomu z vítězů rozhodoval poražený, přičemž se nemusel řídit počtem hlasů.\n\n\n\n\"Poznámky: V 6. volbě soutěžila Dana Bekakisová, v 11. Dana Tesaříková. Ve 13. volbě soutěžil travestita Pity ještě pod svým uměleckým jménem Dagmar.\"\n\n\n\"Poznámka: V 8. a 13. zúčtování došlo k remíze hlasů, v prvním případě rozhodl Martin jako držitel imunity, ve druhém Tony jako vítěz předešlého duelu poslal do dalšího sám sebe. Finále sledovalo v průměru 1 070 000 diváků.\" \n\n\n24. května 2007 televize Prima oznámila, že na podzim 2007 připravuje vysílání třetí řady této reality show pod názvem \"VyVolení – noví hrdinové\". Castingy probíhaly ve dnech 1. až 8. června. První volba účastníků soutěže se odehrála v pondělí 27. srpna, poslední v pátek 7. září, do vily vstoupilo sedm účastníků v sobotu 1. září 2007 ve 20:33 hodin. V úterý 28. srpna byla Tereza Pergnerová hospitalizována s problémy při těhotenství, Volbu a následující do dvanácté za ni odmoderovali Libor Bouček a Míra Hejda. Dne 4. října byla ze soutěže vyřazena soutěžící Tamara Úblová, jejíž vyhazov ze soutěže přinesl velkou kritiku, a také názory, že byla propuštěna neprávem. Místo Tamary nastoupila ihned do soutěže Jitka Kračmanová s přezdívkou Georgina. Finále proběhlo v sobotu 1. prosince 2007, zúčastnili se jej poslední tři soutěžící Milan Vobořil, Dominik Santholzer a Renáta Kukačová (René) s těmito počty hlasů: Milan 132 683, René 42 812, Dominik 5971. Vítězem třetí řady reality show VyVolení a novým hrdinou se stal Milan Vobořil, který byl médii považován za favorita již od začátku soutěže.\n\nSoutěžní novinky: Vedle mileneckých párů (4. volba) soutěžily i páry rodinné: sourozenci, matka se synem a matka s dcerou (10. volba). V 1. i 2. dovolbě byli vyřazení soutěžící z předešlých Voleb. V první vybírali diváci v internetovém hlasování. Ve druhé obyvatelé Vily, ovšem bez vědomí, že se tentokrát jedná o negativní dovolbu - postoupila soutěžící, kterou nejvíce obyvatel nechtělo (měla nejvíce mínusů). V týdnu před 6. zúčtováním proběhlo dvojí falešné Zúčtování, podle kterého se měly v duelu utkat Nancy Johannes s Ivanou Rissnerovou. Při 10. zúčtování byla zrušena imunita a zavedeno pravidlo, že z následujících duelů ve třech se do Vily vrátí jen (jeden) vítěz.\n\n\n\n\n\"Poznámka: Při rovnosti hlasů v 11. zúčtování si René s Milanem hodili kostkami.\n\nTV Prima 3. července oznámila, že se VyVolení po 6 letech vrátí na podzim 2013. Čtvrtá řada odstartovala na televizních obrazovkách 19.8.2013 v 18:00 první Volbou.\n\nVýstavba nové vily započala a byla také oznámena jména prvních moderátorek. Na post hlavní moderátorky soutěže se opět vrátí Tereza Pergnerová a uvádění noční show se zhostí Agáta Prachařová. Moderátorský tým dále posílí také Libor Bouček a Pavel Cejnar, pro kterého je moderování této reality-show premiérou. Vila 4. série stojí v Areálu filmových studií na Barrandově. Celkově se nová vila stavěla čtyři týdny, dokončena byla 12.8.2013, kdy byla stavba představena veřejnosti. Vladko Dobrovodský si odnesl výhru v hodnotě 5 miliónů korun a stal se již podruhé vítězem reality show VyVolení.\n\nSoutěžní novinky: 3. až 5., 7. a 8. volba byly rozděleny na dvě části tak jako v minulých ročnících finále - v první části bylo hlasování přerušeno, vyřazen soutěžící s nejmenším počtem (procentem) hlasů, poté bylo hlasování obnoveno do jeho ukončení a vyhlášení vítěze. Ev. vítězů, protože ze 7. a 8. volby, ve kterých byli vždy čtyři kandidáti, postoupili dva soutěžící. Štáb poprvé použil Žolíka, na který nechal postoupit poraženou Lucii Šárovcovou hned po vyhlášení vítěze (Ladislava Jandíka) 3. volby. Později štáb ještě využil Divokých karet, aby do Vily poslal soutěžící, kteří neprošli žádnou Volbou (Regina Holásková byla pouze ve Volbách 1. řady). 9. volba byla rozdělena na dámskou a pánskou část. V Dovolbě sice výherce vybírali opět sami obyvatelé Vily, ale tentokrát ze zcela nových kandidátů. V jednotlivých soubojích už nebyl zveřejňován přesný počet došlých hlasů, ale pouze jejich procentní poměr; s výjimkou prvního (175920), třetího (101509) a šestého Duelu (311744), poté až celkového počtu došlých hlasů do všech duelů a Malého finále (2980000) a Velkého finále (416000 hlasů).\n\n\n\n\"Poznámky: Ve 3. až 5., 7. a 8. volbě uvedeny výsledky prvního kola, aby v procentních poměrech nebyl zmatek. Z druhého kola (kdy bylo obnoveno hlasování) postoupili soutěžící s těmito procenty - Ladislav s 52%, Martin s 58%, Nikol se 62%, Romana s 35%, Miroslav s 34%, Eva s 38% a Pavlína s 33%. V 6. volbě, která byla nazvána Speciální, mezi sebou bojovali účastníci 1. řady VyVolených.\"\n\n\n\"Poznámky: Při 9. výzvě byl Jafar zbaven imunity z předešlého duelu kvůli porušení pravidla nošení jejího symbolu (modrého šátku). 11. a 12. duel se konaly v jednom dni - tzv. Superduel.\"\n\n\n\n\n"}
{"id": "33906", "url": "https://cs.wikipedia.org/wiki?curid=33906", "title": "Fáze", "text": "Fáze\n\nFáze může být:\n\n\n"}
{"id": "33908", "url": "https://cs.wikipedia.org/wiki?curid=33908", "title": "Fáze (termodynamika)", "text": "Fáze (termodynamika)\n\nV termodynamice označuje pojem fáze látku s určitými mikroskopickými vlastnostmi. Ve vícesložkovém termodynamickém systému představují fáze jeho jednotlivé homogenní části. K nejběžnějšímu příkladu fáze patří skupenství, tzn. kapalné, plynné a pevné skupenství představují rozdílné fáze látky, k méně známým příkladům fáze patří feromagnetická nebo paramagnetická fáze. Fáze přitom nemusí v objemu látky tvořit souvislý celek (jako např. krystal), ale může být v látce rozptýlena (např. jako vodní pára).\n\nPři změně tzv. vnější veličiny (např. teploty, tlaku, magnetického pole atd.) dochází v mnoha látkách k fázovým přechodům.\n\nChemicky čisté látky, z nichž se dá soustava fází složit, se nazývají složkami (komponentami) soustavy.\n\nPříkladem může být soustava voda-led, která se skládá ze dvou fází o jedné složce HO nebo roztok modré skalice, který je soustavou o jedné fázi se dvěma složkami: (HO, CuSO).\n\nPočet nezávislých složek soustavy musí být stálý a vyhovovat pro jakoukoli možnou fázi. Soustava o formula_1 složkách se někdy nazývá \"soustavou formula_1-tého řádu\".\n\n"}
{"id": "33914", "url": "https://cs.wikipedia.org/wiki?curid=33914", "title": "Želatina", "text": "Želatina\n\nŽelatina je velmi čistý a jemný klih, který se získává vyvařením šlach, kůží, kostí a jiných jatečních odpadů bohatých na kolagen. Vařením se kolagen přeměňuje na glutin, což je látka, která má rosolovací schopnost a je nejpodstatnější složkou želatiny. Želatina se používá především v potravinářství k výrobě cukrovinek, dortů ap.\n\nVýznamné je její průmyslové využití, např. při výrobě fotografické emulze pro negativní i pozitivní materiály se želatina používá jako hmota, ve které jsou rovnoměrně rozpuštěny světlocitlivé prvky a sloučeniny.\n\nVe farmacii se používá jako pojivo tablet a zejména k výrobě tobolek (kapslí).\n\nV potravinách se jako náhrada želatiny také používá karagenan (E407), karubin (E410) a pektin, které nejsou živočišného původu.\n\nVzácně se s želatinou setkáváme v organické syntéze coby s pohlcovačem kovových iontů v reakcích, kde by tyto ionty mohly působit narušení jejího chodu, například v Hofmannově odbourávání.\n\n"}
{"id": "33917", "url": "https://cs.wikipedia.org/wiki?curid=33917", "title": "Franklin Delano Roosevelt", "text": "Franklin Delano Roosevelt\n\nFranklin Delano Roosevelt (30. ledna 1882 – 12. dubna 1945) byl americký politik a 32. prezident USA v letech 1933–1945. Zastával svůj úřad nejdéle ze všech amerických prezidentů a byl jediným, který byl zvolen do svého úřadu více než dvakrát (zvolen byl čtyřikrát). Jeho vzdálený bratranec byl prezident Theodore Roosevelt.\n\nRoosevelt roku 1904 absolvoval Harvard, poté vystudoval právo na Kolumbijské univerzitě (1908). Roku 1910 se stal senátorem ve státě New York. Roku 1912 se stal náměstkem na ministerstvu námořnictva, kde působil do roku 1920, kdy neúspěšně kandidoval na funkci viceprezidenta. Ve svých třiadvaceti letech se oženil se svou sestřenicí Eleonorou.\n\nV roce 1921 onemocněl dětskou obrnou, částečně ochrnul a od té doby někdy používal kolečkové křeslo. V roce 1928 se stal guvernérem státu New York, zde zahájil své úspěšné tažení proti korupci.\n\nRoku 1932 se stal demokratickým kandidátem na prezidenta, v této době vyhlásil plán New Deal (nový úděl).\nDne 15. února na něj Giuseppe Zangara spáchal atentát, při kterém sice nebyl prezident zraněn, ale zemřel při něm starosta Chicaga Antonín Čermák. Po složení přísahy amerického prezidenta dne 4. března 1933 pronesl historický rozhlasový projev, v němž požádal Američany o důvěru. Tento jeho projev byl mimořádně dobrý a silný, předznamenal tak začátek obratu z krize. Roosevelt pronášel podobné projevy pravidelně i později, vžil se pro ně název rozhovory od krbu.\n\nV roce 1934 se jeho administrativa na okamžik ocitla v ohrožení, když skupina bohatých průmyslníků naplánovala vojenský převrat (tzv. Business Plot) s cílem svrhnout Rooseveltovu vládu. Pro uskutečnění hledali konspirátoři důvěru u generálmajora Smedleyho Butlera – ten však jejich plán zhatil a o převratu svědčil před Kongresem Spojených států.\n\nNa přelomu roku 1936/1937, kdy vypukla ve Flintu státě Michigan stávka dělníků vyrábějících automobily, a viceprezident John Garner po několika potyčkách dělníků s policií připravoval intervenci, Roosevelt tuto intervenci zamítl a postavil se na stranu dělníků. Stávka přesáhla lokálního významu, přivedla ve velkém dělníky tohoto průmyslu do odborů, v konečném výsledku zlepšila jejich úroveň a přihrála Rooseveltovi politické body.\n\nPo začátku druhé světové války začal podporovat západní spojence, především Velkou Británii a Francii, v jejich boji proti nacistickému Německu. USA např. vyměnily s Velkou Británií 50 zastaralých torpédoborců z 1. světové války za základny na ostrovech v Karibiku. Prosadil také zákon o půjčce a pronájmu. Po napadení USA Japonskem v Pearl Harboru začal vést aktivně válku proti zemím Osy (Německo, Itálie a Japonsko), přičemž jeho prioritou byla válka v Evropě.\n\nZúčastnil se konferencí Velké Trojky (Winston S. Churchill, Josif V. Stalin a Franklin D. Roosevelt) v Teheránu a na jaltské konferenci. Měl velkou zásluhu na dobrých vztazích západních spojenců s komunistickým stalinistickým Ruskem. Během jeho poslední volební kampaně v roce 1944 byl již jeho zdravotní stav velmi špatný. Celkové fyzické vyčerpání doprovázely také psychické potíže v podobě depresí a projevy arteriosklerózy. Roosevelt dle očekávání ve volbách zvítězil a 20. ledna 1945 byl slavnostně uveden do úřadu. Tehdy však již jen minimálně vnímal své okolí, projevoval se u něj nápadný třes rukou a často byl duchem zcela nepřítomen. V tomto katastrofálním zdravotním stavu odcestoval na jaltskou konferenci. Na neblahém výsledku této konference se zcela jistě podepsal právě i jeho zdravotní stav a Roosevelt byl po návratu do USA napadán tiskem i veřejností za to, že západní mocnosti v jednáních tolik ustupovaly Sovětskému svazu.\n\nKrátce po svém posledním výročním projevu národu z 11. ledna 1944, který kvůli zhoršenému zdravotnímu stavu – zotavoval se z rýmy – četl pro rádio, předložil návrh nazývaný jako \"Druhá listina práv\" (\"\"). Tato listina je též známa pod názvem „\"listina hospodářských práv\"“.\n\nNávrh nad stávající základní práva zaručoval právo každého Američana na:\n\na to spolu se záchrannou sítí, která by poskytovala ochranu před ožebračením způsobeným stářím, nemocí, nehodou nebo nezaměstnaností, tedy: právo na domov, zdravotní péči, ekonomickou ochranu (penzi) během nemoci, úrazu, nezaměstnání a užívání starobního důchodu.\n\nRoosevelt netrval na zanesení těchto práv do Ústavy, ale na její postupné politické implementaci.\n\nKe Druhé listině práv později, v roce 1979, referoval též český profesor Karel Vašák jako ke druhé ze tří generací lidských práv. Rooseveltův projev byl zaznamenán na film, ale mělo se za to, že se ztratil. Byl nalezen až v roce 2008 dokumentaristou Michaelem Moorem a použit v jeho filmu O kapitalismu s láskou.\n\nZemřel nedlouho po návratu z jaltské konference 12. dubna 1945 na mozkovou mrtvici, když malířka kreslila jeho portrét. Zemřel ve vrcholném okamžiku války, kdy se zhroucení hitlerovského Německa očekávalo každou chvíli.\n\n\n"}
{"id": "33918", "url": "https://cs.wikipedia.org/wiki?curid=33918", "title": "Antonín Kratochvil", "text": "Antonín Kratochvil\n\nAntonín Kratochvil (31. srpna 1924, Brno – 11. prosince 2004, Mnichov) byl český spisovatel, prezident exilového PEN klubu.\n\nV roce 1945 maturoval na gymnáziu v Brně, poté začal studovat dějepis a češtinu, ale v r. 1948 byl z politických důvodů vyloučen. V roce 1947 se stal redaktorem \"Lidové obrody\", což byly brněnské katolicky orientované noviny. Redaktorem tam zůstal až do roku 1952, kdy emigroval do Německa.\n\nV Mnichově se ihned zapojil do dění kolem rádia Svobodná Evropa, roku 1954 zde získal doktorát z filosofie. Na Svobodné Evropě a Hlasu Ameriky vedl rozhlasové pořady věnované osobnostem české literatury. Publikoval v celé řadě exilových listů – \"Proměny\", \"Archa\", \"Nový život\" atp. Sám založil a redigoval edici \"Lucernička\" (1952–1962) a \"Kamenný erb\" (1953–1961 a 1971–1976).\n\nV letech 1973–1977 vydal třísvazkové dílo \"Žaluji\", v němž zdokumentoval zvůli a nezákonnosti páchané československou justicí a represívními složkami ve službách komunistického režimu. Jde o jedno ze stěžejních děl v této oblasti.\n\nPo roce 1989 zůstal v Mnichově, ale dojížděl přednášet na universitách v Plzni a v Brně.\n\n\n"}
{"id": "33920", "url": "https://cs.wikipedia.org/wiki?curid=33920", "title": "Kirov", "text": "Kirov\n\nKirov ( ) je oblastní město v Rusku; leží na severovýchodě evropské části země (950 km od Moskvy). Dříve bylo také známé pod jménem Chlynov (do r. 1781) a Vjatka (1781–1934). Žije zde obyvatel.\n\nVjatka byla založena na západ od Uralu novgorodskými uškujniky (říční piráti) roku 1374 (podle jiné teorie 1181). Od roku 1457 město dostalo opevnění v ústí malé řeky Chlynovice (Chlynovky) a přejmenovalo se na Chlynov. Do roku 1489 bylo věčevou republikou, pak součástí Moskevského knížectví.\n\nRoku 1781 Kateřina Veliká město přejmenovala na Vjatku a ustanovila ho jako centrum samostatné gubernie. Odcházeli sem také někteří lidé do vyhnanství, např. Alexandr Gercen a Michail Jevgrafovič Saltykov-Ščedrin. Roku 1848 se zde narodil malíř Viktor Michajlovič Vasněcov, a roku 1879 revolucionář a terorista Jegor Sozonov. Na konci 19. století byla Vjatka důležitou zastávkou na Transsibiřské magistrále. Roku 1934 bylo město přejmenováno po sovětském vůdci S. M. Kirovovi, který byl téhož roku 1. prosince zavražděn.\n\n11. dubna 1993 (některé zdroje uvádějí 12. prosince) se konal průzkum ohledně toho, aby městu byl navrácen název Vjatka. Většina hlasů se vyjádřila proti změně. V letech 2008–2010 snahy o přejmenování opět zesílily, vzniklo občanské hnutí usilující o přejmenování, návrhem se zabývala městská duma, oblastní gubernátor zřídil pracovní komisi, která má provést sociologickou i rozpočtovou studii ohledně přejmenování. 30. června 2009 bylo přijato rozhodnutí o nezbytnosti referenda, které by se však nekonalo dříve než v roce 2010.\n\nMěsto se nachází na řece Vjatce, obklopené lesy. Převažuje zde lehký průmysl – zpracovávání dřeva, kožešiny a výroba zemědělských strojů. Jsou zde také vysoké školy, několik muzeí, divadel, opera a baletní scéna. Do města se dá dostat letecky, městskou dopravu zde zajišťují trolejbusy a autobusy.\n\nMěsto je každoročním dějištěm mezinárodních závodů v ledolezení. Pochází odtud, nebo trénuje zde větší část ruské reprezentace v tomto sportu, jejíž horolezci pravidelně obsazují téměř celé finálové pole závodů světového poháru i mistrovství světa a Evropy, nebo mistrovství světa juniorů.\n\nPodle zprávy deníku \"Pravda\" zveřejněné 4 ledna 2005, je město Kirov známo jako „město dvojčat“\", kvůli nezvykle vysokému počtu vícečetných porodů.\n\nKoncem srpna 1918 žádal profesor T. G. Masaryk v Americe prezidenta Wilsona o pomoc Československým legionářům při jejich postupu na Vologdu a Vjatku, zejména z popudu francouzských spojenců. \n\n\n"}
{"id": "33923", "url": "https://cs.wikipedia.org/wiki?curid=33923", "title": "Suchumi", "text": "Suchumi\n\nSuchumi nebo též Sochumi (abchazsky: \"Аҟəа – Aqwa\", gruzínsky: სოხუმი) je hlavní a zároveň největší město Abcházie, jejíž nezávislost není všeobecně uznána. Nachází se v centrální části Abcházie zhruba 107 km od hranic s Ruskem, z jihu je omýván Černým mořem a protéká jím několik řek. Při posledním sčítání lidu v roce 2011 ve městě žilo 62 914 obyvatel, z nichž 65 % byli Abchazové. V Suchumi se nachází budova parlamentu Abcházie, kde zasedá lidové shromáždění, a město je též sídlem prezidenta Abcházie. Na pobřeží se nachází nejdůležitější přístav a jihovýchodně od města též letiště. V Suchumi sídlí také výzkumné ústavy (Abchazská státní univerzita a Suchumský otevřený institut). Po druhé světové válce se ve městě vyvíjely jaderné zbraně. Suchumi je město s přímořskými lázněmi, sanatorii a léčebnými prameny, ale je také známé historickou botanickou zahradou, která zde funguje od roku 1840 a je jednou z nejstarších botanických zahrad na Kavkaze. Cenný je i historický most z 12. století .\n\nPrvní osídlení v okolí města bylo zaznamenáno asi před 300 000 lety. Historie města je dlouhá asi 2500 let, čímž se řadí mezi nejstarší na světě. V 6. století př. n. l. bylo území kolem města hojně osídleno domorodými kmeny kolchidů, proto zde byla v tomto období řeckými obchodníky z Milétu založena kolonie \"Dioscuria\"s. Kolonie byla významným obchodním centrem dokud ji ve 2. století př. n. l. nedobylo království Pontus. V roce 65 zde Římané postavili pevnost a přejmenovali město na \"Sebastopolis\". Město opět začalo prosperovat což mu vydrželo po 200 let. V roce 542 bylo město Římany evakuováno a byla zničena jeho citadela, protože hrozilo dobytí Sassanidy.\n\nV roce 565 císař Justinián I. pevnost obnovil. Pevnost byla zničena araby v roce 736. Město bylo obnoveno Abchazskými králi. Později hrálo důležitou úlohu pro obchod s Evropou. V roce 1451 město krátce okupovalo Turecké námořnictvo. Po jeho odjezdu se o město přetlačovala Abcházie s Megrélií. V roce 1570 Turci město obsadily natrvalo. Od začátku 19 století se o město zajímalo Rusko a v roce 1847 ho anektovalo. Od 40. let 19. století má statut města.\n\nNa po Říjnové revoluci zde v roce 1918 byla zřízena Sovětská vláda, která byla rychle nahrazena vládou nezávislé Gruzie. Rudá armáda podporovaná místními revolucionáři a protigruzínsky naladěnými Abcházci dobyla město 4. března 1921. V témže roce se město stalo centrem Abchazské Sovětské Socialistické republiky, která byla v roce 1931 přičleněna do Gruzínské Sovětské Socialistické republiky jako Abchazská autonomní sovětská socialistická republika.\n\nBěhem rozpadu SSSR zde začalo docházet k potyčkám mezi Abcházci a Gruzínci. V roce 1992 Abcházci vyhlásili nezávislost na Gruzii, na což Gruzie reagovala vojenskou intervencí, která začala Abchazsko - Gruzínskou válku. Po Abchazském vítězství došlo k vraždění Gruzínských obyvatel města a jejich masovému odchodu. Město se stalo centrem nezávislé (ale světem neuznané) Abcházie.\nPřed rokem 1887 zde žila většina Abcházců, ale v rámci osidlování Abcházie křesťanskými kolonisty se národnostní složení rychle měnilo. Nejvyššího počtu obyvatel dosáhlo město v roce 1989 kdy zde žilo 119 150 obyvatel z nichž většina byly Gruzínci. Po válce v Abcházii došlo k hromadnému odchodu Gruzínců a v roce 2003 zde žilo už jen 43 716 obyvatel.\n\nV Suchumi převládá vlhké subtropické podnebí. Teploty celoročně neklesají pod nulu a je zde množství srážek.\n\n"}
{"id": "33927", "url": "https://cs.wikipedia.org/wiki?curid=33927", "title": "Eurotrip", "text": "Eurotrip\n\nEurotrip je americká filmová komedie z roku 2004 o skupině mladých Američanů a jejich dobrodružství při cestě Evropou za dopisovou kamarádkou (pen-friend) jednoho z nich.\n\nZa Scottem chtěla přijet do Ameriky jeho emailová přítelkyně Mieke. Do té doby žil Scott v přesvědčení, že \"Mieke\" je německé mužské jméno (jako anglické \"Mike\"). Jeho přítel Cooper ho přesvědčí, že Mieke v něm vidí potenciálního homosexuálního přítele. To Scotta vyděsí a proto \"Miekeovi\" napíše, že se s \"ním\" nechce setkat. Když ale zjistí, že Mieke je přitažlivá dívka, která by navíc mohla být \"ta pravá\", vydává se s Cooperem za ní do Berlína. S nimi jedou ještě sourozenci Jenny a Jamie, kteří chtěli jet do Evropy původně sami. Během své evropské cesty se setkají se skupinou anglických hooligans, projedou Paříží, zamíří do erotického Amsterdamu, zabloudí také do Bratislavy, kam je doveze Berlín nesnášející a opilý řidič a udělají skandál ve Vatikánu, kde způsobí pozdvižení tím, že si celý svět začne myslet, že zemřel papež.\nFilm byl natáčen v české koprodukci. Řada scén se odehrává přímo v Praze. Ta zde např. znázorňuje Bratislavu, scény z Paříže byly natočeny před Rudolfinem, scéna z Amsterodamu, kde hlavní aktéři stojí na mostě, se natáčela na Kampě pod Karlovým mostem a interiéry vatikánské baziliky najdeme v Národním muzeu. Jako škola v úvodu filmu posloužila International School of Prague v Nebušicích. Stejně tak scény z pařížského nádraží, resp. římského letiště pochází z pražského Hlavního nádraží, resp. letiště v Ruzyni.\n\n\n\n"}
{"id": "33931", "url": "https://cs.wikipedia.org/wiki?curid=33931", "title": "Pretoriánská garda", "text": "Pretoriánská garda\n\nPretoriánská garda ( ) byla elitní jednotka tvořící osobní stráž římských císařů. V pozdních fázích impéria byl vliv pretoriánů a jejich velitelů nesmírný, často větší než vliv samotného císaře. Nezřídka sesazovali nebo dosazovali císaře na trůn. Jako první je ve válce použil Augustus – uplatnili se a byli pak používáni i nadále. Měli velký štít a kopí, často byli v boji seřazováni do útvaru tzv. želvy.\n\nNázev pretoriáni se odvozuje od hlavního prostranství legionářského tábora se stanem velitele (\"praetorium\"). Bylo zvykem mnoha římských vojevůdců sestavit si z legionářů soukromou jednotku, která hlídala stan nebo fungovala jako osobní stráž. Tato jednotka se skládala z pěšího vojska i jízdy. Uvedená kohorta byla později nazývána \"cohors praetoria\". Mnoho známých vojevůdců využívalo těchto jednotek – např. Gaius Julius Caesar, Marcus Antonius a Augustus (Oktavián).\nKdyž se Augustus stal v roce 27 př. n. l. vládcem římského impéria, usoudil, že se takováto jednotka hodí nejen ve válce, ale i v politice, a rekrutoval z řad legií celé říše praetoriánskou gardu.\n\nJednotka, která byla za Augusta původně sestavena, se od pozdější gardy výrazně lišila. Zatímco Augustus potřeboval ochranu v římské vnitřní politice, snažil se současně i o zachování republikánské fasády svého režimu. Z tohoto důvodu povolil sestavení 9 kohort o 500 mužích, ze kterých tři směly současně sloužit ve městě Římu. Zároveň byla sestavena zvláštní jednotka kavalérie (\"turma\") o 30 mužích. Zatímco tři kohorty nenápadně sloužily jako stráž v paláci a ve větších budovách, zbylé kohorty byly umístěny v městech v blízkém okolí Říma. Od těchto jednotlivých kohort nehrozilo žádné nebezpečí.\n\nAugustova smrt 19. srpna roku 14 n. l. ukončila smír v praetoriánské gardě. Prefekt Lucius Aelius Seianus zařídil přestěhování gardy z italických kasáren do Říma.\n\nV roce 284 císař Diocletianus snížil význam gardy, protože žil v Nikomédei, přibližně 100 km od Byzantiu v Malé Asii, pretoriáni již nebyli součástí palácového života. V roli osobních strážců císařů je po dobu tetrarchie nahradily dvě nové jednotky \"Ioviani \"a \"Herculiani \"(pojmenovaní podle bohů Jova a Herkula). Na konci Diocletianovy vlády, 1. května 305, sídlila v jejich táboře Castra Praetoria pouze menší posádka.\n\nDne 28. října 306 pretoriáni prohlásili císařem Maxentia, syna císaře Maximiana, který v jeho prospěch odstoupil. Na příkaz augusta Galeria se pokusil gardu rozpustit caesar Flavius Severus, ale dosáhl pouze jejich revolty a připojení k Maxentiovi. Když Konstantin v roce 312 podnikl invazi do Itálie, tvořily pretoriánské kohorty většinu Maxentiovy armády. Maxentius byl v bitvě u Milvijského mostu poražen a při ústupu se utopil v Tibeře. Vítězný Konstantin později v Římě poslední zbytky Pretoriánské gardy rozpustil. Vojáci byli posláni do různých části říše a tábor Castra Praetoria byl stržen. Pretoriáni sloužili císařům přes 300 let. Zničení jejich pevnosti bylo velké gesto, ukončující jedno období impéria a značící nový věk.\n\n"}
{"id": "33933", "url": "https://cs.wikipedia.org/wiki?curid=33933", "title": "Lunisolární kalendář", "text": "Lunisolární kalendář\n\nLunisolární kalendář je kalendář, který spojuje dohromady princip kalendáře solárního a lunárního (slunečního a měsíčního), a snaží se tak kompenzovat nevýhody obou. To znamená, že délka měsíců odpovídá délce měsíčního cyklu (tj. přibližně 29,5 dne), zatímco délka roku se řídí rokem tropickým, tj. dobou, kdy se Slunce vrátí na své původní místo na ekliptice.\n\nPříkladem použití lunisolárního kalendáře je čínský a židovský kalendář.\n\nAby bylo možné skloubit a spojit měsíční i sluneční cyklus, používají se tzv. „přestupné měsíce“. Praxe vychází ze skutečnosti, že každý lunární rok je kratší o cca 11,5 dne než rok solární. To znamená, že za tři roky se lunární cyklus zpozdí o 34,5 dne, což odpovídá přibližně jednomu měsíci. Proto se při tomto posunu vkládá většinou každý třetí rok (přesnou praxi je třeba ověřit u každého kalendáře zvlášť) jeden měsíc navíc. Přestupný rok má tedy 13 měsíců.\n\nVe starověku se o vsunutí přestupného měsíce rozhodovalo podle stavu obilí (zda již bylo připraveno pro žeň, či zda potřebovalo k dozrání ještě jeden měsíc), dnes se přestupné roky vypočítavají.\n\n"}
{"id": "33938", "url": "https://cs.wikipedia.org/wiki?curid=33938", "title": "Čeboksary", "text": "Čeboksary\n\nČeboksary (rusky Чебокса́ры, čuvašsky Шупашкар \"Šupaškar\") je město v evropské části Ruské federace. Město je říčním přístavem na Volze a hlavním městem Čuvašska. Žije zde obyvatel, nedaleko města se nachází satelitní město Novočeboksarsk s 125 000 obyvateli.\n\nPrvní zmínka o městě je z roku 1469, když tudy postupovali ruští vojáci na východ ke Kazani, ve válce s Tatary. Za tatarské nadvlády neslo název \"Çabaqsar\", z něhož časem vznikl dnešní ruský název. V té době bylo osídleno pouze Tatary a Čuvaši. Když ho roku 1555 získali Rusové, vybudovali zde pevnost a osadu, na další dvě století tu sídlila vojenská posádka. Poté se postupně měnil charakter města, a to z vojenské osady na obchodní křižovatku celého Povolží. V roce 1781 získalo status města v Kazaňské provincii. Na začátku 19. století už mělo pilu a několik malých manufaktur, žilo zde 5 500 obyvatel. Vznikla banka, obchody, katedrála a stavěly se kostely.\n\nNarodil se zde generál Pavel Lebeděv.\n\nČeboksary leží nedaleko Čeboksarské vodní elektrárny (instalovaný výkon 1 370 MW energie). Ve městě jsou továrny na výrobu zemědělských strojů, zpracování dřeva, bavlny a na výrobu elektronických součástek. Kromě přístavu je zde také letiště.\n\nVe městě je mnoho divadel hrajících hry jak v ruštině, tak v čuvaštině, baletní a operní scéna a filharmonický orchestr. Nachází se tu také jediné ruské muzeum piva.\n\n"}
{"id": "33941", "url": "https://cs.wikipedia.org/wiki?curid=33941", "title": "Loket (okres Sokolov)", "text": "Loket (okres Sokolov)\n\nLoket (německy \"Elbogen\") je město v severovýchodní části okresu Sokolov. Žije zde  obyvatel. Loket leží na úpatí Slavkovského lesa v meandru řeky Ohře a býval důležitým královským městem a centrem Loketského kraje. Loket je oblíbeným turistickým cílem. Dominantou města je gotický hrad vypínající se na kamenném ostrohu nad řekou. Malebné centrum města je památkovou rezervací.\n\nHistorie loketského hradu sahá do 12. století, založení města pod ním je mladšího data a zřejmě souvisí s německou kolonizací pohraničí Přemyslem Otakarem II. Do počátku 14. století se dotvořil rastr královských měst Čech a Moravy. Nejvydatněji k tomu přispěla vláda českého krále Přemysla Otakara II. Teprve on vtiskl urbanizačnímu tempu potřebnou dynamiku. Síť královských měst se zahustila a prakticky dovršila.\n\nDo více než padesáti měst spojených s fundacemi tohoto velkého krále patří také Loket, jak píše historik Josef Žemlička ve své odborné publikaci \"Přemysl Otakar II. král na rozhraní věků\". Žemlička dále píše, že pevný hrad v Lokti patřil od druhé čtvrtiny 13. století k zemským oporám na hranici s Chebskem. Za Přemysla Otakara II. získala v Loketsku na tempu kolonizace pronikající z Chebska. Dá se tedy předpokládat, že králova iniciativa osídlovat pohraničí vedla k tomu, že se pod loketským hradem ustavila městská obec i když názory na to nejsou jednoznačné. Král vybavil loketskou hradní pevnost soustavou manství, jejichž dědičné uživatele vyňal z provinciální jurisdikce a přiřadil k soudu purkrabího nebo krále, ač se jasné doklady hlásí do časů Jana Lucemburského. Existence manského systému na Loketsku se dá odvozovat od manského systému zakládaném Přemyslem Otakarem II. v Kladsku, kde se některé listiny výsad dochovaly.\n\nZ uvedeného se dá bez velké konstrukce usuzovat, že Loket patřil do oblasti silného zájmu Přemysla Otakara II. v opevňování a osídlování pohraničí, stejně jako je to u nedalekého Ostrova a Kadaně.\n\nPo geologickém průzkumu Fridricha Mohse z roku 1811, při němž byla objevena ložiska kaolínu, zde Josefa Haidingerová zakoupila pozemky. Roku 1816 její synové, bratři Evžen a Rudolf Haidingerové zbudovali hrnčířskou pec, přivedli odborné zaměstnance (točíře, paliče, modeléra a malíře), kterých měli koncem roku 1817 již dvanáct. Vznikla manufaktura na porcelán, inzerovaná jako pobočka porcelánky vídeňské. Poté, co vídeňská inspekce shledala nedostatky a ukončila patronát, dostala porcelánka roku 1818 od gubernia vlastní zemské privilegium. Po překonání krize se od roku 1821 rozběhla velmi úspěšná výroba stolního nádobí a lékárenských nádob, která pod různými značkami (Gebrüder Haidinger, v letech 1873–1918 Springer a spol., od 1918 Epiag) trvá až dosud.\n\nLoket leží na karlovarském plutonu, tedy vyvřelém tělese, které určuje geologickou stavbu. Převažující horniny jsou granitového původu (žula a její metamorfity). Geologickou zvláštností je pak výskyt tzv. karlovarského dvojčete, což je specifická forma živce.\n\nZ geomorfologického pohledu se Loket nachází nad meandrem řeky Ohře vytvořeném do tvaru cubitu, tedy lidského lokte. Tento tvar se pak promítl do jména města. Samotné město shlíží na řeku Ohři ze skalní ostrožny (opět žulového původu). Celá oblast je charakteristická svým zvlněným povrchem, který se formoval po alpinsko-karpatském vrásnění, kdy vznikl tzv. podkrušnohorský prolom, jehož jižní hranice probíhá severně od města Loket. Jižně se pak rozkládá Slavkovský les, což je jednak chráněná krajinná oblast a jednak vrchovina. Zatímco okolní vrcholy skýtají pohled z nadmořské výšky 530 až 658 metrů nad mořem, průměrná nadmořská výška města je 427 m n. m.\n\nŘeka Ohře tvoří vodní páteř regionu. Na ní navazují četné přítoky, v Lokti konkrétně: Loučský potok (zleva), Kamenitý potok (zprava), Stoka (zprava) a další menší potoky s krátkým tokem (do 1000 metrů). Mimo vodní toky se zde nenachází jiná vodní plocha, jež by stála za zmínku.\n\nPůdní pokryv je poplatný vývoji a členitosti zdejšího terénu. Většinou se zde vyskytují podzoly a hnědé půdy. Jedině v okolí Ohře se dá mluvit o fluviálních půdách. Povaha půd je dána mimo jiné i zalesněním – z 26,74 km² rozlohy města je celých 18,12 km² (67 %) zalesněno a pouhých 7 % připadá na ornou půdu.\n\nZ hlediska biosférického se zde vyskytuje průměrná česká biota, les mírného pásu s listnatým a jehličnatým porostem. Fauna je zde obdobná jako ve zbytku republiky (u horního jezu je zbudován rybí přechod).\n\nMěsto Loket mělo k 31. prosinci 2003 celkem 3217 obyvatel, z toho 1583 mužů. Co se ostatních charakteristik týká, nevybočuje Loket z republikových průměrů. Za povšimnutí stojí saldo migrace, které i z tak malého města vykazuje zápornou bilanci (-20 osob) a rozložení obyvatel podle věku (za rok 2003):\n\nMěsto je napojeno na železniční síť, ovšem vlaky zde mají konečnou stanici, přestože trať pokračuje až do Horního Slavkova (a odtud do Bečova nad Teplou). Do města denně přijíždí 14 spojů a stejný počet odjíždí. Autobusová doprava je poskytována v obdobné míře. Letecká ani potrubní se zde nevyskytuje. Další možný produktovod, elektrické vedení o napětí 22 a 110 kV, je vedeno mimo město ve směru jihozápad – severozápad a jihozápad – jihovýchod.\n\nObyvatelstvo pracuje zejména ve službách (hotely a penziony, restaurace, kadeřnictví atd.), zatímco velké společnosti zde nesídlí ani nevyrábí. Důvodem je malá využitelná plocha a historická cena města. V neposlední řadě by rozsáhlejší výrobu Národní památkový ústav nedovolil. Výroba porcelánu, která zde započala již roku 1821, dnes skomírá (Porcelánka Epiag – technická památka).\n\nHlavní atrakcí je samozřejmě hrad Loket, který byl postaven ve 12. století jako pohraniční pevnost. Mimo českých králů se v držení vystřídali jáchymovští Šlikové a také pánové z Plavna. Ve druhé polovině začal hrad sloužit jako vězení a tím byl až do roku 1948. Poté byl zestátněn a opuštěn. V poměrně značně špatném stavu byl po roce 1989 opraven a zpřístupněn veřejnosti. Dnes je zde trvalá expozice porcelánu z okolí, útrpné právo v praxi a během roku se zde odehrává historické divadlo (šerm, oslavy…). Hrad je přístupný po celý rok.\n\nDruhým lákadlem je Ohře, po níž v sezoně plují desítky a stovky lodí. Vodáky vyhledávaný úsek zkrášluje právě dominanta loketského hradu. Po proudu, přibližně jeden kilometr od mostu se pak nachází vodácký kemp.\n\nDalším přírodním turistickým cílem je cyklostezka Ohře z Lokte do Karlových Varů. Měří cca 10 kilometrů a přibližně po dvou třetinách trasy na levém břehu leží chráněná přírodní památka – Svatošské skály. Jde o soubor erozních tvarů (jehlany, pilíře) nad řekou, který vznikl díky erozní činnosti řeky Ohře v žulovém masivu. Jsou hojně využívány rekreačními horolezci.\n\nV okolí Lokte pak ještě stojí za zmínku lázeňské město Karlovy Vary (centrum cca 15 km od Lokte), zámek a hrad Bečov nad Teplou, Krásno (rozhledna Krásenský vrch), Horní Slavkov (muzeum, historie porcelánu) a CHKO Slavkovský les, jež hraničí s Loktem na východě a jihu.\n\nMěsto se nachází ve údolí Ohře a jeho významném meandru. Protékají zde také Kamenitý potok a Stoka, které se v Lokti vlévají do Ohře. V k. ú. obce se nalézá přírodní památka Moučné pytle.\n\nPodnebí je v Lokti mírné, průměrná teplota za posledních 15 let je zde +7,9 °C a průměrné roční množství srážek činí 646 mm. Klima velmi ovlivňují Krušné hory, které při SZ proudění tvoří srážkový stín a srážky se zde při tomto vlhkém proudění oproti ostatnímu území České republiky téměř nevyskytují. Naopak při JZ proudění se srážky o Krušné hory zastaví a může zde pršet i několik dní. Minimální naměřená teplota za posledních 15 let je zde -23,4 °C z 6.1.2002 a maximální +38,1 °C z 16.7.2007. Měření zde provádí amatérský meteorolog Karel Hrdlička.\n\nMěstem prochází silnice II/209 spojující Loket s Horním Slavkovem a III/2099, která vede do Sokolova\n\nMěsto protíná trať 144, na které jsou zde dvě zastávky.\n\nPro začátečníky je vhodná také doprava po vodě vedoucí malebnou krajinou. Začít mohou v historické části Chebu, pokračovat do Lokte, chráněnou krajinnou oblastí Slavkovský les až do Karlových Varů.\n\n\n\n"}
{"id": "33950", "url": "https://cs.wikipedia.org/wiki?curid=33950", "title": "Brusle", "text": "Brusle\n\nBrusle jsou sportovní pomůcka, umožňující jejímu nositeli zvláštní klouzavý pohyb po různorodém povrchu. Hlavní částí bruslí je podrážka s upevněnou speciálně navrženou konstrukcí jejíž funkční vlastnosti takový pohyb umožňují.\n\nBrusle na led je obuví doplněnou zdola o nůž, v níž se lze pohybovat po ledové ploše.\n\nNálezy prvních kostěných bruslí se datují v tisících let před naším letopočtem. Nejstarší kovové brusle pocházející z přelomu letopočtu byly nalezeny v Maďarsku u Balatonu, ale více se rozšířily od 14. století v Nizozemí a Skandinávii. Brusle se k botám připevňovaly za pomoci řemínků. Díky pozdějšímu přechodu na ostření na dva břity se žlábkem mezi nimi se uživatelé mohli zbavit hůlek, které do té doby sloužily k odpichu. \"Bushnell\" sestrojil ve Philadelphii v roce 1848 celokovové brusle, které se k botám připevňovaly ze stran šroubovacími svěrkami na kličku. Odtud již byl jenom krok k bruslím, které byly přímo připevněny na boty (šrouby, nýty).\n\n\nDětské kačenky jsou dvouřadé zimní brusle.\nUpevňují se na dětskou botu pomocí dvou kožených pásků. Kačenky lze velikostně upravit, a to díky aretačním šroubkům. Po uvolnění šroubku se dají dvě kovové části posunout tak, aby šly upevnit na botičku, a to do velikosti cca 17 cm.\n"}
{"id": "33951", "url": "https://cs.wikipedia.org/wiki?curid=33951", "title": "Hokejová brusle", "text": "Hokejová brusle\n\nHokejová brusle je brusle určená ke hraní ledního hokeje.\n\nDnes musí být hokejové brusle hráčů v poli podle pravidel opatřeny na koncích bezpečnostními patkami. Nůž z nerez oceli ve tvaru kolébky je umístěn v držáku, který tvoří s botou kompaktní celek. Na povrch boty se obvykle používá technický nylon, nebo pevné kompozitové materiály (karbonová vlákna, polypropylen…) špička bývá plastová a dále se využívá kůže. Bota je vyztužena a případně polstrována na choulostivých místech (zvláště pro ochranu kotníků).\n\nNejznámější výrobci: Bauer, CCM, TRUE a Graf. Všechny značky vyzkoušel i Jaromír Jágr. Někteří hokejisté chodí do bruslí naboso, např: Jaromír Jágr, Alexandr Ovečkin, Roman Erat…\n"}
{"id": "33954", "url": "https://cs.wikipedia.org/wiki?curid=33954", "title": "Administrativní dělení Walesu", "text": "Administrativní dělení Walesu\n\nÚzemí Walesu se člení na 13 tradičních či historických hrabství. Mají značný kulturní a geografický význam, a od svého vzniku až do roku 1974 vždy byly základem správního členění Walesu. Dodnes se podle nich také vedou biologické záznamy, což ulehčuje srovnávání biodiversity různých částí Walesu během různých období.\n\nJe nejasné, zdali k Walesu před rokem 1974 náleželo území hrabství Monmouthshire: toto hrabství se nachází\nzápadně od Offova valu a řeky Wye, tradičních hranic Walesu, a z mnoha důvodů se přiřazovalo k Walesu, pro jiné se zase počítalo mezi anglická hrabství. Nicméně zákon o místní správě z roku 1972 tuto nejasnost vyřešil a potvrdil Monmouthshire jako součást Walesu.\n\nExistuje však malý spor, jestli jsou platné hranice tradičních hrabství podle stavu před 20. říjnem 1844 nebo po 20. říjnu. Roku 1844 totiž přijal britský parlament zákon Counties (Detached Parts) Act 1844, jimž se s platností od 20. října 1844 údajně rušily některé exklávy. Jednou z nich byla Welsh Bicknor, která byla enklávou Monmouthshiru mezi Gloucestershirem a Herefordshirem, a byla tedy obklopena anglickým územím. Naopak Maelor Saesneg (angl. Maelor), jež byla exklávou hrabství Flintshire, zůstala tímto zákonem zcela nedotčena.\n\nToto členění se stalo podkladem i pro správní členění z let 1889–1974.\n\n1. dubna 1889 začal platit zákon o místní správě z roku 1888. Podkladem pro toto členění se stalo členění na tradiční hrabství, s několika inovacemi v podobě městských hrabství. Členění na dosavadní tradiční hrabství však i nadále používala například pošta a tak tradiční hrabství plnila funkci poštovních hrabství.\n\n\nDále se zde nacházela 4 městská hrabství (v závorce je uvedeno tradiční hrabství):\n\n\n1. dubna 1974 byla stávající administrativní hrabství na základě kontroverzního zákona o místní správě z roku 1972 nahrazena osmi novými hrabstvími, dále členěnými na distrikty. Všechna hrabství dostala výlučně velšské názvy, s výjimkou hrabství na území dosavadního Glamorganu, která vedle velšských názvů dostala také anglické názvy. Hranice nových hrabství se již většinou vůbec nedržely hranic tradičních velšských hrabství, která přestala existovat jako poštovní hrabství a již nebyla vyobrazována na mapách.\n\nČlenění na distrikty vypadalo následovně:\n\n\nKdyž byla tato hrabství k 1. dubnu 1996 zrušena, byla s nepatrnými změnami zachována pro ceremoniální účely jako místní obdoba anglických ceremoniálních hrabství, a stala se známá jako zachovaná velšská hrabství (\"Preserved counties of Wales\"). Roku 2003 pak došlo k úpravám jejich hranic zajišťujícím, aby žádná z velšských správních oblastí nebyla rozdělena mezi více těchto celků.\n\nPřerozdělení bývalých distriktů mezi současné správní oblasti vypadá následovně:\n"}
{"id": "33961", "url": "https://cs.wikipedia.org/wiki?curid=33961", "title": "Stanné právo", "text": "Stanné právo\n\nStanné právo je mimořádné opatření státní moci v oblasti trestního práva, kdy se ve výjimečných případech (válka, občanské nepokoje, živelní pohroma) omezí některá občanská práva s cílem odstrašit od páchání některých zločinů, které jsou za dané situace vysoce společensky nebezpečné a které se ve významné míře rozmáhají. Tohoto odstrašujícího účinku se dosahuje urychleným a zjednodušeným procesem trestního řízení a výrazně zpřísněnými tresty, zpravidla trestem smrti. Řízení provádí stanný soud.\n\nV dřívějším významu šlo o procesní důsledek nedostavení se k soudu, spočívající v automatickém prohrání pře. Po zahájení soudu byla totiž každá strana sporu dotazována, zda „stojí na svém právu“, tedy zda je přítomna; po třetím marném vyvolání spor prohrála. Novější význam však patrně vznikl vlivem německého termínu \"\", tj. „právo vykonané na místě“.\n\nStannými soudy byly dříve krajské soudy, na jejichž území bylo stanné právo vyhlášeno. V Česku bylo stanné právo vyhlášeno např. 14. srpna 1917 v Plzni (zrušeno za 14 dnů) či po příchodu Reinharda Heydricha do protektorátu od 28. září 1941 do 20. ledna 1942 a znovu po atentátu na něj ve dnech 27. května – 3. července 1942. Na osm hodin také platilo stanné právo v Praze v noci 23./24. srpna 1968. Institut stanného práva byl v Česku definitivně zrušen zákonem č. 178/1990 Sb., kterým byla vypuštěna příslušná část (§ 307–314) trestního řádu (zákona č. 141/1961 Sb.), podle které mj. muselo být celé řízení skončeno nejpozději do 72 hodin od té doby, kdy byl obžalovaný postaven před soud, proti rozsudku nebylo odvolání přípustné a trest smrti měl být vykonán od tří do dvanácti hodin po jeho vyhlášení.\n\n"}
{"id": "33962", "url": "https://cs.wikipedia.org/wiki?curid=33962", "title": "Eulerova funkce", "text": "Eulerova funkce\n\nEulerova funkce je významná funkce v teorii čísel.\n\nZnačí se \"formula_1\".\n\nformula_1 je počet všech přirozených čísel \"k\" takových, že formula_4 a \"NSD(k,n)=1\", tedy \"k\" a \"n\" jsou nesoudělná čísla. Ihned z definice jsou patrné následující vlastnosti:\n\n\nK výpočtu hodnoty Eulerovy funkce pro obecný argument \"n\" se používá následující vlastnost (multiplikativnost): Nechť \"x,y\" jsou dvě nesoudělná celá kladná čísla, potom\nToto tvrzení se dokazuje pomocí čínské věty o zbytcích. \n\nJe patrné, že známe-li rozklad argumentu \"n\" na prvočísla:\n\nje hodnota Eulerovy funkce rovna \n\nNaproti tomu není známo, zda lze Eulerovu funkci \"efektivně\" spočítat bez znalosti rozkladu argumentu na prvočísla; \"efektivní\" algoritmus znamená v tomto případě algoritmus polynomiální. \n\nObjev prakticky využitelného algoritmu pro výpočet Eulerovy funkce bez znalosti rozkladu argumentu by měl ničivé důsledky pro bezpečnost šifry RSA, neboť s jeho pomocí by každý byl schopen dopočítat z veřejného klíče klíč soukromý.\n\n"}
{"id": "33967", "url": "https://cs.wikipedia.org/wiki?curid=33967", "title": "Bystřička", "text": "Bystřička\n\nBystřička je obec v okrese Vsetín Zlínského kraje. Rozkládá se na katastrálních územích Bystřička I a Bystřička II. Žije zde obyvatel.\n\nJako samostatná ves se Bystřička poprvé připomíná roku 1647, do té doby byla součástí obce Růžďka, kdy byla založena vsetínským pánem Mikulášem Pázmánym. Vznikla na potoku stejného jména, který se vlévá na severozápadním okraji katastru obce do řeky Bečvy. Do poloviny minulého století byla Bystřička charakteristickou zemědělskou obcí. Později se rozšířily některé druhy domácí výroby, typické pro Valašsko: výroba křiváků (kapesních nožů) a dřevěného zemědělského nářadí. Roku 1770 se připomíná pod Klenovem lom na vápenec a pec na pálení vápna. V letech 1908–1912 byla vybudována údolní přehrada, která měla vodou zásobovat plánovaný průplav Dunaj-Odra-Labe. Část kamenů hráze pochází z místního lomu, odkud byla na staveniště dopravována úzkokolejnou dráhou. Přehrada pozměnila tvář obce a přeměnila ji v jedno z turistických center Valašska.\n\nNa vrcholku Klenova byly nalezeny pozůstatky pravěkých valů. Koncem 13. století vybudovali na skalním vrcholku Klenova svůj hrad Freundsberg templáři, který pravděpodobně patřil do linie strážních hradů, jako např. Pulčín. Byl dřevěný a stával na samotném vrcholu kopce. Připomínán je pouze roku 1308. Hrad vyhořel a nezachovaly se z něj žádné zbytky.\n\nNa katastru obce již dříve stála zaniklá a zpustlá obec Svojanov, ta byla připomínána již před rokem 1505 a znovu ji objevil první kronikář Bystřičky Jan Rous. Také na místě dnešní části Konvice stávala osada, která byla zničena povodní.\n\nObec Bystřička leží na západním okraji Vsetínských vrchů. Nejníže položená část se nachází v severozápadním okraji katastru, v místech, kde protéká řeka Vsetínská Bečva, v nadmořské výšce 305 m. Nejvyšším bodem na katastru obce je vrchol Zámčiska na hřbetu Klenova v nadmořské výšce 678 m. Pro jednotlivé skalní útvary se vžily názvy Havránka, Zámčisko, Jazevky. Klenov je chráněn jako přírodní rezervace.\n\nKatastr je z více než 50 procent pokryt lesy. Největší zalesnění se nachází v oblasti Klenova, které také patří mezi přírodně zachovalejší lesy s bukem a typickou faunou. Zemědělská krajina je do značné míry ovlivněna intenzivním hospodařením v 60. až 80. letech.\nNejvětším vodním tokem je Vsetínská Bečva. Druhým větším je Bystřička. Největší vodní plochu představuje vodní nádrž, která zasahuje i do katastrů okolních obcí.\n\nZe vzácnějších druhů je nejvýznamnější výskyt silně ohroženého druhu ladoňky karpatské v lokalitě U Vaňků, kde se vzácně vyskytuje i lilie zlatohlavá. Na mokřadních loukách se předpokládá výskyt vzácnějšího prstnatce májového z druhu orchidejí, na okrajích lesů prstnatec Fuchsův, na loukách podél smrkových lesů krušík širokolistý.\n\n\n\n\nPartnerskou obcí Bystřičky je slovenská Bystrička.\n\n\n\n"}
{"id": "33970", "url": "https://cs.wikipedia.org/wiki?curid=33970", "title": "Josef Brukner", "text": "Josef Brukner\n\nJosef Brukner (15. února 1932 Písek – 14. ledna 2015 Praha) byl český spisovatel, překladatel a filmový scenárista.\n\nRoku 1951 maturoval na gymnáziu v Písku, poté studoval dramaturgii na FAMU, kterou absolvoval v roce 1955. Roku 1956 začal pracovat jako dramaturg ve Studiu dokumentárního filmu v Praze, odkud musel odejít v roce 1958. V letech 1959 až 1960 byl redaktorem Albatrosu (tehdy Státní nakladatelství dětské knihy). Poté působil do roku 1972 jako redaktor nakladatelství Československý spisovatel. Po podepsání petice za osvobození politických vězňů nesměl knižně publikovat, pracoval jako varhaník, kostelník nebo topič. Po sametové revoluci byl v letech 1991 až 1993 šéfredaktorem časopisu Mateřídouška.\n\nJeho bratr Petr Brukner je hercem Divadla Járy Cimrmana.\n\nJosef Brukner byl jedním ze spoluautorů tzv. poezie všedního dne, debutoval v časopise \"Květen\". Dále autorem textů (básní) k obrázkovým knížkám J. Lady.\n\n\n\nKromě vlastní tvorby překládal z polštiny, němčiny a francouzštiny. Zabýval se také ediční činností - výbory z díla F. Šrámka, J. Vrchlického.\n\n"}
{"id": "33975", "url": "https://cs.wikipedia.org/wiki?curid=33975", "title": "Josef Šusta", "text": "Josef Šusta\n\nJosef Šusta (19. února 1874 Třeboň – 27. května 1945 Praha) byl český historik, spisovatel a politik, syn rybníkáře Josefa Šusty (1835–1914).\n\nPo studiích (1883–1899) v Českých Budějovicích (na gymnáziu Jana Valeriána Jirsíka byl spolužákem Emila Háchy), Praze (žák Jaroslava Golla) a Vídni (Ústav pro rakouský dějezpyt) pokračoval studijním pobytem v Itálii (Rakouský historický ústav v Římě, Vatikánský archiv).\n\nByl generačním druhem Josefa Pekaře, profesorem všeobecných dějin Univerzity Karlovy (1910), děkanem filozofické fakulty (1916), prezidentem České akademie věd a umění (1939–1945), habilitoval se prací \"Pius IV. Před pontifikátem a na začátku pontifikátu\".\n\nJeho činnost měla klíčový význam v zařazení československé historie do kontextu světového vývoje a v oboru hospodářských a sociálních dějin. Kritizoval Františka Palackého za filozoficko–historickou koncepci českých dějin (vyzdvihl např. pozitivum německé kolonizace Čech v rozvoji území zakládáním měst a přílivem finančního kapitálu).\n\nByl nositelem (10. července 1934) francouzského řádu Komtura Čestné legie \"(Commandeur de l'Ordre National de la Légion d'honneur)\".\n\nPřispíval mj. do Lumíra, Lidových novin, Venkova aj. Měl kritický vztah k římskokatolické církvi – vystoupil z ní po návratu ze studijního pobytu v Itálii a Vatikánu.\n\nV letech 1920–1921 působil v úřednické vládě Jana Černého jako ministr školství (MŠANO).\n\nByl členem pátečníků, jednalo se o přítele T. G. Masaryka, Edvarda Beneše, Karla Čapka a blízkého přítele Maxe Dvořáka.\n\nPo skončení druhé světové války byl obviněn z kolaborace (okupanti jej mj. přiměli vstoupit do Ligy proti bolševismu). 27. května 1945 vyjel z Hanspaulky nejbližší cestou k Vltavě - přímou tramvají č. 11, a spáchal sebevraždu skokem do Vltavy z Hlávkova mostu.\nV 50. letech byl pohřben na šáreckém hřbitově u kostela sv. Matěje.\n\n\n\n\n"}
{"id": "33976", "url": "https://cs.wikipedia.org/wiki?curid=33976", "title": "Soustruh", "text": "Soustruh\n\nSoustruh je třískový obráběcí stroj, na němž obrobek dostává rotačně souměrný tvar. Obrobek je upnut nejčastěji pomocí sklíčidla, obvykle našroubovaného na rotujícím vřeteni, takže obrobek koná při soustružení hlavní řezný pohyb. Vedlejší řezný pohyb je většinou přímočarý pohyb nástroje (obvykle se jedná o soustružnický nůž), a to buď ve směru osy obrobku - podélný posuv (tedy axiálně vůči obrobku), nebo ve směru kolmém na osu obrobku - posuv příčný (tedy radiálně vůči obrobku). Oba tyto pohyby se mohou dít současně (tedy kombinovaný pohyb axiálně-radiální, např. při kopírovacím soustružení). Pracovní nástroj (nůž, dláto) může soustružník vést ručně (používá se velmi často u dřevoobráběcích soustruhů), nebo může být pevně upnut do posuvné části stroje (saně čili suport). Pohyb saní obstarává podélný a příčný šroub, kterým může soustružník otáčet ručně, anebo je jeho pohyb odvozen od otáčení vřetene. Tento strojní posuv může být předem naprogramován a přímo řízen číslicovým počítačem (CNC).\n\nUpnutý obrobek se otáčí (rotační statický pohyb) a pracovní nůž se posouvá (lineární pohyb) a postupně odebírá jednotlivé vrstvy materiálu z povrchu či vnitřku obrobku. Tím vzniká tříska („špona“) jako odpad. Velká část mechanické energie přenášená z elektromotoru stroje na obrobek se během obrábění mění na odpadní teplo, které obrobek i nůž zahřívá; přehřátí obrobku či nože brání odvod tepelné energie vhodnou chladicí kapalinou.\n\nSoustruh je velmi starý druh stroje - jednoduché soustruhy pro obrábění dřeva byly užívány už ve starověku (dřevoobráběcí stroje). Soustruhy pro obrábění kovů patří mezi základní univerzální kovoobráběcí stroje, vedle dalších obráběcích strojů používaných v průmyslu (frézky, hoblovky, obrážečky, brusky atd.).\n\nZákladní části univerzálního hrotového soustruhu jsou: lože, vřeteník, koník, saně čili suport, suportová skříň, posuvová a závitová převodovka, elektromotor. Nad ložem je vřeteník a proti němu koník. Po loži se pohybuje suport, a to buď pomalým nebo závitovým posuvem. Závitový posuv obstarává šroub a dělená matka v suportové skříni, kdežto posuvová hřídel otáčí v suportové skříni ozubeným kolem, které zapadá do ozubeného hřebene na spodní straně lože. Posuvová hřídel může obstarávat i příčný posuv.\nSoustruhy se používají na obrábění vnějších i vnitřních válcových ploch, k obrábění kuželů, tvarových rotačních těles, řezání závitů nebo vrtání osových otvorů. Obrobky se upínají do sklíčidla, mezi hroty, na trny apod.\nVelikost univerzálních hrotových soustruhů je dána oběžným průměrem D nad ložem a největší vzdáleností hrotů L.\nV dnešní době se často používají takzvané CNC soustruhy, řízené počítačem.\n\n\n\nČelní soustruh se používá v kusové výrobě pro soustružení přírubových součástí malých délek, kovových kol. Obrobek se upíná na lícní desku. Lože se suportem tvoří samostatnou jednotku a soustruh nemá koníka.\n\nRevolverový soustruh se používá v sériové výrobě, umožňuje provést více operací na jedno upnutí. Výměna nástrojů se provádí otočením revolverové hlavy, která je na místě koníka.\n\nSvislý soustruh neboli karusel má vodorovnou upínací plochu a obrobek se otáčí kolem svislé osy. Používá se k obrábění rozměrných a těžkých součástí, pro soustružení válcových, kuželových a čelních ploch. Velikost svislých soustruhů je charakterizována největším oběžným průměrem a maximální hmotností obrobku.\n\nPoloautomatický soustruh je zdokonalený hrotový, čelní nebo revolverový soustruh. Jeho pracovní cyklus je automatizován. Automatizace se dosahuje použitím čelních nebo obvodových vaček, kopírovacích systémů nebo programovatelných řídících systémů. Upnutí a odepnutí obrobku provádí obsluha. Poloautomatické soustruhy existují v provedení hrotové, sklíčidlové, vodorovné nebo svislé, jednovřetenové nebo vícevřetenové.\n\nAutomatický soustruh se používá ve velkosériové a hromadné výrobě. Výchozím polotovarem jsou obvykle tyče a celý pracovní cyklus včetně podávání a upínání materiálu je automatizován.\n\nČíslicově řízený soustruh, zkráceně NC (\"Numerical control\"), je řízen číselnými příkazy, zaznamenanými na papírovou děrnou pásku, nebo uloženými do vnitřní paměti řídícího systému. Širší možnosti má systém CNC (Computer Numerical Control), jehož základem je počítač. Program lze upravovat i během obrábění.\n\nVolba řezných podmínek závisí na vstupních parametrech (druh obráběného materiálu, materiál břitu řezného nástroje, chlazení) a na požadovaných vlastnostech obrobku (přesnost rozměrů a tvaru, jakost obrobeného povrchu). Každý výrobce řezných nástrojů vydává katalog řezných podmínek.\n\n\n"}
{"id": "33977", "url": "https://cs.wikipedia.org/wiki?curid=33977", "title": "Včela medonosná", "text": "Včela medonosná\n\nVčela medonosná \"Apis mellifera\" L., 1758 patří mezi blanokřídlý hmyz. Jde o jednoho z nejznámějších zástupců společenského hmyzu.\n\nDruh vznikl pravděpodobně extrémní geografickou izolací (alopatrická speciace) od mateřské populace včely východní, a to v době evolučně „nedávné“ – asi před 10 000 lety (Oldroyd 1999). Oblast původního rozšíření zahrnovala Afriku, Blízký východ a Evropu. Do Ameriky, Austrálie a na Nový Zéland byla přivezena až v 17. století, na Dálný východ až začátkem 20. století.\n\nSvá hnízda staví na chráněných místech, přičemž jsou jednotlivé plásty umístěny vedle sebe. Mezi ostatními druhy včel je nejvíce hospodářsky využívána.\n\nVčela patří do kmene členovců (Arthropoda). Její tělo se skládá ze tří hlavních částí – hlavy, hrudi a zadečku. Tyto části jsou od sebe oddělené zúžením, které jim umožňuje pohyblivost.\n\nHlava () včely je s hrudí spojena tenkým zúžením, které jí umožňuje pohyb. Oporu svalstvu poskytuje vnitřní kostra (). Po boku temene hlavy () má včela dvě složené oči () a na vrcholu temena tři jednoduché oči (), které jsou rozmístěné do tvaru trojúhelníku, jehož vrchol na přední části hlavy směřuje dolů. Od spodního jednoduchého oka se táhne středem temena tenká brázdička (), která se rozděluje na dvě větve končící u kořenů tykadel.\n\nTykadla () včel jsou dvě článkovitá ústrojí umístěná vedle sebe v jamkách přibližně ve středu přední strany hlavy nad čelním štítem. Na tykadlech se nachází mnoho smyslových orgánů, pomocí kterých včela dovede vnímat čichová a hmatová podráždění. Tykadla dělnic se skládají z 12 článků, u trubce ze 13. Nejdelší je základní článek tykadla, tzv. násadec, kterým je tykadlo na hlavě upnuté. Násadec pokračuje krátkým válcovitým kolínkem, které ho spojuje s ostatními články tykadla tzv. bičíky. U samiček se bičíky skládají z 10 článků, u trubce z 11.\n\nHlava včelí matky má srdcovitý tvar, dělnice trojúhelníkový a hlava trubce je kruhovitá.\n\nHruď \"(thorax)\" má hlavní funkci jako nosič orgánů pohybu – křídel a nohou. Tomu odpovídá i její vnitřní a vnější stavba a mohutné svalstvo. V larválním vývojovém stádiu má včela 3 hrudní články, dospělá včela má však hruď složenou ze 4 hrudních článků, protože při přestavbě orgánů ve stádiu kukly se první břišní článek přesunul k hrudi a využil se na stavbu její zadní části.\n\nJednotlivé hrudní články se nazývají: předohruď \"(prothroax)\", středohruď \"(mesothroax)\", zadohruď \"(metathroax)\", a přesunutý kroužek \"(propodeum)\".\n\nVčela má 3 páry nohou \"(pedes)\". Včele slouží nohy k pohybu, k vytváření řetízků s ostatními včelami, k předávání voskových šupinek, sběru a ukládání pylu, čištění tykadel. Nesou též chemické a mechanické receptory. Známé je hlavně ústrojí na třetím páru nohou, zvané košíčky, do kterých sbírá pyl.\n\nČlánky nohou: kyčel \"(coxa)\"; příkyčlí \"(subcoxa)\"; stehno \"(femur)\"; holeň a článkované chodidlo (poslední článek nese drápky a polštářky)\n\nVčela má na každém boku hrudní části jeden pár blanitých křídel \"(alae)\", která jsou na povrchu pokrytá množstvím drobných chloupků, okem běžně neviditelných. Křídla nejsou končetiny, nýbrž jen vychlípeniny pokožky, do nichž ve stadiu kukly pronikly vzdušnice a nervy a kolem nichž proudí do křídel i hemolymfa. Přední křídla jsou větší než zadní. Podle délky dvou určitých žilek na křídle včely včelaři vypočítávají tzv. loketní index, podle kterého poznají, o jaké geografické plemeno včely se jedná. Pohyb křídel je tak rychlý, že není možné sledovat jednotlivé kmity. Včela mávne křídly cca 230 krát za sekundu v úhlu 90°. Pokud nese pyl jen zvětší úhel mávání, nikoli frekvenci. Vzájemná koordinace činnosti předního a zadního křídla je zajištěna háčky (je jich 13-25), které vyrůstají na předním okraji zadního křídla a zapadají při letu včely do žlábku na zadním okraji předního křídla. Vytvoří tak souvislou trojúhelníkovou plochu. Po skončení letu a návratu křídel do normální polohy v klidu se háčky posunutím předního křídla přes zadní samy vypnou. Pohyb křídel nahoru a dolů ve tvaru osmičky zajišťují hrudní svaly. Včela dokáže letět dopředu, stát za letu na místě (např. když zpracovává pyl do rousků) a také dokáže stát na podložce a pohybem křídel účinně větrat úl.\n\nV zadečku \"(abdomen)\" včely jsou uložené zažívací orgány, medový váček, jedová žláza, vzdušné vaky a žihadlo. Je pohyblivě spojen s hrudní částí. Žihadlo na konci zadečku je duté, napojené na jedový váček. Na žihadle se nacházejí zpětné háčky, které znemožňují po bodnutí jeho vytažení z rány. Včela si tak po bodnutí vytrhne žihadlo i s jedovým váčkem a následně umírá. Po vytržení žihadla dochází ještě po nějakou dobu k vypouštění jedu do rány, což zvyšuje účinek bodnutí. Pokud má člověk žihadlo v ráně, v žádném případě ho nesmí vytahovat tak, že by ho uchopil za jedový váček, neboť by si tím vymáčkl zbytek jedu ve váčku do rány. Žihadlo je nutno vyškrábnout tenkým předmětem (nehtem).\n\n\nVajíčko pokládá matka včely medonosné do dělničí či trubčí buňky plástu nebo do mateří misky. Do včelí buňky a mateří misky klade vajíčka oplozená, do trubčích vajíčka neoplozená. Vajíčko je bílé tyčinkovité, lehce zakřivené, o délce 1,3–1,8 mm a hmotnosti kolem 0,130 mg.\n\nLarva vylíhlá z vajíčka není ještě vůbec podobná včele a musí projít celou dokonalou proměnou, než se z ní stane dospělec (imago). Tělo larvy tvoří hlava a 13 článků. Pokožka larvy má bílou lesklou barvu. Larvy jsou v prvních hodinách dlouhé přibližně 1,5–2,0 mm a směrem k hlavě a zadečku se jejich tělo zužuje. V buňkách jsou larvy stočené bříškem dovnitř a postupem růstu se napřimují a vyplní téměř celý objem buňky.\n\nPředkukla má v mateřské buňce, tzv. matečníku, vytvořený zámotek jen na bocích a ve vrchní části buňky. Do tohoto zámotku se larva zapřádá po zavíčkování buňky. Jednotlivé vnější části těla předkukly už začínají narůstat do tvarů podobných dospělé včele.\n\nKukla je čtvrtým stádiem vývoje včely. Stádium kukly trvá u matky 5 dní a u dělnic a trubců 8 dní. Během této doby se kukla nehýbe a je natočená v buňce hlavou směrem k otvoru buňky. Ve stádiu kukly nastává přeměna vnitřních orgánu. Živiny potřebné pro látkovou přeměnu a na tvorbu nových orgánů čerpá ze zásob proteinů, glykogenu a tuku, které si vytvořila v larválním stádiu.\n\nDospělec vylézá z buňky po vykousání jejího víčka. Celkový vývoj matky trvá 16 dní, dělnice 21 dní a trubce 24 dní.\n\nVčely žijí ve společenstvu, které nazýváme včelstvo. Včelstvo je založeno na určité kastovní hierarchii. Zpravidla je složeno z jedné matky, mnoha dělnic a určitého množství trubců, závisejícího na síle včelstva, dostupnosti bílkovinné potravy (pylu) a roční době. Do určité míry je odchov trubců podmíněn i genetickými vlastnostmi a stářím matky. Jednotliví členové včelstva jsou na sobě závislí tak, že jeden bez ostatních nedovede plnit svou funkci a zahyne (např. osamělá dělnice, matka či trubec nebo plod). Mezi včelami funguje dokonalá dělba práce:\n\nMatka je včelí samička, která má jako jediná z celého včelstva vyvinuté pohlavní orgány (dělnice je mají zakrnělé). Od dělnic se liší na první pohled většími rozměry. Matka měří 20–25 mm a její hmotnost se po vylíhnutí pohybuje v rozmezí 175–240 mg. Oplozená matka váží 225–290 mg. Od dělnice se dále liší tím, že nemá orgány uzpůsobené ke sběru, tedy pylové košíčky, voskotvorné žlázy ani hltanové žlázy. Dále se matka na rozdíl od dělnic nepodílí na pracích v úlu. Žihadlo má uzpůsobené nejen k obraně (pouze v případě konfliktu s jinou matkou; nemá na žihadle protiháčky, proto po bodnutí nehyne jako dělnice), ale zejména ke kladení vajíček (kladélko). O matku se musí dělnice soustavně starat. Celý život ji krmí tzv. mateří kašičkou (výměšek hltanových žláz mladých včel) bohatou na bílkoviny.\n\nVývoj matky je zpočátku podobný jako vývoj dělnice. Rozdíl je v tom, že larva matky dostává od začátku až do konce larválního vývoje mateří kašičku ve větším množství než dělnice. Postup je takový, že při přípravě na rojení (popř. při tiché výměně) položí matka na dno mateřské misky (matečníku) oplodněné vajíčko. Mateřská miska má tvar kulového vrchlíku o průměru 9 mm a je postavena dnem vzhůru, nejčastěji na okraji plástu. Pokud včelaři odchovávají „umělé“ matky, zhotovují si tyto misky sami z včelího vosku nebo používají misky sériově vyráběné z plastu. Po položení vajíčka do mateřské misky vystaví dělnice z této misky mateřskou buňku ve tvaru žaludu, dlouhou 20–30 mm. Z vajíčka se po třech dnech zárodečného vývoje vylíhne larvička, která rychle roste a za 5 dní zaplní mateřskou buňku. Na konci larválního vývoje dělnice buňku zavíčkují, larva se v ní na 8 dní zakuklí a během této doby se z kukly přemění na dospělou matku. Matka se tedy líhne 16. dne od položení vajíčka do mateřské misky. Z buňky se dostane pomocí kusadel: vykouše ve víčku otvor a víčko odklopí. Otvor si dovede vykousat přesně tak velký, aby jím akorát prolezla, takže podle velikosti otvoru včelař může poznat velikost matky. Okamžitě po vylíhnutí ji dělnice nakrmí. V případě nouze se jde matka sama nakrmit sladinou (medem). Pokud v úlu nalezne po vylíhnutí další matku, nastane mezi nimi souboj, při kterém slabší matka zpravidla zahyne. Někdy bývá i vítězící matka poraněná, v některých případech zahynou obě.\n\nRojení je přirozený způsob rozmnožování včelstev. Při rojení se včelstvo rozdělí na dvě části, ve kterých jsou zastoupeny včely všech věkových kategorií včetně trubců. S prvním rojem vyletí i stará matka. Roj se zabydlí v předem vyhlédnuté dutině a postaví si tam nové plásty. V úle zůstávají zavíčkované mateřské buňky (matečníky), ze kterých se vylíhnou mladé matky. Silné včelstvo se může vyrojit i vícekrát v jedné sezóně.\n\nMatka produkuje feromon, kterému se ve včelařství říká „mateří látka“. Včely-dělnice tento feromon z matky olizují a předávají ho dál jedna druhé. Tato chemická informace ve včelstvu neustále koluje. Pokud bude matka ve včelstvu chybět, tento feromon přestane kolovat, a včelstvo tak zjistí, že je osiřelé, a proto začne zakládat nouzové matečníky. Aby je mohlo založit, musí ve včelstvu existovat otevřený plod (tzn. vajíčka, larvičky). Pokud ve včelstvu otevřený plod není, je včelstvo odsouzené k zániku. Včelař může pomoci tím, že do včelstva přidá plást s otevřeným plodem z jiného včelstva. Lepším řešením je přidání cizího zavíčkovaného matečníku ve stadiu těsně před vylíhnutím. Doba, po kterou ve včelstvu matka neklade, se nepříznivě projeví zeslábnutím včelstva. Proto zkušení včelaři takovému včelstvu přidávají oplozenou matku. Při této proceduře vzniká vždy riziko, že včelstvo matku nepřijme, a úspěch záleží na zkušenostech včelaře.\n\nDělnice tvoří ve včelstvu nejpočetnější kastu. Jsou to samičky, které mají nevyvinuté pohlavní orgány, a proto se nemohou spářit s trubci. Dělnice vyrůstají do velikosti 12–14 mm a jejich hmotnost se pohybuje okolo 100 mg. Líhnou se z oplodněných vajíček v dělničích buňkách, kterých bývá na 1 dm přibližně 400. V době hlavní snůšky se v úlu nachází dělnic 30 000–50 000, v době zimního klidu 10 000–20 000.\n\nDělnice se líhnou z oplozeného vajíčka 21. den od jeho položení do buňky. Po vylíhnutí začnou sílit a po 2–3 hodinách se z nich stávají tzv. „včely-čističky“, jejichž úkolem je vyčistit buňky a připravit je matce k zakladení. Další vývoj včely v úlu probíhá různě, záleží na okolních podmínkách a na potřebách včelstva, kterým se mladé včely (mladušky) přizpůsobují. Přibližně od 4. dne po vylíhnutí začínají krmit včelí plod mateří kašičkou smísenou s medem a pylem. V dalším stadiu se dělnicím aktivují voskotvorné žlázy a 12. den se z nich stávají „stavitelky“, které staví včelí dílo. V následujícím stadiu vývoje se ze stavitelek stávají „strážkyně česna“ (úlová dvířka), které mají za úkol bránit před vetřelci, a v době, kdy není snůška, i před jinými včelami. V posledním stadiu, 21. dne, se z mladušek stávají „létavky“, vylétají z úlu a zapojují se do opatřování potravy a vody. Tato činnost včelí tělíčko vysiluje a po 6–8 týdnech je již znát velké opotřebení (vybledlé barvy) a včela uhyne. Včely hynou i v případě, že použijí žihadlo, protože si ho po bodnutí vytrhnou i s jedovou žlázou. Na zimu se líhnou tzv. dlouhověké včely, které mají za úkol přečkat zimu a jejichž délka života je i několik měsíců.\nČinnost dělnic se přizpůsobuje hlavně tomu, co je ve včelstvu potřeba. Údaje uvedené v tabulce jsou příkladem získaným z pozorování označených dělnic.\n\nPokud včelstvo osiří a nedokáže si odchovat matku, dojde k vzájemnému krmení dělnic mateří kašičkou. Tím dojde k aktivaci jejich vaječníků a takovým včelám pak říkáme trubčice. Vzhledem k tomu, že nejsou schopny se spářit s trubcem, kladou vajíčka neoplodněná, ze kterých se líhnou pouze trubci. Takové včelstvo je odsouzené k zániku, neboť trubčice již nepřijmou žádnou matku. Existují sice postupy, kterými lze někdy takové včelstvo zachránit přidáním matky, ale zkušení včelaři to nedělají, neboť věková struktura těchto včelstev je vysoká a takto zachráněné včelstvo stejně zaostává. Včelaři se snaží k tomuto stavu nenechat dojít, a pokud k němu přece jen dojde, pak taková včelstva raději likvidují.\n\nTrubčí larvy v dělničích buňkách dorůstají větších rozměrů, do buněk se nevejdou, a proto včely tyto buňky protahují. Po zavíčkování jsou tyto buňky nevzhledné a říká se jim hrboplod.\n\nTrubec je včelí sameček. Měří 15–17 mm a váží okolo 220 mg. Na rozdíl od dělnic a matky nemá žihadlo. Trubci se líhnou z neoplozených vajíček, která matka naklade do trubčích buněk lišících se od dělničích velikostí. Trubčí buňky jsou větší než dělničí a na 1 dm trubčích buněk jich připadá 270. Trubci žijí zpravidla jen v letním období a jejich počet postupně klesá. Ve včelstvu jich může být několik set až pár tisíc, ale nejčastější množství je okolo 500 trubců. Včelaři, kteří chovají matky, záměrně ve včelstvech odchovávají větší množství trubců, aby zvýšili pravděpodobnost oplodnění matky trubci s kvalitnějšími genetickými vlastnostmi. Na konci léta dělnice vyženou trubce z úlu, protože snůška je přerušena déletrvajícím nepříznivým počasím. V zimě se tedy trubci v úlech nacházejí jen ve výjimečných případech.\n\nPotrava včel sestává z:\n\nSběrem a shromažďováním zásob se zabývají výhradně dělnice-létavky. Nektar a medovici sbírají do tzv. \"volátka\" – rozšířené části trávící trubice umístěné v přední části zadečku. Pyl městnají do \"košíčků\" na holenním článku třetího páru nohou.\n\nPřinesený pyl je létavkami městnán do plástových buněk. Úlové včely (krmičky a kojičky) uskladněný pyl podle potřeby odebírají a pomocí enzymu hltanových žláz přeměňují ve svém těle na bílkovinnou složku potravy důležitou pro krmení plodu – larev v buňkách. Takto natrávenou a upravenou potravou je plod krmen včelami krmičkami. Složení krmného produktu je proměnlivé a ovlivňuje spolu s dalšími činiteli vývoj larev v dělnice, trubce či novou matku.\nLarva matky v matečníku je po celou dobu svého vývoje živena produktem o vysoké biologické hodnotě. Krmivo za tím účelem produkované včelami kojičkami nese případné označení „mateří kašička“.\n\nPo příletu do úlu předávají létavky nasbíraný nektar resp. medovici z volátka do volátka úlovým včelám.\nÚlové včely obdržený nektar zahušťují tak, že pomocí ústních orgánů vystavují kapku nektaru teplému a větranému prostředí úlu. Zahuštěnou sladinu ukládají do buněk plástů. Dalším odpařováním vody uložená sladina dozrává postupně v med.\nGlycidová složka potravy je podle potřeby čerpána z takto nashromážděných zásob medu.\n\nMatka a trubci se nechají krmit kojičkami.\n\nPropolis je lepkavá pryskyřičná substance, kterou včely sbírají na pupenech stromů a keřů. Obsahuje vysoký podíl látek bránících rozvoji mikroorganismů. Včely ji používají k tmelení vnitřních stěn úlu, ucpávání nežádoucích štěrbin a mumifikaci mrtvých těl vetřelců.\n\nVčelí vosk je vysoce odolný ester jednofunkčních alkoholů a vyšších mastných kyselin. Mladé úlové včely ho produkují jako výpotek tzv. zrcátek na spodní straně článků zadečku.\n\nVčelí roj, který se volně usadí např. v dutině stromu, zahájí neprodleně výstavbu díla. Včely se zavěsí na strop dutiny a nožkami zaklesnuté jedna do druhé vytvoří jakýsi živý závěs. Voskové výpotky promíchávají se slinami a postupně modelují plást, což je svislá tenká vosková stěna osázená z obou stran hustou sítí šestistěnných buněk.\n\nVčely v umělém prostředí úlu stavějí buňky na předem vylisovaných voskových polotovarech (mezistěnách). Mezistěny dodává do úlu včelař v potřebném množství a velikosti. Velikost mezistěny je limitována rozměrem dřevěného rámku – rámkovou mírou.\n\nVoskový plást je pozoruhodný svojí strukturou.\nZákladem je dutý šestistěn trubkovitého tvaru (buňka) až 15 mm hluboký. Šestiboký tvar umožňuje, že stěny buňky jsou společné buňkám sousedním a navzájem do sebe beze zbytku zapadají. Dno buňky je uzavřené a zároveň společné s buňkami na opačné straně plástu.\nV příčném řezu se plást jeví jako stromečková struktura. Střední osu tvoří dna buněk resp. mezistěna a jednotlivé buňky vybíhají do stran vzhůru v mírném úhlu asi 5°. Nevodorovný sklon přispívá spolu s adhezí k tomu, že obsah buněk (řídká sladina, med či voda) nemohou vytéci.\n\nVodu přinášejí včely létavky z vnějšího prostředí. Je zajímavé, že dávají přednost vodě z lidského hlediska nekvalitní (močůvka, okraje zakalených louží).\n\nPřinesená voda slouží k ředění medu při zpracování na krmivo.\nVoda odpařující se z buněk při zahušťování sladiny a dozrávání medu se stává důležitým činitelem při regulaci úlového mikroklimatu. Fyzikální účinky odpařující se vody včely využívají tak, že aktivním větráním (víření křídel na česně) regulují vlhkost a teplotu úlového prostředí.\n\nVčely vidí lépe, než se dříve soudilo. Jsou také schopny se naučit sčítat a odčítat. Včela medonosná je sociální hmyz s vysoce rozvinutou schopností komunikace.\n\nZajímavý je způsob, jakým informuje včela průzkumnice o poloze nového zdroje potravy: Děje se tak pomocí včelího tance:\n\n\nUvedené jevy prozkoumal, popsal a v roce 1965 zveřejnil německý zoolog Karl von Frisch.\n\nDalší způsob komunikace podobně, jako u ostatních živočichů, ale u hmyzu především, je na základě chemických podnětů pomocí feromonů:\n\n\n\nObranný pud včel je jednou ze základních podmínek přežití. Včely musejí uhlídat shromážděné zásoby a samotnou existenci včelstva. Útok včel lze očekávat jen tehdy, vnímají-li včely vzniklou situaci jako ohrožení zásob či existenci včelstva.\n\nPohotovost k útoku drží tzv. strážkyně na česně. Jsou velmi citlivé na pohyb a vibrace v blízkosti úlu. Zkušení včelaři vědí, že kritická vzdáleností od česna je asi 5 m. Při přiblížení pod tuto hranici lze očekávat útok.\n\nManipulace s úlem vyprovokuje k obranné činnosti. Nejprve nalétávají, varovně bzučí. Nakonec dojde na žihadlo. Po prvním vpichu je cítit zřetelnou nakyslou vůni včelího jedu a zřejmě i feromonu (viz komunikace včel). To je signál i pro ostatní včely k útoku.\n\nDalší příčiny provokující agresivitu včel mohou být:\n\nNejcitlivější na rušení jsou včely za časného jara a v ostatních obdobích mimo snůšku. Naopak při rojení, jakkoliv letící a hučící včelstvo působí impozantním až hrozivým dojmem, obavy nejsou na místě.\n\nZa pozoruhodné lze považovat zjištění, že pro imunitní systém a odolnost proti chorobám nemají včely příliš rozsáhlou genetickou výbavu. Tento nedostatek je kompenzován vysokou organizovaností a účelným chováním celého hmyzího společenství, což se odráží v celé řadě „hygienických návyků“ (čisticí pud, desinfekce propolisem).\n\nV moderní době obranné mechanismy včel selhávají v konfrontaci se zavlečenými parazity (kleštík včelí Varroa destructor) nebo pesticidy a insekticidy v zemědělství. O to více jsou odkázány na pomoc člověka. Proto dnes ve volné přírodě včelstvo nemůže dlouho přežít.\n\n\n\n\nCarl Linné, který pojmenoval včelu medonosnou jako včelu med nosící (\"mellifera\"), později poznal určitou nepřesnost, protože včely nosí jen nektar, který v úlu zpracují na med. Navrhl proto nový název \"Apis mellifica\" L. Podle mezinárodních zoologických pravidel je platným jménem jméno \"Apis mellifera\".\n\nVčely lidé chovají ze dvou hlavních důvodů:\n\nNa světě je opylováno asi 85 % všech kvetoucích rostlin hmyzem; z toho 85 % včelami. U ovocných stromů asi 90 % květů navštěvují včely. Seznam kvetoucích rostlin navštěvovaných včelami čítá na 170 000 druhů. Rostliny, které by se bez opylování včelami těžko obešly, tvoří skupinu 40 000 druhů.\n\n\nDůležitým opylovačem je i čmelák, který opyluje lépe při nižších teplotách. Australský výzkum potvrzuje také u úlohu dalších opylovačů, například pro plodiny jako mango, kiwi, kávovník nebo řepka. Podle lobistické organizace American Council on Science and Health s vazbami na chemický průmysl údajně v USA včel zásadně neubývá. Globální nárůst včel potvrzují i odborné studie a nárůst včelstev v ČR i statistiky včelařů.\n\nv Evropě závisí na opylení včelami 84 % druhů rostlin a 76 % produkce potravin. Ekonomický přínos včel v Evropské unii se uvádí v hodnotě 14,2 miliard eur ročně.\n\nBiologický druh včela medonosná \"(Apis melifera Linnaeus, 1758)\" je rozčleněn do početné škály poddruhů\n\n\n\n\n"}
{"id": "33979", "url": "https://cs.wikipedia.org/wiki?curid=33979", "title": "Teknival Hostomice 1994", "text": "Teknival Hostomice 1994\n\nTeknival Hostomice 1994 byl první ze série freetekno festivalů, známých později jako CzechTek. Uskutečnil se 28. července – 2. srpna 1994 poblíž města Hostomice za účasti několika stovek lidí. \n\nIniciátory teknivalu byli anglický soundsystém Spiral Tribe a skupina DIY umělců Mutoid Waste Company.\n\n"}
{"id": "33982", "url": "https://cs.wikipedia.org/wiki?curid=33982", "title": "Miroslav Holub", "text": "Miroslav Holub\n\nMiroslav Holub (13. září 1923, Plzeň – 14. července 1998, Praha), byl ve světě jeden z nejznámějších českých básníků, povoláním lékař-imunolog.\n\nMaturoval roku 1943 a poté byl totálně nasazen. Po druhé světové válce vystudoval přírodní vědy a lékařskou fakultu UK (1953). Poté nastoupil do ČSAV, kde se zabýval imunologií, v tomto oboru byl velmi úspěšný, dlouho pracoval v IKEMu, publikoval.\n\nLiterárně debutoval v roce 1958 sbírkou \"Denní služba\" (před tím publikoval jen časopisecky) a do současnosti mu vyšlo cca 20 básnických sbírek a výborů. Spisy Miroslava Holuba, rozdělené do čtyř svazků, vydává nakladatelství Carpe diem. Literárně se angažoval kolem časopisu \"Květen\". Přestože se veřejně (v deníku \"Práce\", 1973) distancoval od své předchozí činnosti a tvorby, další sbírku \"Naopak\" mohl vydat až roku 1982. Od roku 1994 dva roky vykonával funkci šéfredaktora nepříliš úspěšného časopisu \"Nová přítomnost\". Ke svému uvedení v seznamech spolupracovníků StB se vyjádřil v dopise uveřejněném v knize \"Osočení\" (68 Publishers, Toronto), kde tuto informaci označuje jako nepravdivou. Miroslav Holub zůstal dodnes nejpřekládanějším českým básníkem.\n\nJeho dílo bylo přeloženo do 16 jazyků, mezi nimiž je např. turečtina nebo islandština.\n\nVnesl do české poezie svět vědy a medicíny. Jeho poezie se snaží nacházet obecně platné zákonitosti života a jednotnou koncepci světa a člověka. Při tomto nelehkém úkolu si často vypomáhá osobní vědeckou zkušeností. Téměř všechny jeho básně jsou psány nerýmovaným volným veršem.\n\n\nPoté se do literatury vrátil až v časopise \"Květen\". Psal také „poezii všedního dne“.\n\n\n\n\n\nPo Miroslavu Holubovi byla pojmenována planetka Miroslavholub obíhající v tzv. Hlavním pásu planetek (tedy mezi Marsem a Jupiterem).\n\n"}
{"id": "33983", "url": "https://cs.wikipedia.org/wiki?curid=33983", "title": "Spiral Tribe", "text": "Spiral Tribe\n\nSpiral Tribe byl freetekno soundsystém z Velké Británie, existující v první polovině 90. let 20. století. V letech 1990 - 1992 uspořádal mnoho free parties v Británii. \n\nToto volné sdružení lidí se v dobách největší slávy rozrostlo až do počtu 23 lidí. Jednalo se převážně o anglické a částečně i francouzské hudebníky. Britská legislativa ale nebyla nakloněna těmto free parties a byly přijaty zákony znemožňující volné (neorganizované) party o větším počtu osob.\n\nPo zatčení a následném propuštění v souvislosti s legendárním Castlemorton Common Festivalem se soundsystém přesunul do Evropy, kde se podílel na množství teknivalů. Spiral Tribe iniciovali i Teknival Hostomice 1994, čímž přispěli ke zrodu freetekno scény v České republice.\n\nV roce 2005 byl o Spiral Tribe natočen dokument \"\"23 Minute Warning\"\", což byl první díl kolekce \"\"World Traveller Adventures\"\" představující novodobé travellery.\n\n\n\n\n"}
{"id": "34011", "url": "https://cs.wikipedia.org/wiki?curid=34011", "title": "Hlava státu", "text": "Hlava státu\n\nHlava státu je orgán, který je reprezentantem a symbolem státu navenek. Samotný termín vznikl jako označení pro prezidenta republiky. Tento orgán obvykle zosobňuje kontinuitu a legitimnost státu. Funkce, práva a povinnosti hlavy státu bývají definovány v ústavě.\n\nV monarchii vykonává úlohu hlavy státu monarcha. Toto pojetí je ale poměrně nové, neboť ještě v nedávné minulosti monarcha sám představoval zosobnění státu („stát jsem já“). V tomto případě monarcha nemůže být hlavou sám sobě. Monarchů neprohlašujících se za hlavu státu je však velice málo.\n\nV republice bývá hlavou státu prezident, volený parlamentem či přímo obyvateli státu. Ve Švýcarsku hlava státu neexistuje, její funkci zastává Federální rada.\n\nV republice vykonává úlohu hlavy státu prezident, který může mít i jiný titul, např. \"generální kapitán\" (San Marino); v několika málo zemích prezidenta nemají. Prezident je v současnosti nejrozšířenějším titulem hlav států.\n\nV parlamentní republice je prezident reprezentantem a symbolem státu navenek. Jeho vnitrostátní pravomoci jsou omezené a často jen formální. Zdaleka nejdůležitější je pravomoc rozpustit parlament (většinou jen v ústavně stanovených případech) a vyhlásit nové parlamentní volby. Obvykle je volen parlamentem, pouze výjimečně (mj. v Česku) přímo občany.\n\nV některých parlamentních republikách i monarchiích – včetně diktatur, není-li diktátor sám prezidentem nebo hlavou státu – má prezident jen čistě symbolické postavení a nevykonává žádné výkonné funkce, například Írán, Japonsko, Švédsko.\n\nParlamentní republiky jsou rozšířeny nejvíce v Evropě a částečně v Asii.\n\nPoloprezidentská republika má prvky obou předchozích systémů. Prezident je volen přímo a má i pravomoci ve vztahu k zákonodárné moci. Má právo veta k zákonům, může předkládat zákony parlamentu nebo přímo občanům formou referenda. Vzorem pro poloprezidentské republiky je ústavní systém Francie, převážně poloprezidentské je i Rusko.\n\nPrezidentská republika je založena na oddělení státních mocí – soudní, výkonné i zákonodárné. Prezident je hlavou moci výkonné, ve většině případů zároveň předsedou vlády. Je nezávislý na parlamentu, současně však nemá žádné pravomoci ve vztahu k parlamentu. Je volen přímo či nepřímo občany státu.\n\nSoustředění takového množství moci do jedněch rukou zvyšuje nebezpečí vzniku autoritativního státu, resp. diktatury. Prezidentská republika nebývá dlouhodobě stabilní a demokratická. Výjimkou v tomto směru jsou Spojené státy americké.\n\nPrezidentská republika je nejrozšířenější formou vlády v Americe.\n\nV monarchii vykonává úlohu hlavy státu monarcha. U většiny monarchií se dědí titul (císař, král, vévoda, kníže aj.) a s ním spojená funkce hlavy státu – tyto monarchie se nazývají dědičné. Zvláštním případem dědičné monarchie je Kuvajt, kde musí úřadujícího (dědičného) emíra potvrdit parlament.\n\nNení-li funkce hlavy státu dědičná, jedná se o volenou monarchii – v současnosti např. Vatikán, Malajsie, Kambodža nebo Spojené arabské emiráty. Volené monarchie jsou de facto doživotní republiky s císařským nebo královským titulem. Výjimku představuje Malajsie, kde je titul hlavy státu (krále) omezen na 4 roky – oficiálně se jedná o volenou monarchii, de facto však o republiku. Naproti tomu Spojené arabské emiráty jsou oficiálně federativní republikou, ale de facto volenou monarchií. Rozsah pravomocí vládce kolísá od téměř žádných pravomocí (parlamentní monarchie), přes moc panovníka omezenou ústavou (konstituční monarchie) až po neomezenou politickou moc (absolutní monarchie).\n\nMonarcha, resp. panovník může mít různé (hodnostní) tituly:\n\n\nMoc panovníka jako hlavy státu v parlamentní monarchii je omezena parlamentem, panovník nesestavuje vládu a zpravidla nemá ani velký vliv na státní záležitosti, které jsou obstarávány parlamentem a vládou (viz parlamentarismus). Monarchovi v tomto zřízení připadá především úloha reprezentativní. V Evropě je tato forma vlády uplatněna v Belgii, Dánsku, Norsku, Nizozemí, Švédsku a Španělsku, a mimo Evropu např. v Japonsku. Zejména v Japonsku a Švédsku má panovník jen čistě reprezentativní postavení.\n\nV konstituční monarchii je moc panovníka stanovená a omezená ústavou (z lat. constitutio - ustanovení, ústava). Respektuje zvoleného nebo dědičného monarchu jako hlavu státu. Moderní konstituční monarchie většinou uznávají systém „trias politica“ neboli rozdělení moci, kde je monarcha buď hlavou moci výkonné nebo má pouze roli představitele. Například v Bhútánu se monarcha sám rozhodl omezit svou absolutní moc a ustanovil konstituční monarchii.\n\nVe světě se tato forma vlády uplatňuje v Bahrajnu, Bhútánu, Jordánsku, Kuvajtu, Lichtenštejnsku, Maroku, Monaku, Spojených arabských emirátech a Tonze.\n\nV absolutní monarchii disponuje nárokem na neomezenou státní moc. Monarcha je „legibus absolutus“ (latinsky „zákonu nadřazen“), což znamená, že zákonům, které sám vydává, nepodléhá. Zřejmě nejproslulejším příkladem nároku na absolutní vládu monarchy je \"Král Slunce\" Ludvík XIV., jehož chápání sebe sama podle výroku „L'état, c'est moi“ (česky „Stát jsem já“) můžeme chápat přímo jako prototyp tohoto uspořádání. Navzdory potížím s určením rozsahu představy můžeme dnes mezi absolutní monarchie zařadit tyto země (2009): Brunej, Katar, Omán, Saúdská Arábie, Svazijsko a Vatikán. Jelikož ve většině absolutních monarchií probíhá proces demokratizace, \"ryze\" absolutními monarchiemi dnes jsou již jen Brunej, Vatikán a Saúdská Arábie, přesto však je moc panovníka ve všech absolutních monarchiích značná.\n\nHlavou státu v nedemokratických režimech bývá většinou prezident, ale některé státy používají jiné označení (Libye – vůdce revoluce, Kuba – předseda státní rady, předseda vlády). Často je prezidentem sám diktátor. Často si svévolně (nebo formou referenda) prodlužuje svoje volební období nebo sám sebe jmenuje doživotním prezidentem. Prezidentské volby se buď nekonají vůbec, nebo diktátor je v nich jediným kandidátem. Prezident v rukách drží veškerou moc.\n\nNěkdy je prezidentem jen nesamostatná figurka, která je plně v moci diktátora nebo vládnoucí strany. V tomto případě jsou jeho pravomoci prakticky nulové a hlava státu je tak symbolická a nemá ani pravomoce, které mají prezidenti nebo monarchové v parlamentním systému.\n\nMezi současné známé absolutní teokratické formy vlády můžeme řadit papežství ve Vatikánu, tato funkce je však odlišná od funkce hlavy samotné katolické církve ačkoli jsou sdíleny jednou osobou a to papežem. Papež je obvykle vybírán ze svého středu kardinály na konkláve. Dříve mezi tento typ vlády patřilo i zřízení ve starém Tibetu, kde vládl jako absolutní monarcha dalajláma. Ten je převtělením a emanací nebeského buddhy soucitu Avalokitešváry. Vždy po úmrtí starého dalajlámy skupina mnichů hledá nového (novou reinkarnaci) podle mnoha znamení, zčásti těch, která jim starý dalajláma přenechá. K tomuto typu vlády snad můžeme řadit i vládu ve starém Egyptě, kde vládl faraon, jednalo se však spíše o dědičnou monarchii nábožensky legitimizovanou. Faraon byl považován za ztělesnění Boha Ra na zemi, nebyl však vybírán žádným náboženským způsobem, funkce byla dědičná. Teokratický způsob vlády je rozšířen i v muslimském světě, dnes zpravidla však přímo v pojetí práva, ne už tolik v pojetí samotné hlavy státu. Mezi teokratické formy vlády lze řadit chalífát, jehož hlavou je chalífa, nástupce proroka Mohameda. Tato funkce byla předmětem dynastických sporů a bylo o ni usilováno jako o titul vládce všech arabských zemí. Roku 2014 se za chalífu prohlásil Abú Bakr al-Bagdádí, vůdce Islámského státu v Iráku a Levantě, a vyhlásil chalífát Islámský stát. Za teokratický se dá chápat i titul emír, rovněž titul pro potomky Mohameda, který je však rovný titulu knížete v emirátu.\n"}
{"id": "34012", "url": "https://cs.wikipedia.org/wiki?curid=34012", "title": "Námořní důstojník", "text": "Námořní důstojník\n\nNámořní důstojník je souhrnný výraz pro celou škálu hodnostních stupňů v námořnictvech jednotlivých států. Je nutno rozlišovat mezi hodností a funkcí.\n\nNa starých plachetních lodích ke konci 18. století se rozuměla pod výrazem lodní důstojníci jen část důstojníků námořnictva. Tehdy se posádky lodí dělily všeobecně na vyšší důstojníky, palubní důstojníky a mužstvo. K vyšším důstojníkům patřili tehdy vlajkoví důstojníci, námořní důstojníci či vlastní lodní důstojníci a důstojníci námořního vojska či námořní pěchoty. Vlajkovými důstojníky byli admirálové mající právo na vlastní vlajku. Podle stupňů to byli: admirál, viceadmirál, kontradmirál. Nezvyklý název měl (a má ještě i dnes) kontradmirál v holandském loďstvu. Jmenuje se schout-bij-nacht, což znamená asi tolik jako rychtář pro noc či v noci. Tento titul pochází od dávné povinnosti, ukládané v holandském loďstvu některému z vyšších důstojníků a sice bdít na loďstvo především v noci.\n\nAdmirál velel (velí i dnes) obyčejně loďstvu, viceadmirál velel (velí) podle okolnosti buď loďstvu nebo jen jednomu lodnímu svazu a kontradmirál lodnímu svazu, nebo eskadře. Pak následoval komodor, jímž byl jeden z nejstarších lodních kapitánů určeny aby velel nějakému lodnímu svazu po čas určité bojové akce. Jeho odznakem byl v Anglii rudý plamenec, v ostatních námořnictvech dvojplamenec vztyčovaný na vrcholu hlavního stěžně. Je třeba zmínit se ještě o funkci vlajkového kapitána. Touto funkcí byl pověřován obyčejně jeden z lodních kapitánů, dobrých odborníků, bez ohledu na pořadí či stáří. Byl jakýmsi pobočníkem admirála a sloužil na jeho vlajkové lodi. Jeho úkolem bylo předávat rozkazy admirála, velitele loďstva, ostatním lodím, příslušnými signály. Nesmí se zaměňovat s funkcí kapitána vlajkové lodi. Posledně jmenovaní důstojníci komodor a vlajkový kapitán nepatřili mezi vlajkové důstojníky.\n\nVyššími důstojníky byli: lodní kapitán - velitel lodi. Na větších lodích býval i druhý kapitán - zástupce velitele lodi. Posádku měl na starost první důstojník.\nNásledovali pak námořní poručíci. V některých námořnictvech se vyskytovaly i hodnosti nadporučíků a podporučíků. Námořní poručíci se lišili jen služebním stářím. Nejstarší se nazýval prvním poručíkem a zastupoval lodního kapitána v jeho nepřítomnosti. Ostatní poručíci vykonávali po řadě strážní nebo hlídkovou službu, počet poručíků nebyl stálý. Obyčejně jich bylo 4 - 5. Pro baterijní palubu byli obyčejně dva a pro zadní palubu a paloubku po jednom. Na tehdejších válečných lodích konalo službu také námořní vojsko či tzv. námořní pěchota. Bylo to buď vojsko speciální jako např. v Anglii nebo normální pozemní vojsko odvelené do služby na lodích. Jeho počet se rovnal asi 1/3 až 1/4 posádky lodi. Jejich velitelem na lodi byl poručík námořní pěchoty. Na některých lodích byl důstojníkem-poručíkem, také vrchní konstábl mající na starosti vše co souviselo s dělostřelectvem. Za boje však lodnímu dělostřelectvu nevelel. Jeho funkci by bylo možno srovnat asi s dnešním zbrojním důstojníkem až na to, že konstábl měl povinnost cvičit mužstvo v obsluze děl.\n\nDůstojnickou hodnost měli na lodích obyčejně - také první sekretář zastupující na lodí místo auditora pozemního vojska a lodní lékař - mající hodnost plukovního lékaře pozemní armády. Poslední kategorie která byla počítána ještě mezi vyšší důstojníky, byli námořní či lodní kadeti. Byli to mladí lidé obyčejně z vážených rodin, sloužící dobrovolně na lodích a cvičící se ve všech znalostech potřebných pro službu na moři a k zastávání míst námořních důstojníků. Kdo se chtěl stát námořním důstojníkem, musel sloužit jako námořní kadet a složit zkoušku.\n\nPoddůstojníci se na tehdejších lodích nazývali palubními důstojníky. Tento výraz se nesmí zaměňovat s dnešními palubními důstojníky, kteří jsou skutečnými námořními důstojníky. Prvním a nejdůležitějším palubním důstojníkem byl nálodní a jeho zástupcem byl druhý nálodní. Po nich následoval vrchní kormidelník, který míval někdy hodnost lodního poručíka. Dalším palubním důstojníkem byl loďmistr či plavecký, dále podnálodní, zásobárník, střídaři, písař či druhý sekretář, druhý lékař či ranhojič, lodní duchovní, správce kajut, profous, lodní tesař, kovář (zámečník), plachtař, kuchař a bednář. V dnešních voj. námořnictvech se rozeznávají vlastní námořní důstojníci, důstojníci inženýři, zdravotničtí důstojníci, správní důstojníci a zbrojní důstojníci. Námořní důstojníci mají všeobecně ve všech státech tyto stupně: velkoadmirál a admirál, viceadmirál či místoadmirál, kontradmirál příp. komodor, kapitán řadové lodi, fregatní kapitán, korvetní kapitán, kapitán-poručík, námořní nadporučík a námořní poručík.\nNa současných námořních obchodních lodích se dělí velitelský sbor na vyšší, k nimž patří velitel lodi, první palubní důstojník, první strojní důstojník, lodní hospodář, lodní lékař a ostatní důstojníky k nimž patří druhý palubní důstojník, třetí palubní důstojník, první důstojník radiotelegrafista, druhý důstojník radiotelegrafista, druhý strojní důstojník, třetí strojní důstojník, čtvrtý strojní důstojník, důstojník elektromechanik, případně námořní poručík. Po nich následují kadeti: palubní, radiotelegrafista, strojní, elektromechanik.\n"}
{"id": "34013", "url": "https://cs.wikipedia.org/wiki?curid=34013", "title": "Nedvědice", "text": "Nedvědice\n\nNedvědice je městys v okrese Brno-venkov v Jihomoravském kraji. Rozkládá se v Hornosvratecké vrchovině, v přírodním parku Svratecká hornatina, přibližně 14 kilometrů severozápadně od Tišnova. Žije zde obyvatel. Součástí městyse je kromě samotné Nedvědice (ležící v katastrálním území Nedvědice pod Pernštejnem) také osada Pernštejn (ve stejnojmenném katastrálním území).\n\nNedvědice leží v podhradí hradu Pernštejna, přibližně 40 km od centra Brna, na soutoku Svratky a Nedvědičky, uprostřed přírodního parku Svratecká hornatina.\n\nPrvní písemná zpráva o vesnici Nedvědice je z roku 1350. Je zapsána v zemských deskách brněnských a píše se v ní, že Filip mladší z Pernštejna potvrdil Jimramovi z Pernštejna držbu částí několika vesnic pernštejnského panství, mezi nimi i třetinu vsi Nedvědice. Zápis dokazuje, že obec byla od svého založení součástí pernštejnského panství. Ovšem založena byla dříve. Z roku 1231 pochází první písemné zmínky o klášteru v Doubravníku a o 4 roky později patřily mezi vesnice, které byly klášteru užitečné, také Maňová, Klokočí a Rakové a záhy zaniklá obec Bořihněv (stávala v místech pozdějšího bořinovského dvora). Všechny tyto vsi se nacházely a nacházejí v okolí Nedvědice, proto nelze vyloučit, že obec existovala už v této době. Jisté je, že Nedvědice stála v roce 1285, ze kdy pochází první záznamy o hradu Pernštejn. V tomto případě lze vycházet z toho, že vznikla jako jeho podhradí. V roce 1350 pak lze v zemskodeskovním zápise najít také obce Jámy (dnes zaniklá, stávala v místech pozdějšího dvora Mansberk), Bor, Býšovec a poněkud vzdálené Pavlovice a Daňkovice.\n\nV roce 1401 je Nedvědice uváděna jako farní ves. O 82 let později došlo k povýšení na městečko. Roku 1596 byl Jan z Pernštejna nucen rodový majetek prodat. Novými majiteli Nedvědice byli např. Adam Licko z Rýzmburka či Kryštof Pavel z Lichtenštejna-Kastelkornu. Výrazně se pak Nedvědice a především hrad Pernštejn zapsala do dějin v průběhu třicetileté války, konkrétně roku 1645, kdy se pouze stočlenná posádka hradu dokázala ubránit téměř 6 tisícům švédských vojáků. Pošta v obci byla založena 10. září 1851.\n\nV okolí Nedvědice byl od středověku v několika lomech nad obcí těžen bílý mramor, který je pojmenován nedvědický mramor. Byl využit na stavbu hradu Pernštejna a kostela v Doubravníku. Po vzniku Československa v roce 1918 fungovala těžba pod obecní správou.\n\nDo 1. ledna 2005 byla Nedvědice součástí okresu Žďár nad Sázavou. Od 10. října 2006 byl obci vrácen status městyse.\n\nPečeť nedvědické rychty, k níž patřily obce Černvír, Chlébské, Skorotice a Smrček, z roku 1688 obsahovala zubří hlavu, radlici a krojidlo. Ve znaku má Nedvědice od 16. století hnědou zubří hlavu se zlatou houžví v nozdrách, keser (druh sítě na ryby) a medvědí tlapu. V polovině 19. století se však ve znaku objevila i kráčející medvědice s dítětem na ramenou. Tento znak tedy odpovídá známé pověsti o původu městečka.\n\n\n\n\n\n"}
{"id": "34014", "url": "https://cs.wikipedia.org/wiki?curid=34014", "title": "Homo ludens", "text": "Homo ludens\n\nHomo ludens (lat. hrající si člověk) je pojem popisující člověka, jenž vyvíjí své schopnosti a možnosti prostřednictvím hry. Objevuje své schopnosti a sám se skrze ně vyvíjí. Jeho hravost je založena na svobodě rozhodování a jednání a předpokládá vlastní myšlení. Vyvíjí se také prostřednictvím zkušeností, které připojuje k těm, jež již vlastní.\n\nV evropském prostředí byl prvním, kdo zdůraznil důležitost hry a vyslovil se proti specializaci a mechanizaci naplnění života, už Jan Amos Komenský ve své knize Orbis pictus z roku 1658, kde uplatnil svoji zásadu Schola ludus, tedy \"Škola hrou\".\n\nPodobnou myšlenku pak použil až Friedrich Schiller ve svém spisku \"Über die ästhetische Erziehung des Menschen\". Podle Schillera je hra činností člověka, která jediná je schopná vytvářet lidské schopnosti. Sám Schiller je pak autorem tvrzení, že „člověk je člověkem pouze tam, kde si hraje“.\n\nPodobně kritizuje redukci životního stylu člověka Herbert Marcuse ve své knize \"Jednorozměrný člověk\" (\"Der eindimensionale Mensch\", 1964). Kritizuje zde nadvládu „instrumentálního rozumu“ v průmyslové společnosti, která omezuje životní styl a kulturu člověka, který se již nemůže vyvíjet ve své celosti a autonomii sebenaplňování svého života.\n\nKoncept hrajícího si člověka se proslavil dílem Johana Huizingy \"Homo ludens\". Ve své knize se snaží ukázat, že se naše kulturní systémy (politika, věda, náboženství, právo atd.) původně samy vyvinuly z hravého způsobu chování, které se časem pomocí rituálů institucionalizovalo. Ze hry se tak stalo vážné jednání a když se pravidla správně „zaběhla“, není je potřeba již měnit a začínají tak nabývat povahy samotného smyslu a účelu.\n\n\n\n"}
{"id": "34037", "url": "https://cs.wikipedia.org/wiki?curid=34037", "title": "Tomáš Pospíchal", "text": "Tomáš Pospíchal\n\nTomáš Pospíchal (26. června 1936, Pudlov, dnes část Bohumína – 21. října 2003, Praha) byl jako úspěšný československý fotbalový útočník držitelem stříbrné medaile z mistrovství světa v Chile 1962 a jako trenér následně získal s týmem Bohemians Praha v roce 1983 pro tento klub dosud jediný prvoligový titul. V roce 1996 mu byla udělena Cena Václava Jíry za dlouhodobý přínos českému fotbalu. Připisuje se mu známý výrok: \"„Fotbal nemá logiku.“\"\n\nPospíchal se věnoval fotbalu od útlého dětství, přestože ho v tomto jeho počínání brzdilo navštěvování hodin houslí, kam ho nutil chodit především otec. Nejprve nastupoval za kluby v Přerově, ale po přestěhování rodiny hrál v Telči jako žák základní školy v útoku již za mužstvo mužů krajský přebor. Po roce ovšem odešel do učení zpět na sever Moravy a na podzim roku 1951 se poprvé objevil v Baníku Ostrava, který tehdy podobně jako jiné kluby procházel různorodou obměnou názvů. Za další rok byl nucen přestoupit do týmu Vítkovic, protože ten spadal pod školy, kde studoval. Zde již jako šestnáctiletý hrál oficiálně na zvláštní povolení druhou ligu.\n\nVojenská léta strávil Pospíchal v dresu Tankisty Praha a Dukly Pardubice. Po vojně se v roce 1957 nevrátil do stále druholigových Vítkovic, ale přestoupil opět do ostravského Baníku, jehož dres pak oblékal 7 let. Dosáhl v něm během této doby v první lize jednou na 3. místo, ale na největší ligový úspěch si musel počkat. První titul získal až v roce 1965 se Spartou Praha. Jeho zisk si zopakoval tamtéž ještě o dva roky později. Na mezinárodní klubové scéně se tehdy také dvakrát dostal se Spartou do čtvrtfinále PMEZ (nepochopitelné vypadnutí s Partizanem Bělehrad a o dva roky později duely s Realem Madrid). Na sklonku roku 1968 odešel uzavřít hráčskou kariéru do francouzského klubu FC Rouen, ve kterém vydržel 3 roky, i když klub pro finanční problémy sestoupil do druhé ligy. V československé první lize odehrál \"239 zápasů\", v nichž vstřelil \"70 gólů\".\n\nReprezentační debut si Pospíchal odbyl již v roce 1956 v utkání proti Brazílii, avšak mnohem významnější duel proti tomuto soupeři odehrál o šest let později. O postup na mistrovství světa v Chile se zasloužil rozdílovým gólem, který vstřelil v prodloužení rozhodujícího třetího přidaného utkání se Skotskem. Na samotném mistrovství pak sice nenastupoval k utkáním v základní skupině, ale od čtvrtfinále bylo vše jinak. V prohraném finále s Brazílií se blýskl přihrávkou („českou uličkou“), kterou vyzval Josefa Masopusta, aby otevřel skóre. Nominován byl ještě v roce 1967, ale zranění třísel způsobilo, že jeho reprezentační kariéra se uzavřela dvěma starty v neúspěšné kvalifikaci na mistrovství světa v Anglii na \"26 startech\" a \"8 gólech\".\n\nTrénovat se Pospíchal nejdříve nijak cílevědomě nechystal, i když již v Rouenu se postupně stal úspěšným hrajícím trenérem. V domácích podmínkách začínal jako trenér v Břevnově, kde na divizní mužstvo aplikoval ligové metody. Vzorů měl nad sebou během hráčské kariéry dostatek. Ve Vítkovicích a Ostravě ho trénoval náročný Jaroslav Vejvoda. Během vojny zažil stříbrného z mistrovství světa v Itálii 1934 Štefana Čambala. Šampionát v Chile absolvoval pod skvělým psychologickým vedením trenéra Rudolfa Vytlačila. V nově tvořeném týmu Sparty mu dal prostor již ve svých počátcích úspěšný Václav Ježek.\n\nPrvní ligové zkušenosti na trenérském postu získával Pospíchal od října 1972 v Ostravě, kde přivedl Baník během jediného roku k vítězství v Českém a posléze i Československém poháru, přestože teprve studoval nejvyšší trenérskou třídu. Na jaře roku 1975 Baník prošel třemi koly až do čtvrtfinále Poháru UEFA, ale trenér přesto zamířil od nové sezóny do Plzně. Mužstvo zde omladil a přivedl do něj technicky mimořádně nadaného záložníka Jana Bergra. Po změně vedení oddílu Pospíchal přešel v roce 1977 do Prahy k tamním Bohemians. Mužstvo, ve kterém se v daném období objevili Antonín Panenka, Karol Dobiaš, Přemysl Bičovský, brankáři Vladimír Borovička Borovička a Zdeněk Hruška a další, pod jeho vedením ročník od ročníku postupně stoupalo v konečné tabulce vzhůru. Vše vyvrcholilo v roce 1983 ziskem titulu mistra ligy a postupem do semifinále Poháru UEFA proti Anderlechtu Brusel. Hráči dříve přehlíženého klubu se rázem stali v drtivé většině reprezentanty. Pospíchal po deseti letech odešel z Bohemians v době, kdy již probíhala aféra úplatkářství a černých fondů.\n\nPřešel v roce 1987 do Slavie Praha, kde ovšem vydržel pro neshody s vedením pouhý rok. Tím se uzavřela i kariéra nesmlouvavého trenéra, který si zakládal na disciplíně a herní systém přizpůsoboval hráčům. Čím více se mužstvu dařilo, tím si dával větší pozor, aby v něm nenastalo nežádoucí uspokojení a klid.\n\nV roce 1996 byl za dlouholetý přínos českému fotbalu odměněn Cenou Václava Jíry.\n\nPospíchal měl od počátků trenérské praxe problémy se srdcem. Již v létě 1978 ho postihl při přípravném utkání infarkt. Následně absolvoval dvakrát bypass. I zhoršující se zdravotní stav byl příčinou ukončení trenérské profese. Na konci května 1990 mu byla dokonce provedena transplantace srdce v IKEMu. Na tom původním napočítali doktoři sedmnáct infarktů. Velmi schopný útočník do kombinace a ve svých postupech originální trenér se díky úspěšné operaci dožil 67 let. Až do své smrti byl vyhledávanou a uznávanou autoritou pro glosování fotbalových událostí.\n\n"}
{"id": "34058", "url": "https://cs.wikipedia.org/wiki?curid=34058", "title": "Bagr", "text": "Bagr\n\nBagr, rypadlo nebo také exkavátor (anglicky excavator) je stroj, sloužící k těžbě a přemisťování hornin. Mezi jeho základní části patří podkop s pracovním zařízením (lopatou), kabina s pracovištěm obsluhy a podvozek.\n\nBagry dělíme:\n\nZvláštními druhy bagrů jsou:\n\nDalší členění je podle způsobu pohybu bagru:\n\nMimo výše uvedená dělení existují i další hlediska, nicméně tato nemají velký praktický význam.\n\nKonstrukčně jsou oba tyto typy shodné, jediný rozdíl je v podvozku. Pásový podvozek má výhodu ve větší průchodnosti v těžkém terénu a v lepší stabilitě, naopak kolový podvozek umožňuje snadnější a rychlejší přesun bagru, a to i po silnicích v běžném provozu.\n\n\nRypadlo-nakladač (lidově traktorbagr, anglicky backhoe-loader) patří do zvláštní podskupiny bagrů, kterou rozvinula v druhé polovině 20. století zvláště anglická firma JCB.\n\nRypadla-nakladače jsou univerzální stroje, původně na traktorovém podvozku. Na přední části je nakládací lopata, na zadní části je podkopové zařízení (tj. „bagr“). Přední nakládací část je určena pro nakládání materiálů, přední lopata může být buď jednoduchá tzv. nakládací, nebo (velmi často) univerzální – tzv.„klapačka“, moravsky „žralok“, anglicky „6in1“. Takováto lopata je dvoudílná, je možné s ní nakládat, ale lze používat i jako dozerovou radlici a je často vybavena i paletovacími vidlemi pro manipulaci např. s paletami cihel na staveništi.\n\nZadní podkopové zařízení je většinou konstruováno jako přesuvné, které umožňuje pracovat i mimo osu stroje. Skládá se z několika dílů – závěsná část se nazývá otoč (anglicky „kingpost“), dále výložník (základní rameno, anglicky „boom“), násada (anglicky „dipper“) často vybavená teleskopem (anglicky „extradig“). Jako pracovní zařízení slouží lžíce (anglicky „bucket“), někdy upevněná na rychloupínacím zařízení. Na Americkém kontinentu se používá středové pevné uložení podkopu, kombinované s do strany sklopnými opěrami, které v pracovní poloze přesahují stroj do stran.\n\nUniverzálnost těchto strojů je však vykoupena nižším výkonem a menší obratností než u klasických bagrů. Tyto stroje jsou dnes často nahrazovány jinou technikou a jejich podíl na celkovém počtu strojů se výrazně zmenšuje.\n\nV poslední době získala značnou oblibu kategorie hydraulických bagrů na pásovém podvozku (obvykle s gumovými pásy) do 9 tun a získala obecně používané označení „minibagr“. Jedná se o kompaktní, přesto velmi výkonné stroje vhodné pro hloubení výkopů, základů domů, přípravu staveb atd. \n\nTato kategorie nemá žádné zvláštní pojmenování. Přesto se jedná o nejrozšířenější skupinu bagrů, které mají nezastupitelné místo při stavebních a demoličních pracích. Jedná se o kategorii 10–30 tun. Tyto stroje jsou vyráběny na pásech a na kolovém podvozku. Kolové bagry existují s maximální hmotností 22t. Některé se vyrábí i se zvláštním podvozkem, který kromě silnice umožňuje pohyb po kolejích. Těmto strojů se říká dvoucestné a používají se při výstavbě a rekonstrukci železnic.\n\nNejvětší vyráběné bagry se používají pro práce v povrchových lomech. Existují bagry o hmotnosti až 800 tun, které dokáží najednou uzvednout v lopatě materiál o hmotnosti až 70 tun, obvykle používají technologii \"spodní lopaty\" tedy nabírání směrem od sebe nahoru po stěně lomu. Vyprázdnění lopaty pak probíhá otevřením dna lopaty. \n\nDo této kategorie patří i velké demoliční bagry s výškovým dosahem přes 70 m. Velké bagry jsou už natolik těžké a rozměrné, že jejich přeprava do místa určení se provádí po demontovaných částech. \n\nKromě bagrů na zemní práce existuje řada bagrů pro průmyslové aplikace, například překládku kovového šrotu, nebo dřeva. Jedničkou mezi výrobci stavebních strojů je společnost Caterpillar (její celkový podíl na celosvětové výrobě převyšuje 20 %). Největším výrobcem velkých rypadle je Komatsu. Mezi další významné výrobce patří např. společnost Liebherr, známá svými velkými lomovými bagry. V kategorii minibagrů patří mezi špičky TAKEUCHI, KUBOTA, YANMAR, BOBCAT či NEUSON. V kategorii rypadel-nakladačů je pojmem společnost JCB (její zakladatel Joseph Cyril Bamford je pokládán za otce této kategorie bagrů).\n\nZhruba od roku 2005 přichází do této oblasti možnost hybridních pohonů. Například společnost Caterpillar dodává stroje které využívají přebytečné energie hydraulického oleje která vznikne při brzdění otáčení kabiny. Tato energie je akumulována v zásobníku a je znovu použita při dalším otáčení kabiny. První opravdový hybridní stroj dodává společnost Komastu. Jde o kombinaci dieselové a elektrického pohonu stroje. Jedná se o klasickou konstrukci stroje, kde je pro otáčení kabiny s ramenem použit nízkootáčkový elektromotor s velkým kroutícím momentem. Tento motor se při brzdění otáčení kabiny změní v generátor a vyrobenou energii pak využije při novém otáčení stroje. Tato opatření vedou ke značným úsporám spotřeby paliva, které jsou schopny vyvážit vyšší pořizovací náklady.\n\nPotřeba přesné práce při dokončovacích pracích (především svahovací lopatou) přivedla i do této oblasti řízení strojů pomocí laserových nivelačních zařízení, kdy je poloha lopaty porovnávána s informací z nivelačního laseru; strojník tak může velmi přesně provádět dokončovací práce. Nejnovější trendem jsou inteligentní stroje, kdy je pomocí GPS možno se strojem pracovat v 3D prostoru. Lze tedy dokončovat i lomené a zaoblené tvary, například silničních náspy nebo složité tvary rybníků a vodních toků. Do stroje je nahrán 3D model plochy kterou je možno s velkou přesností strojem zpracovat. Hlavním inovátorem těchto strojů v je výrobce Komastu využívající spolupráce s firmou Topcon.\n\n\n"}
{"id": "34063", "url": "https://cs.wikipedia.org/wiki?curid=34063", "title": "Liga mistrů UEFA 2005/06", "text": "Liga mistrů UEFA 2005/06\n\nLiga mistrů UEFA, ročník 2005/06 byl 51. ročníkem klubové soutěže pro nejlepší týmy evropských národních lig. Finále se odehrálo 17. května 2006 na francouzském stadionu Stade de France.\n\nPoražené týmy nastoupily v 1. kole Poháru UEFA.\n\nTýmy ze 3. míst jednotlivých skupin nastoupily ve 3. kole Poháru UEFA.\n\n\n\n\n\n\n\n\n\n\n\n\n\nO pořadí na 2. a 3. místě rozhodla lepší bilance Brém ve vzájemných zápasech.\n\n\n\n\n\n\n\nO pořadí na 3. a 4. místě rozhodla lepší bilance Lille ve vzájemných zápasech.\n\n\n\n\n\n\n\n\n\n\n\n\n\nO pořadí na 3. a 4. místě rozhodla lepší bilance Rosenborgu ve vzájemných zápasech.\n\n\n\n\n\n\n\n\n\n\n\n\n\n\n\n\n\n\n"}
{"id": "34073", "url": "https://cs.wikipedia.org/wiki?curid=34073", "title": "Dagmar Havlová", "text": "Dagmar Havlová\n\nDagmar Havlová, rozená Veškrnová, (* 22. března 1953 Brno) je česká herečka. V roce 1997 se stala manželkou českého prezidenta Václava Havla a první dámou České republiky. Od roku 2016 používá jméno Dagmar Havlová-Veškrnová.\n\nNarodila se v rodině hudebního skladatele Karla Veškrny a jeho ženy Markéty (15. dubna 1922 – 30. prosince 2013) v Brně–Židenicích. Jejím strýcem byl kněz podzemní církve Vladimír Julián Veškrna (23. února 1925 Brno – Husovice – 17. června 2012 České Budějovice – Suché Vrbné). Roku 1971 ukončila maturitou studia na státní konzervatoři v Brně (zde získala titul DiS.) a v roce 1975 absolvovala Janáčkovu akademii múzických umění v Brně, kde získala titul MgA.\n\nV Brně účinkovala v Divadle na provázku. Po příchodu do Prahy byla stálou členkou Divadla Jiřího Wolkera a účinkovala také v Semaforu. Její jméno figuruje na seznamu signatářů prohlášení Anticharty. Od roku 1979 vystupovala v Divadle na Vinohradech. Po sňatku s Václavem Havlem své působení v divadle přerušila. V roce 2005 se po 11leté pauze opět navrátila na divadelní scénu a s velkým úspěchem vystupovala ve hře Israele Horovitze „Chvíle pravdy“. Nyní je stálou členkou Divadla na Vinohradech.\nMezi její nejvýraznější jevištní výkony patří Jana v Anouilhově Skřivánkovi, Kateřina v Shakespearově \"Zkrocení zlé ženy\", Lady Macbeth, titulní postavy v Ionescově Macbethovi, Gazdině robě, ve Strindbergově Královně Kristině, v Horovitzově Chvíli pravdy. Vystupovala také jako Ibsenova Rebeka nebo Baronka Castelliová v Krležově Rodu Glembayů.\n\nVe filmu si zahrála poprvé v roce 1974, a to v celovečerní veselohře Juraje Herze \"Holky z porcelánu\". Pro její filmovou kariéru jsou charakteristické komediální role, celkem natočila více než 60 filmů a 250 televizních inscenací. Poslední celovečerní film, ve kterém hraje, je komedie Václava Havla \"Odcházení\" (2011). V roce 2013 také televize uvedla pokračování legendárního seriálu Sanitka, ve kterém ztvárnila jednu z hlavních postav.\n\nZa Václava Havla se provdala 4. ledna 1997 na žižkovské radnici, necelý rok po smrti jeho předchozí choti Olgy. Jako první dáma mimo jiné doprovázela manžela při jeho pracovních povinnostech a začala se věnovat charitě. Spolu se svým manželem založili \"Nadaci Dagmar a Václava Havlových VIZE 97\".\n\nV roce 2001 se stala jedinou majitelkou památkově chráněné vyhlídkové restaurace Terasy na pražském Barrandově. Nemovitost vložila do společnosti Barrandovské terasy, a.s. Roku 2003 prodala část akcií nejmenovanému kupci.\n\nZ prvního manželství má Dagmar Havlová dceru Ninu, vdanou Smitovou (* 1976), která roku 2004 absolvovala pražskou právnickou fakultu a po třech letech se stala justiční čekatelkou. V roce 2015 pak byla jmenována soudkyní Obvodního soudu pro Prahu 1.\n\nV roce 1997 založila nadaci \"Vize 97\", ze které vznikla po sloučení s nadací \"Nadací Václava a Olgy Havlových\" o rok později \"Nadace Dagmar a Václava Havlových VIZE 97\". V nově vzniklé nadaci je předsedkyní Správní rady. Nadace působí ve čtyřech oblastech, v oblasti sociální, zdravotnické, vzdělávací a kulturní.\n\nV roce 1997 uspořádala sedm nadačních představení Královny Kristiny. Výtěžek v hodnotě téměř 5 milionů Kč věnovala na výstavbu domova pro staré lidi v povodněmi postižených oblastech Moravy.\nV rámci nadace se podílela mimo jiné na organizaci prevence rakoviny tlustého střeva, jehož výsledkem je bezplatné preventivní vyšetření pro všechny občany České republiky nad 50 let věku. V den narozenin manžela, Václava Havla, zavedla tradiční předávání \"Ceny Nadace VIZE 97\" významným domácím i zahraničním osobnostem.\n\nV rámci projektu Fond porozumění dlouhodobě podporuje Domov sv. Rodiny pro mentálně postižené a Domov sv. Karla Boromejského pro seniory.\n\nDne 5. prosince 2005 založila dnes již tradiční Mikulášský charitativní bazar a přizvala ke spolupráci deset významných neziskových organizací z celé České republiky.\n\nZaložila botanickou zahradu na zámku v Lánech. Vzácné dřeviny věnovaly do arboreta významné osobnosti z České republiky i ze zahraničí. Dnes je možno expozici navštívit v areálu firmy Botanicus v Ostré u Lysé nad Labem. Aktivně se účastní boje proti rasové nesnášenlivosti a diskriminaci. Dagmar Havlová uděluje pravidelně záštity kulturním a zdravotním projektům.\n\n\nZískala celou řadu ocenění za herecké výkony a charitativní činnost.\n\n\n\n\n"}
{"id": "34075", "url": "https://cs.wikipedia.org/wiki?curid=34075", "title": "Antonín Aichel", "text": "Antonín Aichel\n\nAntonín Aichel, psán též jako Anton Aichel, Antonio Akel či Aychel, byl italský zedník působící v Čechách, děd Jana Blažeje Santini-Aichela.\n\nJako vlašský zedník přišel se skupinou krajanů do Prahy na počátku 30. let 17. století, v průběhu třicetileté války. Viktor Kotrba usoudil, že stejně jako jeho vrstevníci a známí přišel z oblasti u Luganského jezera. Podle záznamů z matrik, kde se Antonín objevuje nejspíše i s příjmeními \"Rogure\" či \"Robero\" (snad zkomolenina \"Rovero\"), dále podle jména městečka Roveredo a jeho přibližného významu \"doubrava\" a konečně podle příjmení Eichel či Aichel ve významu \"doubek\", vyvodil V. Kotrba analogicky dle jiných doložených případů hypotézu, že Antonín mohl za své příjmení zvolit překlad názvu svého rodiště Roveredo do němčiny. Městečko Roveredo je jedním z center v alpském Misox (Mesocco) ve švýcarském kantonu Graubünden, v blízkosti italských hranic. Pro příjmení \"Rokovj\" (snad zkomolenina \"Roconi\") a snad též jako \"Radon\", \"Arodon\" pak Kotrba nabízí alternativní hypotézu odvozenou od cesty Antonínových známých, která z jejich různých rodišť vede přes vesničku Arogno (zvaná též \"Rogno\") v údolí řeky Masy. \n\nAntonio se po příchodu usadil nejspíše v horní části Vlašské ulice poblíž Vlašského špitálu na pražské Malé Straně. V malostranském farním kostele sv. Václava se 6. listopadu 1635 oženil s Kristýnou Ostovou (Christynou Ostyn, Krystynou Ostowau) z Plzně. Za svědka mu byli císařský stavitel Melchior Meer, mladý architekt Carlo Lurago a Matěj Valkoun, přísedící nejvyššího purkrabství na Pražském hradě. Po svatbě Antonínova rodina dále žije na Malé Straně, ve svatomikulášské farnosti pokřtili některé jeho dětí, např. 5. října 1636 Jana Františka. V. Kotrba nabídl ke zvážení, zda děti páru vlašského zedníka Antonína Radona a manželky Kateřiny, tj. Zuzana v roce 1638, Josef Antonín v roce 1643 a Jan v roce 1648, které se objevují v matrice u sv. Václava v době, kdy o Antonínovi Aichelovi prameny mlčí, nepatří též Antonínu Aichelovi.\n\nMezi roky 1648 a 1650 se Antonín a Kristýna přestěhovali na Staré Město, kde se usadili na právu kláštera blahoslavené Anežky. Ve zdejším kostele sv. Jakuba křtil své poslední syny: 16. ledna 1650 Carla Antonia a 23. října 1652 Santina. Mezi kmotry a svědky křtů jsou opět přítomní Carlo Lurago, Matěj Valkoun a též Santino de Bossi či Giovanni Battista Caresola.\n\nPodle jmen svědků na svatbě či u křtu jeho dětí usoudil historik architektury Viktor Kotrba, že Antonín Aichel pracoval na stavbě středního traktu Pražského hradu podle projektu císařského architekta Giuseppe Matteiho, zřejmě pod vedením mistra Melchiora Meera a políra Santina de Bossi. Podle Mojmíra Horyny kontakty nasvědčují, že Antonio měl řemeslnou zručnost a těšil se jisté vážnosti. Jeho účast na konkrétních stavbách není doložena, ale je možné předpokládat, že pracoval v Luragově stavební firmě jako kvalifikovaná síla.\n\nV osvědčení o poctivém původu, které Santinovi Aichlovi vydali v roce 1680 primas a konšelé práva sv. Anežky na Starém Městě, jsou Antonín Aichel i jeho manželka Kristýna uvedeni jako zesnulí.\n\nAčkoliv byl Antonín Aichel „jen“ zedníkem, byl prvním ze tří generací Aichelů pracujících na stavbách, které jsou dnes součástí Světového kulturního dědictví.\n"}
{"id": "34079", "url": "https://cs.wikipedia.org/wiki?curid=34079", "title": "Funkce", "text": "Funkce\n\nSlovo funkce je užíváno ve více významech:\n"}
{"id": "34081", "url": "https://cs.wikipedia.org/wiki?curid=34081", "title": "Santin Aichel", "text": "Santin Aichel\n\nSantin Aichel (pokřtěn 23. října 1652 Praha – 27. září 1702 Praha), psán též Eichel, Aychel, Aeuchl, byl český kameník italského původu, otec Jana Blažeje Santini-Aichela.\n\nNarodil se Antonínu Aichelovi a Kristýně Ostové v jurisdikci kláštera bl. Anežky na Starém Městě jako jejich nejmladší syn. Při křtu v kostele sv. Jakuba mu byl za kmotra významný italský architekt Carlo Lurago, dalšími svědky byli císařský stavitel Giovanni Battista Ceresola, přísedící nejvyššího purkrabství na Pražském hradě Matěj Valkoun, Jiří Jakub Trautenaer, Helena Bertin a Helena Havlín.\n\nVyrostl na Starém Městě, kde se také ve zdejším cechu vyučil kameníkem, což dokládala jeho kamenická značka. Vyučení kameníkem znamenalo pracovní a společenský postup oproti otcově zednictví. V učení se pravděpodobně seznámil se svým celoživotním přítelem Adamem Kulichem, pozdějším staroměstským kamenickým mistrem, se kterým pracoval na řadě největších pražských stavbách poslední čtvrtiny 17. století.\n\nPřed rokem 1675 získal Santin Aichl práci, nejspíše jako tovaryš, na Hradčanech, tj. v době nástupu arcibiskupa Jana Bedřicha z Valdštejna a na počátku práce arcibiskupova architekta Jana Baptisty Matheyho. Za prací se přestěhoval, pravděpodobně bydlel v nájmu jednom z malých domků za Jelením příkopem a to do roku 1686.\n\nV katedrála sv. Víta se 27. října 1675 oženil s Alžbětou Thimovou († 20. ledna 1701). Z manželství se narodil nejstarší syn Jan Blažej (křest 4. února 1677), dcera Alžběta (křtěná 25. září 1678) a František Jakub (rok 1680). V roce 1680 se stal malostranským měšťanem a usadil se na Pohořelci. Pravděpodobně v roce 1685 zde koupil od zedníka Hanse Rössla menší zádušní dům „U Tří hvězd“, později zvaný „U Zlatého pluhu“ (Pohořelec 5); prodej byl vrchností potvrzen v únoru 1686.\n\nZemřel předčasně jako vdovec v roce 1702.\n\nJako zručný kameník se Santin Aichl se profesně soustředil na kamenné prvky staveb a od 70. let 17. století nacházel uplatnění na velkých stavbách. Podílel se na realizacích projektů francouzského architekta Jana Baptisty Matheye ve stavební firmě Carla Luraga, např. společně s A. Kulichem na novostavbě křižovnického kostela sv. Františka Sarafinského na Starém Městě (1679–1688), konventu strahovského kláštera (kamenné články pro okna a dveře, sokly, římsy) či v 80. létech na arcibiskupském semináři a nejspíše na kostele sv. Vojtěcha na Starém Městě.\n\nOd roku 1690 pracoval i na monumentálním Černínském paláci od Francesca Carattiho, kromě sochařské výzdoby paláce a zahrady připravoval také hlavní portál (není však zřejmé, zda byl dokončen). Podle návrhu Giovanni Battisty Maderny vytvořil epitaf hraběte Humprechta Jana Černína z Chudenic v kapli sv. Zikmunda v katedrále sv. Víta – detaily konzultoval osobně s Matheyem. Pro kostel Povýšení sv. Kříže v Kosmomosích vytvořil v roce 1696 křtitelnici, která se do současnosti nedochovala. Dále realizoval blíže neurčené práce pro křižovníky s červenou hvězdou, malostranské karmelitány, hradčanský palác hraběte Leopolda Trauttsmannsdorfa či dům U Šliků. V roce své smrti pracoval se synem Františkem na novoměstské jezuitské koleji.\n\nPro rodovou metamorfózu příjmení dochází v literatuře k záměnám se syny a dalšími Santiny. Např. Prokop Toman jej v \"Novém slovníku československých výtvarných umělců\" uvádí jako Jana Santina Aichla a mylně mu připisuje štukatérské práce nejspíše Santina Cereghettiho na zámku v Jindřichově Hradci.\n"}
{"id": "34082", "url": "https://cs.wikipedia.org/wiki?curid=34082", "title": "Satanská bible", "text": "Satanská bible\n\nSatanská bible je kniha sepsaná Antonem LaVey v roce 1969. Obsahuje sbírku úvah, pozorování a základních satanistických rituálů. Autor v ní předkládá svůj osobní pohled na satanismus jako filosofii, ovlivněný díly myslitelů jako byli Machiavelli, Aleister Crowley, Friedrich Nietzsche, Ragnar Redbeard, Ayn Rand a další. Obsah knihy není považován za dogma. Filosoficko-náboženský směr, o kterém kniha pojednává a který není obecně přijímán všemi satanisty, je označován jako LaVeyův satanismus. V ČR vychází z nauky obsažené v Satanské bibli například učení Prvního Česko-Slovenského Chrámu Církve Satanovy, jehož založení v roce 2005 inicioval magik, gnostik, mystik a okultista Pavel Brndiar Tau-Paulus (dříve f. Archechempe).\n\nPo úvodních pasážích a prologu je sepsáno krátké Satanské devatero. Následující hlavní část Satanské bible je rozdělena do čtyř knih odpovídajících čtyřem živlům: Knihy Satanovy (oheň), Luciferovy (vzduch), Belialovy (země) a Leviathanovy (voda).\n\n"}
{"id": "34084", "url": "https://cs.wikipedia.org/wiki?curid=34084", "title": "Benfica Lisabon", "text": "Benfica Lisabon\n\nSport Lisboa e Benfica (zkráceně SL Benfica, v Česku známý pod názvem Benfica Lisabon) je profesionální portugalský fotbalový klub sídlící v hlavním městě Lisabon. Momentálně působí v nejvyšší portugalské soutěži Primeira Liga, ve které drží historické prvenství v počtu mistrovských titulů (37).\n\nJako častý účastník Ligy mistrů UEFA tuto soutěž vyhrál dvakrát (ještě jako Pohár mistrů evropských zemí) za sebou v letech 1961 a 1962, potom byl ještě 5x ve finále.\n\nTento slavný klub vznikl v roce 1908 sloučením klubů \"Sport Lisboa\" a \"Grupo Sport Benfica\". Ačkoli je Benfica multisportovní oddíl a účastní se soutěží v několika různých sportech, je známa především pro svůj fotbalový tým.\n\nHistoricky je Benfica jeden z nejúspěšnějších fotbalových klubů v Portugalsku a je jedním z \"Tres Grandes\", neboli \"velké trojky\", spolu s FC Porto a Sporting CP. Jako celkem pravidelný účastník Ligy mistrů UEFA tuto soutěž vyhrál dvakrát (ještě jako Pohár mistrů evropských zemí - PMEZ) za sebou v letech 1961 a 1962, potom byl ještě 5x ve finále. Trenérem v letech 1959-1962 byl Maďar Béla Guttmann. Po 2 vítězstvích v PMEZ chtěl zvýšit plat, Benfica to odmítla, tak odešel. Při odchodu řekl, že Benfica 100 let nevyhraje evropský pohár. A vskutku, už uběhlo víc než půl století, Benfica se dostala 8x do finále, ale nikdy nevyhrála.\n\nNejslavnějším hráčem v historii klubu je Eusébio, který hrál za Benficu v 60. a 70. letech a v roce 1965 získal Zlatý míč. Je i nejlepším střelcem v historii klubu.\n\n25. ledna 2004 v zápase proti Vitórii SC zemřel maďarský fotbalista Miklós Fehér.\n\nV sezóně 2012/13 Evropské ligy se probojovala do finále proti anglickému celku Chelsea FC, v němž podlehla soupeři 1:2 gólem z nastaveného času. V dalším ročníku Evropské ligy 2013/2014 si Benfica zopakovala finálovou účast, tentokrát podlehla v penaltovém rozstřelu 2:4 (0:0 po prodloužení) španělskému týmu Sevilla FC. V sezoně 2013/14 v domácích soutěžích získala Benfica treble (vyhrála ligovou soutěž, portugalský pohár i ligový pohár).\n\n\n\n"}
{"id": "34089", "url": "https://cs.wikipedia.org/wiki?curid=34089", "title": "PSV Eindhoven", "text": "PSV Eindhoven\n\nPhilips Sport Vereniging, zkráceně PSV, mezinárodně známý jako PSV Eindhoven, je slavný nizozemský fotbalový klub z Eindhovenu. Je mnohonásobným mistrem nejvyšší nizozemské Eredivisie, vítězem PMEZ z roku 1988 a Poháru UEFA. Kádrem klubu prošlo mnoho slavných hráčů jako Ruud Gullit, Romário, Ronaldo a Ruud van Nistelrooy.\n\nPo celou dobu hraje na stadionu Philips.\n\nKlub PSV Eindhoven byl založen v roce 1913 pro zaměstnance firmy Philips při oslavách sta let od založení Nizozemska.\nJeho předchůdce vznikl už 12. prosince 1910, ten ale roku 1913 zanikl.\nOd roku 1926 je nepřetržitě v nejvyšší lize. První titul mistra získal v roce 1929.\nPozději, roku 1931, byl na dosah druhému titulu, jeho naděje však ve finále pohřbil soupeř v podobě amsterdamského Ajaxu.\n\nPrvní velký úspěch na mezinárodní scéně přišel v roce 1978, kdy tým vyhrál Pohár UEFA.\n\nV roce 1988 získal tzv. „treble“ (tzn. vyhrál dvě hlavní domácí soutěže plus titul v Lize mistrů resp. PMEZ) jako třetí evropský klub v historii. Před ním se to zdařilo pouze skotskému Celticu (1967) a nizozemskému soku AFC Ajax (1972).\n\nV ročníku 1994/1995 se na trenérskou pozici dostal Dick Advocaat, jehož možnosti do útoku čítaly jednak Luca Nilise a jednak novou brazilskou posilu, a to 17letého Ronalda. Cenu pro nejlepšího hráče nizozemské ligy obdržel Nilis, korunu střelců zase Ronaldo.\nRonaldových třicet branek ale stačilo pouze na třetí příčku.\nV další sezóně si střeleckou korunu pro sebe uzmul právě Nilis, zraněný Ronaldo se vzmohl na 12 branek. Útočná síla opět nestačila na titul, PSV skončilo druhé a Ajax první.\n\n\nZdroj:\n\nAktuální k 10. 12. 2018\n\nZde je seznam československých a českých hráčů, kteří působili v PSV Eindhoven:\n"}
{"id": "34091", "url": "https://cs.wikipedia.org/wiki?curid=34091", "title": "Ostnatý drát", "text": "Ostnatý drát\n\nOstnatý drát je typ materiálu pro výstavbu drátěného oplocení. Má po délce hlavního pramene v pravidelných odstupech rozmístěné ostré hroty. Používá se k rychlému vybudování účinného oplocení. Osoba nebo zvíře pokoušející se projít skrz oplocení z ostnatého drátu musí čelit značnému nepohodlí a riskuje zranění. Oplocení z ostnatého drátu vyžaduje pouze kotevní sloupky, drát a materiál pro připevnění, jako např. skoby. Z konstrukčního pohledu je plot z ostnatého drátu jednoduchá konstrukce.\n\nNejúspěšnější ostnatý drát byl patentován Josephem F. Gliddenem z Illinois v roce 1874. Vynález ostnatého drátu tak na sklonku 19. století významně ovlivnil rozvoj chovu hovězího dobytka na americkém Západě, neboť umožňoval relativně levně ohradit rozsáhlé pastviny.\n\nVýznamné bylo také využití ostnatého drátu při budování efektivních protipěchotních překážek na bojištích. Spolu s použitím kulometu způsobil později praktické zablokování pozic během 1. světové války. Překonání takových překážek byl jeden z popudů k vývoji tanku.\n\nSmutnou proslulost získal ostnatý drát jako součást oplocení koncentračních táborů, později také na tzv. Železné oponě, hranici oddělující za studené války západní a východní státy. Ostnatý drát se tak stal symbolem útlaku a nesvobody.\n\nV klasické konstrukci z drátu v pravidelných rozestupech kolmo trčí zaostřené špičky drátu. Modernizací ostnatého drátu je tzv. žiletkový drát, který sestává z jednoho drátu jako jádra, do kterého jsou s krátkými mezerami upevněné „žiletky“ – ostré kousky tenkého plechu.\n\n"}
{"id": "34094", "url": "https://cs.wikipedia.org/wiki?curid=34094", "title": "Grand Prix Turecka 2005", "text": "Grand Prix Turecka 2005\n\nI Grand Prix of Turkey\n\n\n\n\n\n"}
{"id": "34095", "url": "https://cs.wikipedia.org/wiki?curid=34095", "title": "Norbert Frýd", "text": "Norbert Frýd\n\nZasloužilý umělec Norbert Frýd rodným jménem Norbert Fried (21. dubna 1913 České Budějovice – 18. března 1976 Praha) byl český spisovatel, diplomat, cestovatel a fotograf.\n\nNarodil se v Českých Budějovicích do rodiny obchodníka. Otec pocházel z české židovské rodiny (v mládí však konvertoval k malé evangelické církvi při pobytu v Německu), zatímco matka z německy mluvící (taktéž židovské) rodiny ze západočeského pohraničí. Frýd vystudoval gymnázium v Českých Budějovicích a roku 1932 tam maturoval. Poté studoval práva a literární vědu, kvůli uzavření vysokých škol však promoval až v roce 1945. \n\nV průběhu 2. světové války byl vězněn v Terezíně, později v Osvětimi (tam mu zemřela manželka a otec, bratr Jan byl popraven již v roce 1942 za odbojovou činnost) a nakonec v Kauferingu.\n\nV letech 1947–1951 byl kulturní atašé na československém zastupitelském úřadě v Mexiku. Po ukončení diplomatické kariéry (1951) byl redaktorem Československého rozhlasu a roku 1953 se stal profesionálním spisovatelem. \n\nRoku 1965 mu byl udělen titul zasloužilý umělec.\n\nJeho fotografie doplňují jeho cestopisné knihy nebo publikaci Stanislava Neumanna Neexotická Kuba.\n\nOd roku 1958 bydlel ve vile na Barrandově. Pohřben je na hřbitově u kostela sv. Jana Nepomuckého v Chuchelském háji v Praze-Velké Chuchli.\n\n\n\n"}
{"id": "34096", "url": "https://cs.wikipedia.org/wiki?curid=34096", "title": "Router", "text": "Router\n\nRouter (směrovač) je v počítačových sítích aktivní síťové zařízení, které procesem zvaným routování přeposílá datagramy směrem k jejich cíli. Routování probíhá na třetí vrstvě referenčního modelu ISO/OSI (síťová vrstva).\n\nNetechnicky řečeno, router spojuje dvě sítě a přenáší mezi nimi data. Router se podstatně liší od switche, který spojuje počítače v místní síti. Rozdílné funkce routerů a switchů si lze představit jako switche coby silnice spojující všechna města ve státě a routery coby hraniční přechody spojující různé země.\n\nRoutování je většinou spojováno s protokolem IP, ačkoliv se stále používají i jiné, méně populární protokoly.\n\nObecně jako router může sloužit jakýkoliv počítač s podporou síťování a pro routování v menších sítích se často dodnes používají běžné osobní počítače, do vysokorychlostních sítí jsou však jako routery používány vysoce účelové počítače obvykle se speciálním hardwarem, optimalizovaným jak pro běžné přeposílání (forwarding) datagramů, tak pro specializované funkce jako šifrování u IPsec tunelů.\n\nJiné změny také zlepšují spolehlivost. Například používání stejnosměrného napájení (které se může v datových centrech odebírat z baterií) místo napájení přímo ze sítě, používání flash pamětí místo pevných disků. Velké moderní routery se tak podobají spíše telefonním ústřednám, jejichž technologie k routerům (vzhledem ke stále častějšímu nasazování protokolu IP i ke spojování hovorů) konverguje a které routery případně nahradí, zatímco malé routery, kombinované například s kabelovými nebo DSL modemy, eventuálně WiFi přístupovými body, se stávají běžným vybavením domácností.\n\nPrvními moderními (vyhrazenými, samostatnými) routery byly routery Fuzzball.\n\nRouter se používá ke spojení alespoň dvou sítí. Speciálním případem je „jednoruký“ router, který používá jednu zásuvku (port) a routuje pakety mezi virtuálními sítěmi VLAN provozovanými na této zásuvce. V mobilních ad-hoc sítích si každý počítač routuje a forwarduje sám, zatímco v metalických a optických sítích je obvykle jen jeden router pro celou broadcastovou doménu.\n\nRouteru, který připojuje klienty k vnější sítí (typicky Internetu), se říká „okrajový router“ (\"edge router\", někdy též „brána“ – \"gateway\", což je zastaralé označení pro routery obecně). Router přenášející data mezi jinými routery se nazývá „vnitřní router“ (\"core router\").\n\nRouter používá \"routovací tabulku\", která obsahuje nejlepší cesty k jistým cílům a \"routovací metriky\" spojené s těmito cestami. Viz routování.\n\nNedávno se routovací funkce začaly přidávat ke switchům, čímž vznikly switche „Layer 2/3“, které routují provoz rychlostí srovnatelnou s rychlostí linky.\n\nRoutery se nyní implementují také jako „internetové brány“, primárně pro malé sítě jako ty používané doma a v malých kancelářích. Používají se hlavně tam, kde je internetové připojení rychlé a „vždy připojené“, jako kabelový modem nebo DSL. Tato zařízení ale nejsou v principu routery, protože počítače ve vnitřní síti efektivně skrývají pod svoji vlastní IP adresu ve vnější síti. Tato technika se nazývá NAT (\"network address translation\", překlad adres).\n\nVýrobců routerů je mnoho, patří mezi ně: 3Com, Alcatel, Cisco Systems, Juniper Networks, MikroTik, NETGEAR, Nortel, SMC Networks, ...\n\nS vhodným softwarem se i z obyčejného osobního počítače dá udělat router:\n\nRýchlost připojení \n\nKvalita wifi se posuzuje parametrem jako je rychlost. Ta se udává v megabitech za sekundu (nenechte se plést, bit neznamená totéž co byte, je zde určitý převodový vztah: 1 byte = 8 bitů). Pokud jde o rozdělení podle rychlosti, můžeme Wi-Fi routery roztřídit do pěti tříd podle standardů.\n\nGenerace (802.11) - provoz v pásmu 2,4GHz, rychlost 2 Mb/s.\n\nGenerace (802.11b) - provoz taky ve 2,4 GHz ale i v 5 GHz. Rychlost dosahuje az 54Mb/s.\n\nGenerace (802.11n) - pásma 2,4 GHz + 5 GHz. Rychlost několikanásobná, může dosáhnout až 600 Mb/s. \n\nGenerace (802.11ac) - Vyskytuje se v pásmach 2,4 GHz a taky i 5 GHz. Najlepší i nejnovéjší přístroje můžou dosáhnut až 3 Gb/s. \n\nGenerace (802.11ax) - Fungující současně v pásmech 2,4 GHz i 5 GHz. Momentálne může dosáhnut extrémní rychlost přenosu dát až 10 Gb/s.\n\nÚplně první zařízení, které mělo v podstatě stejné funkce jako má dnes router (tj. packet switch), byl Interface Message Processor (IMP). IMP byla zařízení, která propojovala jednotlivé části ARPANETu – první počítačová síť využívající přepínání paketů. Myšlenka routeru (ačkoliv se jim v té době říkalo brány) vznikla v mezinárodní skupině počítačových síťových vývojářů „International Network Working Group“ (INWG). V roce 1972 vznikla neoficiální skupina, která se zabývala technickými otázkami spojenými s propojováním různých sítí, a později se v témže roce stala podvýborem Mezinárodní federace pro zpracování informací (IFIP).\n\nIMP se od většiny předchozích paketových přepínačů lišil ve dvou směrech. Za prvé spojovaly různé typy sítí (například sériové linky a LAN). Za druhé se tato zařízení nijak nepodílela na vytváření spojení a nehrála ani žádnou roli při zajišťování spolehlivosti doručování zpráv, což zcela ponechávala na koncových bodech komunikace (i když tento nápad byl dříve již využit v sítích CYCLADES).\n\nÚmyslem detailnějšího zaměření na tuto myšlenku bylo vytvořit skutečný prototyp systému, jako součást dvou současných programů. První program, který položil základy dnešní TCP/IP architektury byl vytvořen agenturou DARPA. Druhý program, který zavedl PARC Universal Packet system, byl vyvinut firmou Xerox PARC pro hledání nových síťových technologií.\n\nPrvní Xerox routery byly uvedeny do provozu někdy na začátku roku 1974. První opravdový IP router byl vyvinut vývojářkou Virginia Strazisar z firmy BBN v období mezi rokem 1975 až 1976. Koncem roku 1976 sloužily tři PDP-11 (série 16-bit minipočítačů) propojené routery v experimentálním modelu internetu.\n\nPrvní multiprotokolové routery byly nezávisle vytvořeny skupinou vývojářů na MIT a Stanfordu v roce 1981; Stanfordský router byl vyvinut Williamem Yeagerem a MIT router Noelem Chiappem.\n\nFaktem je, že v současné době již většina počítačových sítí používá protokol IP. Multiprotokolové routery jsou už většinou zastaralé. Byly důležité v počátečních fázích vývoje počítačových sítí, kde byly hodně využívány jinými protokoly než byly TCP/IP. Routery, které zvládnou IPv4 i IPv6 jsou pravděpodobně multiprotokolové, ale v mnohem užším smyslu, než routery, které zpracovávaly AppleTalk, DECnet, Xerox a IP protokoly.\n\nV původní éře routování (od poloviny 70. až do 80. let) sloužily jako routry víceúčelové minipočítače. Přestože víceúčelové počítače mohou provádět směrování (routing), moderní high-speed routry jsou vysoce specializované počítače, většinou se speciálním hardware, který urychluje hlavní routovací funkce, jako je odesílání paketů a specializované funkce jako šifrování IPsec.\n\n"}
{"id": "34099", "url": "https://cs.wikipedia.org/wiki?curid=34099", "title": "Hračka", "text": "Hračka\n\nHračka je předmět používaný ke hře dětí, ale občas i dospělých. Slouží k upoutání pozornosti dítěte, jeho zabavení, ale také k rozvíjení jeho motorických a psychických schopností.\n\nHračky existují již po tisíce let. Panenky, zvířátka, vojáčci a miniatury nástrojů dospělých jsou nacházeny v archeologických vykopávkách od nepaměti. Inkové měli hračku na kolech i přesto, že jejich kultura dospělých kolo nepoužívala. Až do devatenáctého století patřilo k základní surovině pro výrobu hraček dřevo. Postupem času přibývaly hračky z kovu, porcelánu apod. S vynálezem moderních syntetických materiálů po druhé světové válce, se objevují panenky a další hračky z umělých hmot.\n\nZa zlatou éru hračkářského průmyslu je označován přelom 19. a 20. století. Holčičky dostávaly dárky, jako jsou různé typy panenek, kuchyněk nebo pokojíčků a dalších hraček, které mají děvčata připravit na budoucí úlohu hospodyněk a maminek. Pro chlapce se vyráběly hračky zaměřené technickým nebo vojenským směrem, např. vojáčci, vozíky, autíčka nebo konstrukční stavebnice.\n\nK historicky nejznámějším českým hračkám patří:\n\nV ČR je v současnosti (2018) registrováno přibližně 280 výrobců hraček, z nichž největší jsou Detoa Albrechtice, Moravská ústředna Brno, Mikro Trading, Dino Toys, Merkur Toys a Lena hračky. Přibližně 120 firem produkuje dřevěné hračky, 50 textilní a plyšové, 40 plastové a přibližně 20 společností vyrábí technické a kovové hračky. Dále se v České republice kompletují zahraniční hračky nadnárodních firem Lego, Simba, Ravensburger a Playmobil. Všichni čeští výrobci zaměstnávají dohromady přibližně 3600 zaměstnanců.\n\nČeská republika je největším evropským vývozcem hraček. V roce 2017 vyrobily české společnosti zboží v celkové hodnotě 3,05 miliardy korun, z nichž šly na vývoz hračky za 2,04 miliardy. Objem výroby i exportu každoročně kontinuálně stoupá, přičemž rok 2017 byl nejúspěšnějším od roku 2008. Kolem 70 % vývozu směřovalo do zemí Evropské unie, zejména do Německa, Nizozemska, Francie a na Slovensko; z ostatních zemí pak do Japonska, Spojených států, Izraele a Ruska.\n\nZ hlediska rozvoje dítěte jsou nejlepší hračky tvárné, stačí i pouhá hmota: písek, papír, plastelína, těsto, moderní formy tvarovacích hmot různého složení. Následují jednoduché kostky, potom stavebnice s různými druhy „zámků“, které udrží složený tvar. Nejznámější a velmi oblíbená je stavebnice Lego, která je variabilní a flexibilní v rámci několika velikostí (podle věkových kategorií). Především u těchto základních hraček platí, že pokud je dítěti věnována péče s předvedením různých možností tvorby, dokáže se dítě brzy účelně zabavit samo a aplikuje své poznatky v dalších podobných činnostech.\n\nModerní elektronické hračky, zvířátka a figurky jsou především poplatné vlně reklam a pokud nemají širší možnost hry (převlékání panenky, více programů např. Furby), dítě brzy omrzí nebo vyžaduje módnější záležitost. Jsou finančně nákladné a jejich vlastnictví má pro dítě především společensko-psychologický efekt.\n\nPožadavky na hračku lze definovat z různých hledisek:\n\n\n\n"}
{"id": "34104", "url": "https://cs.wikipedia.org/wiki?curid=34104", "title": "Petr Parléř", "text": "Petr Parléř\n\nPetr Parléř, německy \"Peter Parler\" (1332 nebo 1333 Kolín nad Rýnem nebo Švábský Gmünd – 13. července 1399 Praha), byl německo-český architekt, stavitel, kameník, sochař a řezbář, nejvýznamnější představitel rodiny Parléřů. Patří mezi nejvýraznější umělce evropské vrcholné gotiky vůbec, působil převážně v českých zemích.\n\nJeho otcem byl stavitel Heinrich Parler. Výraz \"parler\" (z latinského \"\"parlerius\"\", tj. doslova \"\"mluvčí\"\") ve středověké němčině znamenal \"palír\", tj. vedoucí stavby nebo také ten, který členům stavební huti vysvětluje záměry vedoucího mistra, tj. v dnešním slova smyslu tedy něco jako stavbyvedoucí. Hutě, v nichž členové rozvětvené rodiny působili (Petrův bratr Michael Parler pobýval i v Čechách a dalším bratrem byl Johann Parler der Ältere), byly po celé Evropě – v Norimberku, Kolíně nad Rýnem, Vídni, Basileji, Ulmu, Záhřebu a na dalších místech. Vzdělání získal v huti svého otce, jenž vedl stavbu kostela svatého Kříže (Heiligkreuzmünster) v Švábském Gmündu, nejstarší halový chrám na území jižního Německa, nazývaný též mariánským chrámem (Frauenkirche). \n\nOd roku 1336 stavěl Heinrich Parler také dóm v Augsburgu. Ve svých dvaceti letech pracoval Petr Parléř v této huti na stavbě kostela Panny Marie v Norimberku, jehož západní část založil Karel IV. Působil i na stavbě katedrály v Kolíně nad Rýnem, odkud si přivezl svoji první ženu, dceru kolínského kameníka Hamma. Doložen je i jeho pobyt při stavbě katedrály ve Štrasburku.\n\nS Karlem IV. se setkal na stavbě v Švábském Gmündu pravděpodobně v létě 1353. Po smrti Matyáše z Arrasu pokračoval od roku 1356 ve stavbě katedrály sv. Víta. Původní plány přepracoval, vystavěl chór katedrály, který překlenul síťovou klenbou, kapli sv. Václava, sakristii a věž. Kromě katedrály projektoval a podílel se na stavbě dalších památek. Byl to především kamenný most přes Vltavu (později nazvaný Karlův), Staroměstská mostecká věž a kaple Všech svatých na Pražském hradě; mimo Prahu pak kostel svatého Bartoloměje v Kolíně a kostel sv. Barbory v Kutné Hoře.\n\nV Praze si Parléř zakoupil dům na Hradčanech v dnešní Loretánské ulici, a později i další nemovitosti. Stal se respektovaným mistrem a váženým měšťanem. Byl zvolen městským radním (konšelem) hned ve dvou pražských městech – na Hradčanech a na Starém městě pražském. Stál v čele významné císařské stavební huti, kterou založil Matyáš z Arrasu. V jeho díle do roku 1406 pokračoval syn Jan, který huť vedl od roku 1398. Druhý syn Václav po vyučení v otcově huti v roce 1397 převzal řízení stavby jižní věže katedrály a později se stal vedoucím huti při stavbě Svatoštěpánského dómu ve Vídni. Ještě roku 1403 byl uváděn jako mistr na stavbě jižní věže dómu. Od roku 1402 byl v písemném styku se staviteli katedrály v Miláně, uváděn jako Maestro Wenceslao de Praga. \n\nPo Janově smrti převzal pražskou huť mistr zvaný Petrlík. Parléřovská huť v Čechách zanikla kolem roku 1419 v době husitských válek, i když určitá aktivita pod vedením mistra Petrlíka, jenž zemřel roku 1454, je zaznamenána při stavbě věže a trojlodí pražské katedrály ještě ve třicátých letech 15. století. Je pohřben v katedrále sv. Víta. \n\nprvní manželka Gertruda, dcera kameníka Bartoloměje z Hammu\ndruhá manželka Alžběta de Bur \n\n\n\n\n\n"}
{"id": "34109", "url": "https://cs.wikipedia.org/wiki?curid=34109", "title": "Rumunština", "text": "Rumunština\n\nRumunština, rumunsky \"limba română\", je románský jazyk s asi 25 miliony mluvčími, převážně v Rumunsku, v oblasti Vojvodina v Srbsku a v Moldavsku, kde se z historických a politických důvodů nazývá moldavština.\n\nPředtím, než v roce 106 dobyli zemi Římané a udělali z ní svoji provincii, bylo území dnešního Rumunska obydleno indoevropskými Dáky. Po příchodu Římanů se stala úředním jazykem lidová latina. Mezi lety 271 až 275 ztratili Římané nad územím kontrolu. Co se s latinsky mluvícím obyvatelstvem dělo potom, není známo.\n\nKvůli své geografické izolaci je rumunština pravděpodobně první románský jazyk, který se oddělil od latiny a až do moderní doby nebyl ovlivňován jinými románskými jazyky.\n\nJmenná morfologie rumunštiny je oproti ostatním románským jazykům konzervativní. Zachovala si skloňování, stejně tak jako střední rod. Slovesná morfologie zaznamenala stejný posun ke složenému perfektu a futuru jako v ostatních románských jazycích.\n\nDialekty rumunštiny byly sjednoceny pravděpodobně mezi 7. a 10. stoletím, kdy bylo území ovlivňováno byzantskou říší a slovanskými jazyky.\n\nRumunština je jediný románský jazyk, který nebyl ovlivňován římskokatolickou, ale pravoslavnou církví, tureckou a slovanskou kulturou.\n\nPočátky vědomé romanizace jazyka nacházíme koncem 18. století v díle sedmihradských řeckokatolických (uniátských) kněží, zvlášť Jana Samuela Kleina (též Clain, romanizováno na Ioan Micu). V Sedmihradsku byla církevní unie z 16. století, to jest podřízení pravoslavné církve pod římskou jurisdikci, poměrně úspěšná (asi pět procent rumunských věřících bylo a je „uniáty“). Propagace „latinského původu“ byla v zájmu rumunské uniátské elity, poskytovala totiž možnost zatlačovat řeckou, respektive slovanskou ortodoxii a stavět se jako „rovnocenná“ čelem ke katolickým Maďarům. I co se týče právního postavení „Valachů“ v habsburské říši, byla církevní unie i „znovunalezené románství“ výhodou. V gramatice sepsané Janem Kleinem-Micu i v jeho slovnících jsou místo slov, odvozených z jazyků slovanských, maďarštiny a turečtiny, novotvary (neologismy), tvořené na základě latiny. Latinská abeceda, která se rovněž začala používat v Sedmihradsku (Transylvánii), se po roce 1815 prosadila i v Moldavsku a Valašsku, kde do konce 19. století úplně vytlačila dosud používanou cyrilici. Od poloviny 19. století byla rumunština (valaština, moldavština) natolik očištěna podle francouzského a italského vzoru, že lze téměř hovořit o novém konstruování jazyka. To, co v dnešní rumunštině zní tak zřetelně „latinsky“, není tedy antickým dědictvím, nýbrž novou konstrukcí, vzniklou v 19. století. V Rumunsku i v Moldavsku dlouho přetrvával fenomén dvou národních jazyků, umělého spisovného a literárního jazyka a tradičního lidového jazyka. Na rozdíl od jiných zemí, kupříkladu Řecka, zde se však literární jazyk prosadil jako jazyk státní.\n\nPříklad romanizace jazyka v názvu \"rumunský jazyk\"\n\n\n\nMoldavština oproti rumunštině zachovala svůj originální název: \"Limba moldovenească\".\n\nDáčtina byl indoevropský jazyk, kterým mluvili staří Dákové. Byl to první jazyk, který ovlivnil latinu v Dákii.\n\nV dnešní rumunštině je okolo 300 slov, o kterých se předpokládá, že jsou z dáčtiny (např.: balaur=drak, brânză=sýr, mal=břeh).\n\nPřestože je většina rumunské gramatiky a morfologie založená na latině, jsou v ní jevy, které sdílí jen s ostatními jazyky v balkánském jazykovém svazu. Mezi sdílené jevy patří určitý člen následující po řídícím slovu, splynutí genitivu a dativu, způsob tvoření futura a perfekta a absence infinitivu.\n\nZdrojem slovanského vlivu je v největší míře staroslověnština, která byla až do 18. století liturgickým jazykem v Rumunsku, a také bulharština, ukrajinština a srbština. Až 20 % slovní zásoby je slovanského původu (např.: iubi=milovat, glas=hlas, nevoie=potřeba, prieten=přítel, da=ano), nicméně mnoho slovanských slov jsou archaizmy, takže se odhaduje, že slovanská slovní zásoba představuje dnes už jen 10 % moderního jazyka. Mezi další slovanské vlivy patří např. zachování původního latinského fonému /h/, který nezůstal v žádném jiném dnešním románském jazyce.\n\n\nOd 19. století si rumunština vypůjčuje mnoho slov z jiných románských jazyků, především francouzštiny a italštiny. Odhaduje se, že v rumunštině je kolem 38 % slov vypůjčených z italštiny a francouzštiny, takže spolu se slovy domácího původu tvoří kolem 80 % slovní zásoby slova s původem v latině.\n\nNěkterá latinská slova byla do rumunštiny přijata dvakrát, poprvé jako součást původní slovní zásoby a podruhé jako přejatá slova.\n\nNapř:\n\nRumunštinou se mluví hlavně v Rumunsku, Moldavsku, Maďarsku, Srbsku a Bulharsku.\n\nRumunština je oficiální jazyk Rumunska a Moldavské republiky, kde se lze z politických důvodů setkat i s označením moldavština (např. v ústavě, naopak na školním vysvědčení je uvedena rumunština). I podle jednoho z jazykových zákonů je rumunština a moldavština stejný jazyk.\n\nÚřady v Moldavské podněsterské republice (Podněstří) trvají na užívání ruské azbuky místo latinky. Existují však školy, které vyučují v latince. Lpění na užívání rumunštiny v azbuce je projevem rusifikace rumunskojazyčného obyvatelstva. Rodiče raději posílají své děti do ruských škol, kde se jim dostane výuky standardní ruštiny, místo do škol, kde děti naučí málo využitelný pravopis rumunštiny v azbuce.\n\nVe Vojvodině má oficiálně stejný status jako srbština, ale ve skutečnosti je tam méně důležitá.\n\nV ostatních částech Srbska a na Ukrajině mají rumunské komunity malá práva, co se týče ochrany a používání jejich jazyka.\n\nRumunština je jedním z pěti jazyků, které se používají bohoslužbách na Hoře Athos.\n\nDe facto existují čtyři „rumunské“ jazyky. Jen dva (rumunština / moldavština a makedorumunština) existují v písemné podobě.\n\n(Dako)rumunština – na sever od Dunaje (Rumunsko, Moldavsko, Ukrajina). (Dako)rumunština má pět nářečí:\n\n\nMakedorumunština (Arumunština) – Řecko, Severní Makedonie, Bulharsko, Srbsko, Albánie.\n\nMeglenorumunština – severní Řecko.\n\nIstrorumunština – Istrie, Chorvatsko.\n\nRumunská jména rozeznávají 3 rody (mužský, ženský a střední), 2 čísla (singulár a plurál) a 5 pádů (nominativ, akuzativ, dativ, genitiv a vokativ). Členy, většina adjektiv a zájmena se shodují se svým řídícím jménem.\n\nRumunština je jediný románský jazyk, jehož určitý člen se připojuje na konec jména a ne před slovo.\n\nRumunština má čtyři slovesné třídy a pět způsobů (indikativ, konjunktiv, imperativ, prezumptiv a supinum)\n\nRumunština má 7 samohlásek a 20 souhlásek.\n\nKvůli izolaci rumunštiny je hláskový vývoj odlišný od vývoje ostatních románských jazyků, ale některé změny sdílí s italštinou (např. [kl] > [kj] – lat. clarus > rum. chiar, it. chiaro) a dalmátštinou (např. [gn] > [mn] – lat. cognatus > rum. cumnat, dalm. comnut).\n\nMezi důležité hláskové změny patří:\n\nPrvní psaný záznam románského jazyka, kterým se mluvilo ve středověku na Balkáně, byla zapsána byzantským kronikářem v 6. století o vojenské expedici proti Avarům. Je to věta mezkaře doprovázejícího byzantská vojska „Torna, torna, fratre!“ (Vrať se, vrať se, bratře!), kterou zavolal na společníka, když uviděl, že z mezka spadl náklad.\n\nNejstarší psaný text v rumunštině je dopis z roku 1521, v němž Neacșu z Câmpulungu píše starostovi Brašova o hrozícím útoku Turků. Byl napsán cyrilicí jako většina tehdejších textů. Nejstarší text latinkou byl v 16. století napsán v Transylvánii podle konvencí maďarštiny.\n\nV pozdním 18. století rumunští učenci, majíce na paměti původ rumunštiny v latině, převzali italský pravopis a přizpůsobili ho rumunštině. Cyrilice se, i když stále méně, používala až do roku 1860, kdy byl pravopis poprvé normován.\n\nV Moldavské SSR se do roku 1989 používala upravená ruská cyrilice.\n\nPoznámky:\n\n"}
{"id": "34114", "url": "https://cs.wikipedia.org/wiki?curid=34114", "title": "Dagmar Havlová (podnikatelka)", "text": "Dagmar Havlová (podnikatelka)\n\nRNDr. Dagmar Havlová, CSc., rozená Ilkovičová (* 1. února 1951 Bratislava) je slovenská matematička, podnikatelka a švagrová Václava Havla, žena jeho bratra Ivana. Jejím otcem byl slovenský fyzik Dionýz Ilkovič.\n\nV médiích byla Dagmar Havlová nejčastěji zmiňována v souvislosti s majetkovými spory o pražské nemovitosti Palác Lucerna a Barrandovské terasy. Tyto nemovitosti získali bratři Václav a Ivan Havlovi v roce 1992 v restituci. Později Ivan Havel věnoval svůj podíl právě své manželce Dagmar.\n\nVáclav Havel prodal v roce 1997 svůj podíl v Paláci Lucerna za 200 milionů korun společnosti \"C.H.R.\", dceřiné společnosti Junkem ovládaného Chemapolu, která jej o dva roky později prodala Dagmar Havlové za pouhých 145 milionů korun. C.H.R. v roce 2001 zkrachovala.\n\nSprávce konkursní podstaty dospěl k názoru, že právě prodej Lucerny významně přispěl k pádu společnosti – Dagmar Havlová navíc ve skutečnosti zaplatila jen část peněz, zbytek tvořily zápočty pohledávek. Odprodaná část Lucerny tak byla zahrnuta do majetku, z něhož měly být uspokojovány nároky věřitelů. Havlová odmítla spolupracovat a následně byla obžalována z porušení povinnosti v řízení o konkurzu. V únoru 2004 byla v plném rozsahu zproštěna obžaloby, verdikt potvrdil v dubnu téhož roku odvolací soud.\nV případě Barrandovských teras naopak Dagmar Havlová svůj podíl odprodala své švagrové, herečce Dagmar Havlové.\n\nDagmar Havlová vlastní Biofarmu Košík v Košíku-Tuchomi v okrese Nymburk s chovem romanovských ovcí, pěstováním zeleniny a se sýrařskou výrobou.\n\nDagmar Havlová uzavřela smlouvu se sochařem Davidem Černým o instalaci jeho díla, žertovné plastiky \"Kůň\" z roku 1999, představující svatého Václava sedícího na břiše svého mrtvého koně (původně se nacházející na dolním konci Václavského náměstí). Socha je v současné době nainstalována v pasáži paláce Lucerna v Praze na Novém Městě. Součástí smlouvy je i dohoda, že dílo má viset v Pasáži Lucerna do té doby, dokud nebude v zemích Koruny české obnovena konstituční monarchie, neboť Dagmar Havlová je známa svými sympatiemi pro obnovu monarchie.\n\nZúčastnila se také několika expedic na základnu Eco Nelson do Antarktidy na ostrov Nelson, pod vedením Jaroslava Pavlíčka.\n\n"}
{"id": "34121", "url": "https://cs.wikipedia.org/wiki?curid=34121", "title": "Valja Stýblová", "text": "Valja Stýblová\n\nValja Stýblová (* 4. června 1922 Charbin v Číně) je česká spisovatelka, lékařka, bývalá československá politička za Komunistickou stranu Československa a poslankyně Sněmovny lidu Federálního shromáždění za normalizace.\n\nNarodila se v rodině legionáře, poměrně brzy se dostala do Prahy, kde absolvovala gymnázium. Poté vystudovala medicínu (1950), roku 1965 se stala docentkou a roku 1977 profesorkou neurologie. V roce 1973 byla jmenována vedoucí katedry neurologie a psychiatrie Lékařské fakulty hygienické Univerzity Karlovy, o rok později byla jmenována přednostkou Neurologické kliniky LFH UK a FNKV, kde pracovala od promoce až do důchodu v roce 1990.\n\nVe volbách roku 1981 zasedla za KSČ do Sněmovny lidu (volební obvod č. 31 – Rakovník, Středočeský kraj). Mandát obhájila ve volbách roku 1986 (obvod Praha 6 – severovýchod). Ve Federálním shromáždění setrvala do konce funkčního období, tedy do svobodných voleb roku 1990. Netýkal se jí proces kooptací do Federálního shromáždění po sametové revoluci.\n\nV roce 2007 obdržela Medaili Josefa Hlávky a v roce 2012 Cenu Josefa Hlávky.\n\nJejí dílo je ovlivněno její profesí lékařky.\n\n\nKnihy Valji Stýblové byly přeloženy do angličtiny, běloruštiny, bulharštiny, estonštiny, francouzštiny, litevštiny, lotyštiny, maďarštiny, němčiny, polštiny, ruštiny, slovenštiny, slovinštiny a španělštiny:\n\n"}
{"id": "34122", "url": "https://cs.wikipedia.org/wiki?curid=34122", "title": "Econnect", "text": "Econnect\n\nObčanské sdružení Econnect je nevládní nezisková organizace, která pomáhá ostatním organizacím neziskového sektoru v ČR využívat informační technologie a Internet a ve svém zpravodajství se zároveň věnuje dění, které se tohoto sektoru dotýká.\n\nEconnect nabízí nevládním organizacím připojení k Internetu, webhosting a redakční systém pro publikování na webu APC ActionApps (Association for Progressive Communications). Econnect je členem mezinárodní Asociace pro pokrokovou komunikaci \"(Association for Progressive Communications, APC)\".\n\nEconnect je zkratka \"Easy connection\". Vznik Econnectu byl v roce 1991 motivován potřebou ekologických iniciativ, soustředěných zejména kolem Zeleného kruhu, zkvalitnit vzájemnou komunikaci a zlepšit tak vzájemnou spolupráci. Nabídl jim tehdy úplně nové nástroje v podobě možnosti využití elektronické pošty a později i připojení k Internetu. Mimo akademické sítě byl mezi vůbec prvními providery v zemi, kdo tyto služby zprostředkovával. Přestože Econnect už dávno nespolupracuje pouze s ekologickými organizacemi, stále sleduje původní cíl: Je mostem mezi nevládními organizacemi, které jdou často ve své práci za stejným cílem různými cestami. Snaha vytvořit snadné spojení mezi organizacemi neziskového sektoru dala také Econnectu jméno.\n\n"}
{"id": "34128", "url": "https://cs.wikipedia.org/wiki?curid=34128", "title": "Stiban", "text": "Stiban\n\nStiban nebo antimonovodík, starší název stibin, je za normálních podmínek bezbarvý plyn pronikavého zápachu, trochu připomínajícího sulfan (sirovodík). Ve vodě je prakticky nerozpustný. Ochlazováním se mění na bezbarvou kapalinu a dále pak na bílou krystalickou látku, krystalující v ortorombické soustavě. Molekula stibanu má tvar trojbokého jehlanu, s atomem antimonu na vrcholu a s vodíkovými atomy v rozích podstavy tvaru rovnostranného trojúhelníku.\n\nPřipravuje se redukcí sloučenin trojmocného antimonu vodíkem ve stavu zrodu, např.\n\nnebo rozkladem antimonidu zinečnatého nebo hořečnatého působením kyseliny chlorovodíkové\n\nJe nestabilní, pomalu se rozkládá na prvky již za laboratorní teploty\n\nPři 200 °C je rozklad velmi rychlý, dekompozice je autokatalytická a může být až explozivní.\n\nSnadno se oxiduje na oxid antimonitý a vodu, zapálený hoří modrozelenavým plamenem:\n\nStiban je základem organoantimonitých sloučenin. Nejjednoduššími jsou methylstiban CHSbH, dimethylstiban (CH)SbH a trimethylstiban (CH)Sb. Nemají však větší význam.\n\nStiban se používá v elektrotechnickém průmyslu při výrobě mikroelektronických součástek pro nanášení stopových množství antimonu pomocí chemické depozice z plynné fáze.\n\nStiban je hořlavý plyn, který může explodovat ve směsi se vzduchem. Je vysoce toxický.\n"}
{"id": "34135", "url": "https://cs.wikipedia.org/wiki?curid=34135", "title": "Kristián Schröder", "text": "Kristián Schröder\n\nKristián Schröder, psán též \"Šreter\", \"Schrötter\" (1655, Goslar, Německo – 1. května 1702, Praha) byl císařský a královský malíř, správce a inspektor obrazárny na Pražském hradě, vladyka a malostranský radní.\n\nV rodném Goslaru se vyučil malířem a složil mistrovskou zkoušku. Od roku 1674 je doloženo jeho působení ve službách Jana Jiřího Jáchyma hraběte Slavaty v Jindřichově Hradci. Hrabě zastávající úřad nejvyššího hofmistra vyslal Schrödera na studijní pobyt do Říma a Benátek, kde Schröder byl v letech 1677–1679. Pro zdokonalení techniky navštěvoval římské akademie a byl žákem malíře a sochaře Cira Ferriho. Kromě vzdělávání měl pro hraběte malovat kopie vybraných obrazů. Po návratu pro něj Schröder namaloval rozměrný oltářní obraz v kostele Nejsvětější Trojice při později zaniklém paulánském klášteře v Klášteře, nejspíše v roce 1681.\n\nOd roku 1681 žil v Praze a v roce 1684 se stal inspektorem královské obrazárny v Praze a současně císařským a královským malířem. V témže roce se 15. května na Malé Straně oženil s paní Dorotou, rodným jménem Ledererovou, vdovou po radním písaři Janu Jankovičovi. V roce 1685 zakoupil dům U Zlaté sekery v dnešní Břetislavově ulici. Z manželství se narodila dcera Veronika, pokřtěná 9. října 1686 v malostranském kostele sv. Mikuláše. V roce 1691 pracoval na malbách Španělského sálu, později přestavěného a přemalovaného. Přátelil se s dalšími malíři, což dokládá jeho účast jako kmotra při křtu syna malíře Jana Jakuba Stevense ze Steinfelsu v roce 1696 či jako svědka na svatbě Izáka Godyna v roce 1700. V témže roce se vzdal funkce dvorního malíře. \n\nSchröder neoplýval tvůrčím nadáním, dokázal však zručně vytvářet kopie děl zahraničních mistrů 16. a a 17. století, což mu zajišťovalo obživu. Např. Gundakar z Ditrichštejna pro svůj nově vystavěný zámek v Libochovicích objednal v roce 1689 více než 42 kopií obrazů z hradčanské obrazárny, což byl v 17. století v Evropě obvyklý způsob vybavení zámku. Po smrti Gundakara v objednávce pokračoval nejvyšší císařský hofmistr Ferdinand z Ditrichštejna. Schröder dodal obrazy dle výběru dvorního šacmistra Leuxe, na kterých převažují mytologické scény včetně náboženství a žánrové malby. Původní kolekce Schröderových kopií je v současnosti rozdělená, na libochovickém zámku zůstalo 22 kopií. Dalších 17 kopií odvezl hrabě Jan Josef Herberstein, pozdější majitel zámku, na slovinský zámek Ptuj, kde jsou uchovávány. V některých případech nešlo o věrné kopie, protože kompozice dřevěného obložení stěn sálů zámku vyžadovala přibližně čtvercový formát obrazů a tedy nezbytnou úpravu kopií do tohoto formátu. Historička umění Eliška Fučíková považuje libochovické kopie za málo přitažlivé a rutinní obrazy. Zatímco je známá řada provedených kopií, není známo jediné samostatné malířské dílo, které by bylo možné Kristiánovi Schröderovi s jistotou připsat.\n\nNěkolik let po Schröderově smrti se jeho dcera Veronika Alžběta provdala 2. března 1707 v kostele sv. Mikuláše na Malé Straně za Jana Blažeje Santini-Aichela, otcova žáka, což odpovídalo tehdejším dobovým sňatkovým zvyklostem ve vztahu učedník–mistr.\n\nKristián Schröder se do historie zapsal především jako učitel dvou velikánů – malířství se u něj v letech 1683–1687 učil Petr Brandl a Jan Blažej Santini-Aichel, žákem byl i Václav Jindřich Nosecký. Jako správce hradní obrazárny mohl Schröder svým žákům představit italské mistrovské obrazy, které pro ně byly inspirací, zdrojem motivů a také díky malování kopií zdrojem obživy. Za učení Brandla nebyl Schröder ještě členem malířského cechu a neměl právo řádného školitele, Brandl byl osmým žákem, který se u něj nedoučil. Schröder nejspíše s ohledem na svou funkci u dvora necítil potřebu vstoupit do cechu malostranských malířů, což změnil svým vstupem až v roce 1694. \n\n"}
{"id": "34138", "url": "https://cs.wikipedia.org/wiki?curid=34138", "title": "Italské tažení", "text": "Italské tažení\n\nItalské tažení představuje hlavní část poslední fáze druhé světové války ve Středomoří, během které byla Osa systematicky vytlačována z oblasti, aniž by měla sebemenší šanci na zvrat. Zahrnuje tažení jednotek Spojenců napříč Sicílií a Apeninským poloostrovem.\n\nItalské tažení zahájila Invaze na Sicílii (Operace Husky), která začala v noci z 9. na 10. července 1943, a po ovládnutí tohoto ostrova spojenci pokračovalo vyloděním přímo na Apeninském poloostrově v září téhož roku (první britské a kanadské jednotky se vylodily 3. září, hlavní fáze operace byla zahájena 9. září). Počáteční drtivé úspěchy Spojenců byly usnadněny váhavostí Italů, kteří postrádali bojové nadšení a hodlali od Německa zběhnout, a hrubými chybami Hitlera, který většinu použitelných jednotek Osy ve Středomoří nechal nahnat do předem ztracené bitvy o Tunisko, odkud už je nedokázal dostat, takže v prvních fází bojů, zejména na Sicílii, neměla Osa dost jednotek na jakýkoliv smysluplný boj.\n\nSpojenci zpočátku relativně rychle postupovali, ale postupem času, zejména po kapitulaci Itálie a rychlém obsazení severní a střední části Apeninského poloostrova německými jednotkami, se podoba bojů silně změnila. Němci, jimž velel maršál Albert Kesselring, obratně využívali hornatou krajinu střední Itálie k zdržovacím a ústupovým bojům. Tento postup byl potenciálně velice riskantní, pokud by se Spojenci rozhodli provést větší vylodění hluboko v jejich týlu a frontové jednotky prostě odříznout (na tuto možnost Kesselring Hitlera opakovaně upozorňoval), ovšem Spojenci se o to vážně pokusili jen jednou (viz vylodění u Anzia) a celá operace skončila takovým neúspěchem, že se už o nic podobného znovu nepokusili.\n\nBoje v Itálii tak trvaly až do konce války, v době jejího ukončení se trosky Kesselringových jednotek nacházely v Pádské nížině a bránily zbytky Gótské linie.\n\nSpojenecká invaze na Sicílii (krycí název Operace Husky) začala 10. července 1943 a skončila 17. srpna téhož roku. Během této doby Spojenci vytlačili jednotky Osy z ostrova. Což umožnilo otevřít lodní linky přes středozemní moře. Ve svém důsledku operace vedla také ke svržení italského vůdce Benita Mussoliniho.\n\n3. září 1943 ráno se přes Messinský průliv začaly přepravovat 5. britská a 1. kanadská divize 8. britské armády pod velením Bernarda Montgomeryho. Po hladkém vylodění spojenecké jednotky téměř beze ztrát obsadily Reggio di Calabria a okamžitě zahájily postup na sever. 9. září 1943 se v okolí Salerna začala vyloďovat 5. americká armáda generála Marka Clarka. Celá operace byla nanejvýš riskantní. V prvním sledu se vylodily pouze 3 pěší divize. To znamenalo, že počítáme-li 2 pěší divize generála Montgomeryho, které ale byly daleko na jihu, v Itálii bylo 5 spojeneckých divizí, proti nimž stálo 18 divizí nepřítele.\n\nZačátkem zimy se Němci stáhli na Gustavovu linii na jih od Říma, kde hodlali využít přirozeného defenzivního terénu Apeninského poloostrova k co největšímu zpomalení spojeneckého postupu na sever. Američané se v lednu 1944 neúspěšně pokusili prolomit německou obranu vyloděním u Anzia v týlu Gustavovy linie. V téže době začala namáhavá a zdlouhavá bitva o Monte Cassino. Spojenci podnikli celkem čtyři útoky, avšak teprve v květnu se Polákům podařilo v tomto boji dobýt vítězství. 4. června vstoupili spojenečtí vojáci do Říma. Němci zatím v pořádku ustoupili na Gótskou linii, protínající italský poloostrov mezi Pisou a Rimini. Churchill věřil, že rychlý postup přes severní Itálii by Spojencům umožnil proniknout k Vídni. Nicméně do začátku zimy 1944 spojenecké armády nedokázaly zdolat německý odpor.\n\nVe dnech 26.–28. prosince 1944 přešly německo-italské jednotky v prostoru Garfagnana do protiútoku. Jednalo se o první frontové nasazení italských jednotek republiky Saló, které do té doby vedly protipartyzánské operace nebo se podílely na strážní a pořádkové službě. Vojsko Osy zastihlo Američany nepřipravené, způsobili jim ztráty přes 1000 padlých a zajmuli 300 vojáků, především Afroamerického původu. I když mussoliniovská propaganda garfagnanskou ofenzívu nafoukla do ohromných rozměrů (přirovnávajíc ji k probíhající německé protiofenzivě v Ardenách) a bezpochyby se jednalo o taktický úspěch, zvrátit průběh války to nemohlo.\n\nZačátkem dubna 1945 zahájili Spojenci ofenzívu, během níž překročili řeku Pád a dobyli severoitalská města. Nedlouho nato dopadli italští partyzáni prchajícího Mussoliniho, jenž byl 28. dubna zastřelen. V Itálii válka oficiálně skončila kapitulací zdejších německých sil 2. května.\n"}
{"id": "34143", "url": "https://cs.wikipedia.org/wiki?curid=34143", "title": "Doba temna", "text": "Doba temna\n\nDoba temna, zkráceně také temno, označuje doby útlaku nebo beznaděje. Společnost je tak utlačovaná nebo izolovaná („uzavřená“), že zdánlivě neexistuje nic jiného než právě ono „temno“.\n\nPojem doba temna bývá také spojován s obdobím pobělohorským (po roce 1620), kdy bylo v Čechách a na Moravě vyhlášeno obnovené zřízení zemské a povoleno pouze katolické náboženství. Během tohoto období odešlo do exilu cca 150 tisíc až 200 tisíc českých protestantů včetně osobností světového významu, jako byl Jan Ámos Komenský.\n\nV českých zemích označuje doba temna také tu část českých kulturních dějin (17. a 18. století), o kterou se pod vlivem negativního osvícenského hodnocení historikové a obrozenci příliš nezajímali. Termín zpopularizoval zvláště román \"Temno\" Aloise Jiráska, ve kterém však období nelíčí jednostranně jen jako násilnou rekatolizaci a germanizaci českého národa, jak se mu později přisuzovalo. Jirásek termín „temno\" převzal z tehdejších historických spisů. Historik Václav Vladivoj Tomek např. napsal: \"„Časové od bitvy bělohorské až do druhé polovice panování královny Marie Terezie, bezmála půldruhého století, byli dobou nejhlubšího snížení národu českého. ... Za čtyřicetiletého panování královny Marie Terezie začalo se konečně v rozličném ohledu zase rozbřeskovati po dlouhé tmě, ve kteréž byla země česká ponořena od velikého převratu bělohorského.\"\"\n\nPojmem doba temna (anglicky \"Dark ages\") se často označuje období ekonomického a kulturního úpadku v Evropě po zániku Římské říše, tj. zhruba pátého do desátého (někdy se udává až do třináctého) století, tj. raný středověk.\n\n\n"}
{"id": "34146", "url": "https://cs.wikipedia.org/wiki?curid=34146", "title": "Karel Havlíček", "text": "Karel Havlíček\n\nJméno Karel Havlíček má více známých nositelů:\n\n"}
{"id": "34154", "url": "https://cs.wikipedia.org/wiki?curid=34154", "title": "Páčidlo", "text": "Páčidlo\n\nPáčidlo -neboli také pajsr či pajcr- je pomocný pracovní nástroj určený pro rozebírání navzájem spojených částí. Jedná se obvykle o kovovou tyč s jedním zahnutým a zploštělým koncem (nebo i oběma ohnutými konci - což je tzv. es-hák), někdy opatřeným štěrbinou - pro odstraňování hřebíků. Páčidla se užívá jako jednoduché páky k oddělování dvou navzájem spojených předmětů od sebe, kupř. k odstraňování hřebíků z dřevěných součástí. Páčidla se běžně užívají k otevírání dřevěných předmětů spojených navzájem hřebíky (kupř. dřevěné bedny či krabice). Větší páčidla se využívají také pro některé demoliční práce: vytrhávání prken, oddělování jednotlivých konstrukčních prvků (např. cihel), či k rozbíjení měkčích předmětů. Mohou být také používána pro nadzdvihování těžkých předmětů.\n\nPáčidlo obyčejně bývá vyrobeno z oceli, ale může být také vyrobeno z dražšího titanu, který je lehčí, nemagnetický a nedělá jiskry při nárazu.\n\nV herní sérii Half-Life je páčidlo základní zbraní, kterou třímá hráčem ovládaná postava, Gordon Freeman. Stalo se také populárním symbolem v Half-life fanouškovské kultuře.\n"}
{"id": "34176", "url": "https://cs.wikipedia.org/wiki?curid=34176", "title": "Zdena Frýbová", "text": "Zdena Frýbová\n\nZdena Frýbová (30. srpna 1934, Praha – 22. února 2010 Praha) byla česká spisovatelka a novinářka. Užívala také pseudonym Zdena Redlová.\n\nSvou profesní kariéru zahájila v deníku Práce. Dále publikovala v různých českých a slovenských periodikách. V roce 1992 založila nadaci Robin, jejímž cílem je pomáhat bezprizorním a týraným zvířatům. Název nadace je inspirován psím hrdinou jedné z jejích nejúspěšnějších knih.\n\nPatřila ke spisovatelům, kteří se cenzuře kontroverzních témat v době reálného socialismu vyhnuli absolutně nepolitickým psaním. Často se u ní vyskytuje tematika z lékařského nebo vědeckého prostředí. Ve většině svých děl se soustřeďovala na pracovní problematiku, propojovala psychologické, kriminalistické a reportážní postupy. Často se inspirovala profesními romány Arthura Haileyho.\n\nPodle její prózy vznikla televizní inscenace \"Uzavřený pavilon\" (1991).\n\nJeště před listopadem 1989 dokončila román \"Mafie po česku aneb Jeden den Bohuslava Panenky\", v němž otevřeně kritizovala poměry předlistopadového Československa zejména v souvislosti s korupčním chováním politických prominentů tehdejšího režimu. Aby mohla být tato kniha vůbec vydána, musela na základě pokynu předlistopadové cenzury přepracovat konec románu tak, aby hlavní hrdina, představitel „předlistopadové mafie“, nakonec skončil za mřížemi, čímž mělo být dokázáno, že bez ohledu na všechny negativní jevy zmíněné v románu nakonec zvítězí spravedlnost a právo. Román nakonec vyšel až v roce 1990, a to včetně doslovu napsaného ještě před listopadem, v němž se končící normalizační režim ústy literární publicistky Zdeňky Bastlové snažil kritiku obsaženou v románu co nejvíce zjemnit a relativizovat.\n\nPo změně společenských poměrů začala ve svých dílech i v rozhovorech pro média (zejména Právo) velmi otevřeně akcentovat politická témata.\n\nJejí texty ústy hrdinů románů nadále kritizovaly předlistopadový režim, zároveň však nezakrývaly velké autorčino zklamání nad skutečností, že zločiny socialismu zůstaly nepotrestány a že prominenti tehdejšího režimu se často velmi snadno zorientovali v nových podmínkách a na svou předlistopadovou kariéru navázali kariérou ještě úspěšnější. Jako důkaz přináší román \"Mafie po listopadu aneb Ryba smrdí od hlavy\", který volně navazuje na román \"Mafie po česku aneb Jeden den Bohuslava Panenky\" a v němž hlavního hrdinu „osvobozuje“ (na základě rozsáhlé amnestie Václava Havla udělené počátkem roku 1990 dvěma třetinám všech tehdejších vězňů) a otevírá mu dveře do polistopadového podnikání, ale i organizovaného zločinu.\n\nVe svých románech autorka nijak neskrývala své levicové názory, které kombinovala s velmi tvrdou kritikou korupce a organizovaného zločinu v raném porevolučním období. Hrdinové jejích románů často propadají beznaději, že „všechno je špatně“; názory tohoto typu často zaznívají zejména v psychologicko-kriminálních románech \"Polda\" a jeho volném pokračování \"Polda a jeho soudce\", ale i ve spíše rodinně a humoristicky laděných románech \"Malinkatý kretén\" nebo \"Robin Druhý a jeho rodina\" (volné pokračování bestselleru \"Robin\").\n\nZemřela v únoru 2010 na kardiologické klinice Fakultní nemocnice Motol v Praze po dlouhé vážné nemoci.\n\n\n"}
{"id": "34178", "url": "https://cs.wikipedia.org/wiki?curid=34178", "title": "Pilot (rozcestník)", "text": "Pilot (rozcestník)\n\nPilot se užívá v těchto významech:\n\n\n"}
{"id": "34180", "url": "https://cs.wikipedia.org/wiki?curid=34180", "title": "Barbarossa", "text": "Barbarossa\n\nPojem Barbarossa znamená z latiny \"Rudovous\". Známe ho v těchto souvislostech:\n\n"}
{"id": "34181", "url": "https://cs.wikipedia.org/wiki?curid=34181", "title": "Kapodastr", "text": "Kapodastr\n\nKapodastr (z italského Capo D'Astro) je posuvný barré pražec, jedná se o druh příslušenství k drnkacím strunným nástrojům, nejčastěji ke kytaře, také však k mandolíně a banju, který slouží k rychlému a dočasnému přeladění nástroje. Jedná se většinou o svěrku, která se upevňuje na krk nástroje. Tím stiskne všechny struny na určitém pražci a zvýší tak jejich tón o příslušnou výšku. Jednodušší, kolíková konstrukce kapodastrů umožňuje neúplným nasazením vynechat stisknutí jedné či dvou krajních strun. Kapodastr používají především rockoví a folkoví zpěváci, zvláště pro přizpůsobení kytary zpěvu. Hudební experimentátoři používají speciální kapodastry aplikovatelné na libovolný počet strun.\n\n"}
{"id": "34183", "url": "https://cs.wikipedia.org/wiki?curid=34183", "title": "Seznam světového dědictví v Evropě: Albánie až Chorvatsko", "text": "Seznam světového dědictví v Evropě: Albánie až Chorvatsko\n\nToto je seznam památek světového dědictví UNESCO v Evropě. Pro obsáhlost je Seznam světového kulturního a přírodního dědictví v Evropě rozdělen do čtyř částí seřazených abecedně podle států, které zařazení lokality do Seznamu navrhly. Tato část obsahuje státy od Albánie po Chorvatsko, následující přehled památek je platný k datu 10. 7. 2019.\n\nU každé položky je uveden český název, oficiální anglický název dle seznamu UNESCO, stručná charakteristika a odkaz na základní zdůvodnění zápisu dle UNESCO. Číslo v odkazu je současně číslo, pod kterým je lokalita vedena v Seznamu. Položky seznamu u jednotlivých zemí jsou řazeny podle roku zápisu do Seznamu. V souladu s oficiálním seznamem UNESCO je Izrael a celé území Turecka řazeno mezi evropské země.\n\n\n\n\n\n\n\n\n\n\n\n\n\n\n\n\n"}
{"id": "34184", "url": "https://cs.wikipedia.org/wiki?curid=34184", "title": "Seznam světového dědictví v Evropě: Irsko až Moldavsko", "text": "Seznam světového dědictví v Evropě: Irsko až Moldavsko\n\nToto je seznam památek světového dědictví UNESCO v Evropě.\n\nPro obsáhlost je Seznam světového kulturního a přírodního dědictví v Evropě rozdělen do čtyř částí seřazených abecedně podle států, které zařazení lokality do Seznamu navrhly. Tato část obsahuje státy od Islandu po Maltu, seznam památek je platný k datu 10. 7. 2019. \n\nU každé položky je uveden český název, oficiální anglický název dle seznamu UNESCO, stručná charakteristika a odkaz na základní zdůvodnění zápisu dle UNESCO. Číslo v odkazu je současně číslo, pod kterým je lokalita vedena v Seznamu. Položky seznamu u jednotlivých zemí jsou řazeny podle roku zápisu do Seznamu. V souladu s oficiálním seznamem UNESCO je Izrael a celé území Turecka řazeno mezi evropské země.\n\n\n\n\n\n\n\n\n\n\n\n"}
{"id": "34186", "url": "https://cs.wikipedia.org/wiki?curid=34186", "title": "Seznam světového dědictví v Evropě: Německo až Rusko", "text": "Seznam světového dědictví v Evropě: Německo až Rusko\n\nToto je seznam památek světového dědictví UNESCO v Evropě.\n\nPro obsáhlost je Seznam světového kulturního a přírodního dědictví v Evropě rozdělen do čtyř částí seřazených abecedně podle států, které zařazení lokality do Seznamu navrhly. Tato část obsahuje státy od Německa po Ruskou federaci. Následující přehled je aktuální k 10. 7. 2019. \n\nU každé položky je uveden český název, oficiální anglický název dle seznamu UNESCO, stručná charakteristika a odkaz na základní zdůvodnění zápisu dle UNESCO. Číslo v odkazu je současně číslo, pod kterým je lokalita vedena v Seznamu. Položky seznamu u jednotlivých zemí jsou řazeny podle roku zápisu do Seznamu. V souladu s oficiálním seznamem UNESCO je Izrael a celé území Turecka řazeno mezi evropské země.\n\n\n\n\n\n\n\n\n"}
{"id": "34187", "url": "https://cs.wikipedia.org/wiki?curid=34187", "title": "Demolice", "text": "Demolice\n\nDemolice je opak ke konstrukci, tedy bourání budov a jiných staveb.\n\nPro domy vysoké jen dvě nebo tři podlaží je demolice snadným procesem. Stavba je jednoduše zbourána bagrem nebo buldozerem. Demolice ve větších výškách se provádí několika způsoby.\n\nBourací hydraulické nůžky jsou nejvhodnějším a nejekonomičtějším řešením demolice pro svou možnost práce v různých polohách a díky výraznému snížení hladiny otřesů. Dle použitého materiálu je možné oddělit například střešní rámy, celé rámy oken, zábradlí a mnohá další od ostatních použitých konstrukcí. To vše lze přímo nakládat na dopravní prostředky nebo dále třídit na různé deponie. Pro minimalizování šíření prachu ze suti se místo demolice skrápí. To dovoluje provádět bourací práce i v hustě obydlených místech. Takto prováděná technologie zaručuje maximální bezpečí při odstraňování staveb, či konstrukcí a hlavně tolik důležitý ohled na ekologii při celém průběhu demolice.\n\nK demolici lze použít i demoliční kouli, která je rozhoupána směrem k bočním stranám budovy. Demoliční koule jsou zvláště efektivní proti zdivu. Tento proces je hodně pomalý, nicméně operátor demoličního vybavení je v bezpečné vzdálenosti od padajících trosek sutin. V poslední době se tato technika používá jen zřídka, právě kvůli pomalému procesu.\n\nVysoké a rozměrné budovy, protáhlé komíny a stále více i malé struktury jsou také bourány za pomoci výbušnin respektive odstřelem. Vozovky, chodníky, betonové opěrné stěny a jim podobné stavby menších rozměrů lze bourat pomocí pneumatických kladiv neboli sbíječek. U velkých ocelových a jiných staveb s kovovým skeletem (např. tovární haly, mostní konstrukce, zemědělská sila apod.) lze použít technologie řezání plamenem neboli řezání kyslíkem.\n"}
{"id": "34189", "url": "https://cs.wikipedia.org/wiki?curid=34189", "title": "Seznam světového dědictví v Evropě: Řecko až Vatikán", "text": "Seznam světového dědictví v Evropě: Řecko až Vatikán\n\nToto je seznam památek světového dědictví UNESCO v Evropě.\n\nPro obsáhlost je Seznam světového kulturního a přírodního dědictví v Evropě rozdělen do čtyř částí seřazených abecedně podle států, které zařazení lokality do Seznamu navrhly. Tato část obsahuje státy od Řecka po Vatikán. Následující přehled památek je aktuální k datu 10. 7. 2019.\n\nU každé položky je uveden český název, oficiální anglický název dle seznamu UNESCO, stručná charakteristika a odkaz na základní zdůvodnění zápisu dle UNESCO. Číslo v odkazu je současně číslo, pod kterým je lokalita vedena v Seznamu. Položky seznamu u jednotlivých zemí jsou řazeny podle roku zápisu do Seznamu. V souladu s oficiálním seznamem UNESCO je Izrael a celé území Turecka řazeno mezi evropské země.\n\n\n\n\n\n\n\n\n\n\n\n\n\n"}
{"id": "34194", "url": "https://cs.wikipedia.org/wiki?curid=34194", "title": "Nitrid boritý", "text": "Nitrid boritý\n\nNitrid boritý (BN) je anorganická sloučenina patřící mezi nitridy. Je isoelektronový s uhlíkem. Hexagonální modifikace má strukturu podobnou grafitu, ale na rozdíl od něj jsou jednotlivé vrstvy uloženy tak, že atomy boru se nacházejí pod atomy dusíku z vyšší vrstvy. Vzdálenost mezi vrstvami je 333 pm. Na rozdíl od grafitu je BN bezbarvý, poměrně nereaktivní a je to elektrický izolant. Reakcí s fluorem poskytuje fluorid boritý a dusík, s kyselinou fluorovodíkovou reaguje na tetrafluoroboritan amonný (NHBF). Zahříváním hexagonálního BN na teplotu 1 800 °C při tlaku 8 500 GPa v přítomnosti alkalických kovů získáme kubickou (krychlovou) modifikaci. Při nižší teplotě vzniká wurtzitová modifikace BN.\n\n"}
{"id": "34196", "url": "https://cs.wikipedia.org/wiki?curid=34196", "title": "Jan Patočka", "text": "Jan Patočka\n\nJan Patočka (1. června 1907 Turnov – 13. března 1977 Praha) byl jeden z nejvýznamnějších českých filosofů 20. století. Zabýval se fenomenologií, filosofií dějin, filosofickým dílem J. A. Komenského, T. G. Masaryka a E. Husserla, českou literaturou, uměním a kulturou. Patočkovo dílo a jeho osobnost výrazně ovlivnily soudobé české myšlení, zejména v kruzích nezávislé inteligence a disentu 60. až 80. let. Byl jedním z prvních mluvčích Charty 77.\n\nK jeho početným žákům patří mj. V. Bělohradský, V. Borecký, T. Halík, L. Hejdánek, P. Kouba, D. Kroupa, L. Menzel, J. Michálek, J. Němec, Z. Neubauer, R. Palouš, M. Petříček, Z. Pinc, Petr Rezek, J. Sokol a mnoho dalších.\n\nNarodil se jako třetí ze čtyř synů klasického filologa a pedagoga Josefa Patočky, dva z jeho bratří se také stali vysokoškolskými profesory. Jeho otec choval velkou úctu k Masarykovi a Hostinskému, za jejichž žáka se považoval. Po maturitě v Praze se roku 1925 zapsal ke studiu slovanské filologie, romanistiky a filosofie na Filozofické fakultě UK. V roce 1928 při studijním pobytu v Paříži se poprvé setkal s Edmundem Husserlem. Roku 1931 promoval prací \"Pojem evidence a jeho význam pro noetiku\" u J. B. Kozáka a stal se jeho asistentem. Jako stipendista Humboldtovy nadace v roce 1933 studoval u Husserla a Martina Heideggera ve Freiburgu fenomenologii a navázal celoživotní přátelství s Husserlovým asistentem Eugenem Finkem.\n\nPodílel se na založení \"Cercle philosophique de Prague\", stal se jeho českým sekretářem a v roce 1936 se habilitoval prací \"Přirozený svět jako filosofický problém\", která ovlivnila české filosofické prostředí na mnoho let. Od roku 1937 byl redaktorem časopisu \"Česká mysl\", spoluorganizoval Husserlovy přednášky v Praze a po jeho smrti (1938) se přičinil o záchranu jeho pozůstalosti.\n\nPo uzavření českých vysokých škol v roce 1939 učil na gymnáziu a vydal několik knížek jako přípravu pro budoucí studenty university; koncem války byl nasazen na stavbě. V roce 1945 se vrátil na UK, ale už roku 1949 ji musel opustit a krátce přednášel v Brně. Od roku 1950 pracoval v Ústavu T. G. Masaryka, pak ve Výzkumném ústavu pedagogickém, kde připravoval první vydání Komenského \"Všenápravy\". Od roku 1964 byl editorem ve Filosofickém ústavu AV, absolvoval přednáškové pobyty ve Francii, v Belgii a v Německu, roku 1968 se podruhé vrátil na UK, byl jmenován profesorem, ale roku 1972 byl penzionován. Roku 1971 získal čestný doktorát Technické univerzity v Cáchách, nedostal však povolení k vycestování. Roku 1973 odjel na mezinárodní filozofický kongres ve Varně, jeho vystoupení však bylo přerušeno a měl pak zákaz cestovat i publikovat. Jeho přednášky v bytových seminářích byly významnými událostmi jinak vcelku šedého kulturního života 70. let.\n\nV roce 1976 organizoval petici za propuštění mladých hudebníků kapely Plastic People a stal se (spolu s Václavem Havlem a Jiřím Hájkem) jedním z prvních mluvčích Charty 77 (1. ledna 1977). Občanské angažmá v „Chartě 77“ mu jistě ukrátilo život a zároveň získalo určitou proslulost, zejména v zahraničí.\n\nSvými posledními texty k Chartě 77 jí vtiskl výrazný občanský a mravní charakter (v duchu své vlastní filosofie). Již 5. ledna a šestkrát mezi 10. a 17. lednem byl dlouze vyslýchán StB. Další mnohahodinový výslech podstoupil 3. března po setkání s nizozemským ministrem zahraničí Maxem van der Stoelem, k němuž došlo 1. března. Po tomto posledním vyčerpávajícím výslechu byl v noci hospitalizován s podezřením na infarkt a v nemocnici posléze zemřel na mozkovou mrtvici, k níž u něho došlo v noci z 10. na 11. března. Jeho pohřeb se stal významnou událostí protikomunistického odporu, proto byl záměrně manipulován a rušen, aby přišlo co nejméně lidí a nebylo slyšet proslov. Nejdříve bylo měněno datum a hodina pohřbu a přímo při pohřbu létala nad hřbitovem policejní helikoptéra a na Markétě tůrovali příslušníci Rudé hvězdy plochodrážní motocykly. Nekrolog četl Ladislav Menzel, který v červenci následujícího roku předčasně zemřel. V letech 1977–1989 vyšlo v samizdatu 27 svazků „Archivního souboru“ Patočkova díla.\n\nAčkoli se předpokládalo, že neexistuje žádný videozáznam s profesorem Patočkou, francouzská televize INA věnovala v roce 2018 pražskému Archivu Jana Patočky záznamy rozhovorů s filosofem z doby, kdy byl mluvčím Charty 77. Jde pravděpodobně o jediné dochované záběry Patočky.\n\n\n\n\n\nHlavní část Patočkova rozsáhlého, i když často torzovitého díla je věnována fenomenologii, kde navázal na Husserlův objev \"přirozeného světa\" (\"Lebenswelt\") naší bezprostřední, naivní zkušenosti (v protikladu k racionálnímu světu vědy), snažil se spojit odkaz Husserlův a Heideggerův a zkoumal pojem pohybu. Lidský život chápe Patočka jako trojí pohyb: pohyb zakotvení či přijetí, pohyb práce a boje, a konečně pohyb průlomu či pravdy. Rozvinul také Platónovu myšlenku \"péče o duši\", která je podle něho vlastním jádrem evropské identity a jedinečnosti. Pokoušel se vytvořit novou filosofii dějin a \"Kacířské eseje o filosofii dějin\" (1975) se staly jeho nejznámějším a nejčastěji překládaným dílem. Řada dalších prací se týká filosofického významu J. A. Komenského a filosofie výchovy, ale také českých dějin, literatury, divadla a umění vůbec. Patočka byl také vynikající překladatel a do češtiny přeložil např. Hegelovu \"Fenomenologii ducha\" a \"Estetiku\", díla Herderova, Schellingova nebo Mikuláše z Kusy, naopak z češtiny do němčiny převedl \"Boží Duhu\" J. Durycha.\n\nHabilitační práce (1936), v níž Patočka navazuje na myšlenky pozdního Husserla. Snaží se odkrýt původní přirozenou zkušenost člověka se světem. Absence této přirozené zkušenosti vede k vnímání světa pouze pod zorným úhlem vědy, která však rezignovala na pochopení světa v jeho celku, místo toho jej tříští do mnoha nepřehledných dílčích oborů. Tento stav vnímání světa nakonec vede k rezignaci na otázku po smyslu lidské existence ve světě a k pasivní odevzdanosti osudu bez sebemenších známek odpovědnosti. Kniha je rozdělená do dvou částí. První část tvoří text z roku 1936 (Patočka ve své analýze přirozeného světa vychází zejména z Husserlovy transcendentální fenomenologie). Druhá část byla napsána o 33 let později jako obsáhlý dodatek ke druhému vydání této knihy (autor vychází v mnohých případech z Heideggera, přičemž kritizuje Husserlovu absolutní reflexi pro její mimosvětskost). Právě v této druhé části je objasněn problém tří existencionálních pohybů lidské existence (které jsou de facto rozpracováním filosofie M. Heideggera v jeho \"Bytí a čase\"):\n(všude důraz na proces, jehož původcem je člověk jednající a rozvrhující ve světě a v dějinách).\n\nV tomto útlém spisku, který, ač byl napsán počátkem 50. let, vyšel (mimo samizdat) teprve v roce 1990, se Patočka snaží nabourat tradiční představu chápání metafyziky jako představu o strnulých, nečasových a věčně jsoucích entitách (idejích). Místo toho se snaží předložit jakousi \"negativní metafyziku\", která tvrdí, že ideje jsou veskrze transcendentní, neuchopitelné a především odpředmětňující, nemají v sobě kladný obsah, spíše jsou věčným \"záporným plus\", které překračuje každý daný obsah. Na základě těchto myšlenek kritizuje Patočka každý pozitivní nárok na pravdu jakožto uchopení toho ideji vlastního a následné ovládnutí světa, přisvojení si pravdy a vytvoření ideologie. Tvrdí totiž, že člověk je bytostí svobodnou, důstojnou, ovládající (ve smyslu vědy, ve smyslu chápání se předmětů, jejich popisování a ovládání), ale také pokornou a sloužící jakémusi vyššímu principu, který se nikdy neukáže ve své celkovosti. Ukazuje tak člověka jako bytost neustále hledající, bytost otázky a filosofie.\n\nPráce z roku 1975 pohlíží na filosofii dějin z hlediska tří pohybů lidské existence. Na úsvit dějin se dívá jako na prožívání mytické, samozřejmé skutečnosti, jež později ovládl \"logos\", rozum, racionalita. Ta původně znamenala snahu pochopit člověka a svět, od 16. století však na pochopení a vnitřní formování člověka rezignuje a soustředí se na vnější svět, který se navíc snaží spíš ovládnout než pochopit. Tento vývoj vedl k jednostrannému rozvoji techniky a nakonec vyústil ve století válek a velkých otřesů. Člověk by měl proto sám sebe a svůj život nahlédnout jako bytí v celku, v celkové souvislosti jeho smyslu a jeho bytostné vztaženosti ke smrti. Jedině tak budeme moci bojovat proti pravdám, které se nám vnucují zvenčí, a jedině tak dosáhneme života ve spravedlivé \"polis\" a budeme umět žít „život v pravdě“.\n\nJen malá část Patočkova díla mohla vyjít za jeho života doma. Pětisvazkový výbor vyšel v 80. letech v Německu. Deset knih bylo přeloženo do francouzštiny, další do angličtiny, italštiny, španělštiny a řady dalších jazyků. Od roku 1996 vychází česky v nakladatelství ΟΙΚΟΥΜΕΝΗ edice \"Sebrané spisy Jana Patočky\" (do roku 2014 vyšlo 16 svazků).\n\n\n\n"}
{"id": "34205", "url": "https://cs.wikipedia.org/wiki?curid=34205", "title": "Apollo 9", "text": "Apollo 9\n\nLet Apollo 9 byl třetím pilotovaným letem programu Apollo, 29. letem kosmické lodě z naší planety. V jeho průběhu se uskutečnil první pilotovaný let lunárního modulu. Let byl v COSPARu katalogizován s označením 1969-018A.\n\n\nPři letu Apolla 9 byl poprvé vyzkoušen pilotovaný let LM – lunárního modulu. Původní scénář (podrobněji viz popis letu Apollo 8) předpokládal, že pilotování lunárního modulu a manévry s ním budou vyzkoušeny na oběžné dráze kolem Země při dvou testech – D a E.\n\nTest D se měl uskutečnit na nízké oběžné dráze kolem Země, kam měla být kompletní kosmická loď Apollo vynesena dvěma raketami Saturn 1B, z nichž jedna měla vynést posádku v lodi skládající se z velitelského a servisního modulu, zatímco druhá raketa měla na oběžnou dráhu vynést lunární modul. Po testu D měl následovat test E s podobnými úkoly plněnými na eliptické oběžné dráze kolem Země s apogeem 7400 km (4600 mil). K testu E mělo být použito cílového scénáře startu, t.j. celý komplet kosmické lodi Apollo měla na oběžnou dráhu vynést raketa Saturn 5.\n\nVzhledem k zařazení původně neplánovaného letu, který posléze uskutečnilo Apollo 8, byl test D modifikován. Uskutečnil se na nízké oběžné dráze kolem Země, ale nebyly k němu použity dvě rakety Saturn 1B, nýbrž celý komplet vynesla na oběžnou dráhu jedna raketa Saturn 5.\n\nPo letu Apolla 7 byla pro let do vesmíru řada na posádce velitele McDivitta, jež byla připravována k uskutečnění testu D. Vzhledem k cílům, pro něž byla připravována, se McDivittova posádka nezúčastnila mimořádně naplánovaného letu Apolla 8, ale pokračovala ve výcviku pro let Apolla 9, jehož cíle byly velmi blízké původnímu scénáři testu D.\n\n\n\n"}
{"id": "34206", "url": "https://cs.wikipedia.org/wiki?curid=34206", "title": "Rilke", "text": "Rilke\n\nRilke, Rilkeová: může být\n"}
{"id": "34207", "url": "https://cs.wikipedia.org/wiki?curid=34207", "title": "Bipolární afektivní porucha", "text": "Bipolární afektivní porucha\n\nBipolární porucha (BAP), známá také jako maniakální deprese (MD) nebo pod starším označením maniodepresivní psychóza (MDP), maniodeprese (MD) je závažná duševní porucha, při níž se střídá stav mánie a deprese. Je vážnou klinickou a nozologickou jednotkou v klasifikaci nemocí (F31). Současná psychiatrie (2002) se v nomenklatuře vyhýbá pojmu nemoc a termínu psychóza; užívá pojem „porucha“. Deprese při bipolární poruše se léčí jinak než monopolární deprese. O sebevraždu se statisticky pokusí okolo 50 % nemocných s bipolární poruchou, přičemž až 20 % z nich čin dokoná.\n\nVýznamnou charakteristikou bipolární poruchy je změna nálady. Bipolární porucha se projevuje střídáním mánie (manická epizoda) a deprese (bipolární deprese). Depresivní nebo manická fáze může při jednom cyklování trvat několik dnů až týdnů, někdy i měsíců. Může nastat ultrarychlé cyklování (5–364 cyklů za rok), někdy dokonce cyklování ultradiální (více než 365 cyklů za rok, tedy dva nebo dokonce více cyklů za den). Epizody mánie a deprese nejsou nepřetržité, objevuje se mezi nimi tzv. bezpříznakové období (V tom období nejsou přítomny ani příznaky mánie, ani příznaky deprese.).<br>\nSmíšená epizoda BAP je charakteristická rychlým cyklováním stavů mánie a deprese (v hodinách nebo dnech), přičemž se mezi nimi nemusí vyskytovat bezpříznakové období. Nemocný tedy ze stavu mánie propadá ihned do deprese a naopak.\n\nPříznaky deprese: hluboké stavy smutku, snížená energie, pesimismus, pokles zájmu, plačtivost, poruchy spánku (nespavost nebo naopak přílišná spavost), poruchy chuti k jídlu (nechutenství nebo naopak přejídání), výrazná unavitelnost, neschopnost prožívat radost (anhedonie), apatie, nízké sebehodnocení, pocity viny a sebeobviňování, pokles výkonnosti, nerozhodnost atp. Tyto symptomy můžou vyústit až k pocitům bezvýchodnosti situace, k beznaději, myšlenkám na smrt až k sebevražednému jednání.<br>\nNebezpečí sebevraždy kulminuje v době, kdy deprese odeznívá, a postižený se svému okolí již jeví bez příznaků (získává sílu o sebevraždu se pokusit).\n\nPříznaky mánie: zvýšená euforie, nepřiměřeně veselá až bujará nálada, zvýšené sebevědomí a sebehodnocení, grandiozita (velikášství), přeceňování svých schopností, zrychlené myšlení, zrychlená řeč a psychomotorické tempo, zrychlené pohyby, iritabilita (vysoká iritabilita znamená, že člověk se snadno rozzlobí, podráždí a je netrpělivý), vztahovačnost, mrzutost, ztráta sociálních zábran, vyvolávání konfliktů, snížení chuti k jídlu, snížená potřeba spánku a zvýšení libida, přičemž bývá přítomné i zvýšené riziko abúzu (zneuživání) alkoholu nebo drog. Postižený může být nebezpečný sobě i svému okolí, protože jedná impulzivně (Např. nadměrně utrácí a půjčuje si peníze, nic pro něho není (velký) problém, navazuje stále nové vztahy, může být promiskuitní, může mít pocity nadřazenosti a nezastavitelnosti atp.)<br>\nKdyž jsou příznaky mánie mírné, mluvíme o tzv. hypománii. Když naopak zesílí, mohou se manifestovat další symptomy, např. bludy (paranoidní chování, velikášství aj.), halucinace (sluchové, zrakové i jiné) atp. připomínající psychotické a schizofrenní onemocnění, přičemž halucinace je poruchou vnímání, kdežto blud je poruchou myšlení.\n\nVýrazný rozdíl mezi jednotlivými stavy je, že při epizodě mánie se člověk cítí zcela zdráv, často přestává užívat (vhodné, potažmo předepsané) léky, a proto většinou ani nevyhledává pomoc, zatímco při atace deprese většinou cítí nebo ví, že se s ním něco děje, a tudíž mnohem častěji vyhledá pomoc právě během depresivní epizody.\n\n\nDiagnóza deprese<br>\nJe přítomno nejméně 5 z uvedených příznaků, přičemž alespoň jeden musí být příznak (1) nebo (2). Léčbu však vyžadují i nemocní s neúplným obrazem deprese.\n\nDiagnóza mánie<br>\nJsou přítomny 3 nebo více z uvedených příznaků:\n\nBipolární afektivní porucha postihuje přibližně 1 % populace. Rozvoj se obvykle projeví v období okolo 20 let věku. Nejsou známy jednoznačné příčiny vzniku. Vědci se domnívají, že bipolární porucha je způsobena kombinací genetických vlastností a následným chováním v prostředí. 30 až 50 % pacientů s bipolární poruchou má traumatické zážitky z dětství nebo vyrůstali v nepříznivém prostředí, ve kterém zažili týrání či zneužívání. Izraelsko-americký genetik Eran Elhaik předložil hypotézu, že k vysvětlení příčiny vzniku může být použita teorie alostatického zatížení a že akumulace perinatálních a prenatálních stresorů má neurotoxické důsledky pro zdraví ústící v bipolární poruchu. Bipolární porucha běžně vypukne při dlouhodobém extrémním stresu.\n\nCykly depresivních a manických episod se vracejí a mohou se projevovat častěji, přičemž narušují život postiženého i jeho okolí včetně jeho nejbližších, rodinu, školu, práci a celkově život ve společnosti. Pacienti postižení bipolární poruchou jsou nevyzpytatelní. Depresivní epizody mohou plynule přejít v mánii a naopak. Mezi jednotlivými epizodami (atakami) může být různě dlouhá doba bez příznaků, tzv. remise.\n\nBipolární porucha často souvisí s jinými poruchami, například poruchami osobnosti. Příkladem může být hraniční porucha osobnosti (hraniční typ emočně nestabilní osobnosti), která se také projevuje střídáním nálad, obvykle ale v kratších časových úsecích, např. hodinách nebo dnech. Je otázka, jestli jde o skutečnou komorbiditu (tedy současný výskyt dvou různých nemocí), nebo podobnost příznaků. DSM (diagnostický systém používaný v USA) řadí obě poruchy vedle sebe do tzv. poruch „bipolárního spektra“. Dále jde o narcistickou poruchu v širším slova smyslu, tedy osobnost s nestabilní regulací pocitu vlastní hodnoty. Tato nestabilita má různé projevy, od narcistické poruchy osobnosti v užším smyslu, jak je laicky dobře známá (přesvědčení o vlastní výjimečnosti a nadřazenosti, neempatické a sobecké chování, upevňování pocitu vlastní hodnoty na úkor ostatních atp.), přes depresivní poruchu osobnosti, kdy je sebehodnocení naopak trvale patologicky snížené, střídání pocitů zvýšené a snížené vlastní hodnoty a s tím i nálad, až po aktivity, které se mohou podobat projevům BAP nebo v ně přecházet.\n\nV léčbě bipolární afektivní poruchy se nejčastěji využívá farmakoterapie na stabilizování akutní manické nebo depresivní epizody společně s psychoterapeutickými postupy a psychoedukací.\nTerapie spočívá:\n\nLéčba je většinou dlouhodobá, přičemž i přes léčbu ataka obvykle odezní až po mnoha týdnech, nebo i po několika měsících. U řady nemocných je nutné, aby psychofarmaka, která brání nástupu ataky, užívali celoživotně.<br>\nProtože pacient neví, kdy se může ataka deprese a nebo mánie znovu projevit, je důležité, aby dodržoval léčebný plán, díky kterému je BAP dobře zvládnutelná. Může tak opět získat kontrolu nad svým životem a zásadně změnit kvalitu svého života.\n\nPoznámka: Léčba bipolární poruchy antidepresivy je kontroverzní. Při užívání antidepresiv existuje riziko zhoršení průběhu onemocnění s přesmyky do hypománie, mánie či smíšené epizody nebo navození rychlého cyklování (příp. ultrarychlého cyklování, a to někdy dokonce cyklování ultradiálního). Nejdůležitějším psychofarmakem pro osoby trpící touto poruchou jsou stabilizátory nálady.\n\nSeznam encyklopedicky významných osob trpících bipolární poruchou:\n\nOdborná, populárně-naučná<br>\n\nBeletrie<br>\n\n\n"}
{"id": "34218", "url": "https://cs.wikipedia.org/wiki?curid=34218", "title": "Kilián Ignác Dientzenhofer", "text": "Kilián Ignác Dientzenhofer\n\nKilián Ignác Dientzenhofer (1. září 1689 Praha – 18. prosince 1751 Praha) byl český architekt a stavitel německého původu, představitel vrcholného baroka, pátý syn stavitele Kryštofa Dientzenhofera.\n\nNavštěvoval jezuitské gymnázium na Malé Straně, po jeho ukončení studoval na pražské univerzitě filozofii a matematiku. U svého otce se vyučil stavitelství a kolem roku 1707 odešel na zkušenou do ciziny, zejména do Vídně. 2. února 1719 se v kostele sv. Jiljí v Praze na Starém městě oženil s Annou Cecilii Popelovou.\n\nVe Vídni se seznámil s barokní tvorbou architekta Johanna Lucase von Hildebrandta, byl však ovlivněn také F. Borrominim a rovněž stavitelem J. B. Santinim-Aichlem. V pozdní fázi své tvorby spolupracoval se svým zetěm Anselmem Luragem.\n\nPracoval převážně na zakázkách šlechty a církevních institucí. Na jeho počest byly pojmenovány např. Dienzenhoferovy sady v Praze.\n\n\n\n\n"}
{"id": "34222", "url": "https://cs.wikipedia.org/wiki?curid=34222", "title": "Ferdinand Porsche", "text": "Ferdinand Porsche\n\nFerdinand Porsche (3. září 1875 Vratislavice nad Nisou () – 30. ledna 1951 Stuttgart) byl konstruktér automobilů, známý především konstrukcí populárního „lidového vozu“ (Volkswagen) později známého jako VW Brouk. Je také konstruktérem několika typů německých obrněných vozidel.\n\nKonstrukcí automobilů se zabýval též jeho syn Ferry Porsche, který založil továrnu Porsche a konstruoval stejnojmenné sportovní vozy.\n\nNarodil se 3. září 1875 ve Vratislavicích nad Nisou a žil tam do svých 18 let. V jeho rodném domě v ulici Tanvaldská 38 je dnes muzeum věnované jeho osobě (otevřeno r. 2016). Byl synem Antona Porsche, majitele klempířské dílny, který byl zároveň zástupcem starosty, zakladatelem hasičského sdružení, předsedou veteránů a okresního svazu hasičů.\n\nPo ukončení školní docházky v roce 1889 otec chtěl, aby Ferdinand začal pracovat v jeho dílně; ten si však vyvzdoroval, aby mohl navštěvovat kurzy elektrotechniky na průmyslové škole v Liberci. Praktické využití elektřiny bylo na konci 80. let novým technologickým fenoménem, který Ferdinanda Porscheho fascinoval. Elektrifikoval rodný dům a kdykoliv se v liberecké továrně bratrů Ginzkeyových objevil problém s elektroinstalací, Porsche byl zavolán k jeho vyřešení.\n\nV osmnácti letech odešel do učení do Spojených elektrických podniků a.s. ve Vídni, předtím se tato firma jmenovala Bélla Egger&Co, ještě později se přejmenovala na Brown Boveri. V této firmě potkal svou životní partnerku - rodilou Vídeňanku Louise Kaes. Porsche ve firmě začal úplně od píky, ve volném čase navštěvoval univerzitní elektrotechnické přednášky. Za poměrně krátkou dobu se vypracoval na vedoucího zkušebního provozu a prvního asistenta v oddělení výpočtů.\n\nV roce 1898 objednala C. K. dvorní továrna na výrobu kočárů, firma Lohner, elektromotor pro automobil. Porsche se s nadšením pustil do projektování a jeho styky se s Lohnerem natolik zintenzivnily, že firma Porscheho požádala, zda by se nechtěl stát jejím zaměstnancem - Porsche tuto nabídku přijal.\n\nPorsche vytvořil revoluční konstrukční řešení, pro které se vžil název \"systém Lohner-Porsche\". V obou předních kolech automobilu byly zabudovány elektromotory o výkonu 2,5 koňských sil.\n\nJelikož na počátku 20. století byly benzínové motory velmi nespolehlivé, málo účinné, hlučné a s nečistým chodem, koncepce Lohner-Porsche vzbudila mnoho pozornosti, zlomila několik rychlostních rekordů a elektromobily Lohner byly vystavovány i na Světové výstavě v Paříži v roce 1900, kde získaly zlatou medaili.\n\nPostupně se začaly ukazovat nevýhody elektromobilů - zejména složité nabíjení akumulátoru. Porsche přišel s novou koncepcí benzínovo-elektrického vozu, kdy elektřinu pro elektromotory vyráběl benzínový motor. To na čas jeho elektrovozy zachránilo.\n\nV roce 1906 koupil Porscheho patenty Emil Jellinek. Společně se společností Daimler Motoren Gesellschaft založil akciovou společnost\n\"Société Mercedes Electrique,\" která se měla stát výhradním zadavatelem výroby elektromobilů pro společnost Austro-Daimler s továrnou ve Wiener Neustadtu. Nabídl Porschemu místo technického ředitele továrny Austro-Daimler. Porsche tuto nabídku akceptoval - u Lohnera mu začali vyčítat, že žádá pro svůj výzkum příliš mnoho peněz. Na základě Porscheho patentů Austro-Daimler začaly vyrábět hybridní benzínovo-elektrické vozy.\n\nV létě 1907 vyslala společnost Porscheho hybridní automobily na prestižní Mezinárodní císařskou cenu vyhlašovanou císařským autoklubem. Vozy naprosto propadly - nedostaly se ani přes kvalifikaci. Byly příliš těžké a jiným automobilkám se navzdory obtížím podařilo zkonstruovat výkonnější benzínové motory. Neúspěch zapříčinil pád společnosti \"Société Mercedes Electrique\" a její kapitál přešel do firmy Austro-Daimler.\nPorsche se tak musel začít soustředit na konstrukci spalovacích motorů. Už v roce 1906 navrhl model Maja. Postupně ho vylepšoval a roku 1909 bylo rozhodnuto, že auto se bude účastnit Ceny prince Heinricha, kde ovšem propadlo. To však Porscheho nezlomilo a navrhl nové koncepce. Ročník 1910 byl pro Porscheho fenomenálním úspěchem, protože vozy Austro-Daimler obsadily první tři místa.\n\nKrátce po válce se na přání svého přítele hraběte Saši Kolowrata rozhodl sestrojit nový lehký závodní vůz. Čtyři vozy typu Sascha o váze pouhých 598 kg odstartovaly poprvé 2. dubna 1922 na závodě Targa Florio na Sicílii. V kategorii sériových vozů do 1100 cm³ se na prvních dvou příčkách umístili jezdci právě s tímto vozem, Fritz Kuhn s časem 8:19:48 a Lambert Pöcher s časem 8:20:37.\n\nFirmu opustil v roce 1923 pro neshodu o koncepci výroby vozů. Několik měsíců poté nastupuje jako šéfkonstruktér firmy Daimler ve Stuttgartu, kde sestrojil mnoho závodních automobilů, dominujících závodům 20. let. Zkonstruoval rovněž první luxusní limuzínu firmy Mercedes-benz s osmiválcovým motorem, model W 08 (\"Nürburg\"), která měla ukončit hegemonii vozů Horch v této kategorii. V období 1928-1939 se bylo vyrobeny necelé 4 000 vozů, Jeho konkurent prodal v letech 1926 až 1934 asi 12 000 kusů Horch 8. Přes zastaralou koncepci se jednalo o nejdéle vyráběný model Mercedes ve dvacátých a třicátých letech.\n\nV roce 1929 přestoupil do konkurenční společnosti Steyr-Werken, která však po roce vlivem hospodářské krize zkrachovala.\n\n25. dubna 1931 založil firmu ' v níž zaměstnal řadu špičkových inženýrů. V ní vznikly první projekty nového lidového vozu (německy '). Měl to být vůz s cenou pod 1 000 říšských marek. V červnu roku 1934 uzavřela Porscheho firma smlouvu na výrobu tohoto vozu s Říšským svazem automobilového průmyslu. V roce 1938 začala výstavba továrny na výrobu lidových vozů ve Wolfsburgu (dnes sídlo firmy Volkswagen). Vzhledem k začínající válce se ale místo lidového vozu začala vyrábět jeho vojenská verze KdF-82 zvaný též Kübelwagen. Porsche navrhl také několik typů obrněných vozidel (stíhač tanků Ferdinand, a pouze do prototypu dovedený supertěžký tank Maus).\n\nFerdinand Porsche byl členem NSDAP. Členem se stal v roce 1937. U SS dosáhl hodnosti SS-Oberführer a za jeho činnost mu byl v roce 1944 propůjčen prsten s umrlčí lebkou (Totenkopfring). Byl také nositelem Válečného záslužného kříže bez mečů (Kriegsverdienstkreuz).\n\nV listopadu 1945 byl Ferdinand Porsche pozván do Francie jejími politickými představiteli a bylo mu navrženo, aby nadále pracoval a navrhoval vozy Volkswagen ve Francii a aby v rámci válečných reparací přesunul vybavení svých továren do Francie. Vzhledem k rozporům ve francouzské vládě a averzi představitelů francouzského automobilového průmyslu z tohoto plánu sešlo ještě dříve, než se stihl uskutečnit. Podle některých zdrojů se od začátku jednalo o léčku Francouzů, kteří se snažili takto jej dostat na území Francie. Následně byl Ferdinand Porsche zatčen jako válečný zločinec a umístěn do vazby v Dijonu. Ač zatčen a držen ve vazbě, nebyl postaven před soud a po zaplacení, francouzskými úřady požadované, horentní sumy 62 000 amerických dolarů byl z vazby propuštěn a bylo mu dovoleno vycestovat. Rok po jeho propuštění z vazby, v září 1948, ho francouzský tribunál pro válečné zločiny shledal ve smyslu vznesených obvinění nevinným a případ ukončil. Kauce vyplacená za účelem jeho propuštění nebyla Porscheho rodině nikdy vrácena.\n\nPo dobu jeho nepřítomnosti řídil rozbíhající se výrobu vozu Volkswagen Brouk jeho syn Ferry, který zároveň připravoval výrobu sportovních vozů Porsche ve vlastní továrně. Ve svých prvních sportovních vozech ale využil řady dílů Brouka.\n\nFerdinand Porsche zemřel krátce po svých 75. narozeninách na následky mrtvice ve Stuttgartu, pohřben je v Zell am See.\n\nZajímavostí je, že od vzniku Československa až do roku 1935 byl Ferdinand Porsche československým občanem, byť v Československu prakticky nepobýval.\n\nFirma jeho syna Ferryho Porsche, společnost Dr. Ing. h. c. F. Porsche AG je dnes jedním z nejznámějších výrobců sportovních vozů. Jeho dcera Louise Piëchová (1904–1999) vedla v letech 1952 až 1971 obchodní společnost Porsche Holding Österreich, která jako jediná výhradně zastupuje firmu Volkswagen v Rakousku. Jeho vnuk F.A. Porsche zkonstruoval model Porsche 911 a založil firmu Porsche Design GmbH. Další jeho vnuk Ferdinand Piëch byl od 1993 do 2002 předsedou představenstva koncernu Volkswagen. V září 2005 převzala firma Porsche AG celkem 18,5 % kmenových akcií firmy Volkswagen AG, později se však díky financím situace obrátila a v dnešní době spadá Porsche pod společnost Volkswagen.\n\nObyvatelé města Vratislavic si v roce 2013 vzpomněli, že Porsche byl v SS a NSDAP a proto se rozhodli peticí, že veškeré cedule připomínající rodáka odstraní. Kvůli tomu automobilka Porsche odvezla 3 vozy, které byly vystaveny ve zdejší expozici. Spekulovalo se, že automobilka celou expozici zruší.\n\nRodný dům Ferdinanda Porscheho odkoupila Škodovka a zřídila v něm muzeum. Muzeum bylo otevřeno veřejnosti 11. listopadu 2016. \n\n\n\n"}
{"id": "34229", "url": "https://cs.wikipedia.org/wiki?curid=34229", "title": "Brjansk", "text": "Brjansk\n\nBrjansk (rusky Брянск) je město na západě evropské části Ruské federace na řece Desna, 379 km jihozápadně od Moskvy. Je správním střediskem Brjanské oblasti. Žije zde obyvatel.\n\nPrvní zmínka o Brjansku (nazývaném tehdy Дебрянск) je z roku 1146, ale jako osada existoval snad již od konce 10. století - první zmínky o osídlení pochází z roku 985. Brjansk se stal součástí Černigovského knížectví, a to až do jeho porážky tataromongolskými nájezdníky v roce 1239. V roce 1249 vzniklo Brjanské knížectví v čele s prvním historicky doloženým brjanským knížetem Romanem Michajlovičem. Romanův syn Oleg, který knížectví převzal po svém otci ale vstoupil do mnišského stavu a Brjanské knížectví se stalo součástí knížectví Smolenského. Od roku 1356 až do konce 15. století byl Brjansk součástí Litvy. Poté se již natrvalo stal součástí Ruska, s výjimkou období mezi 6. říjnem 1941 a 17. zářím 1943, kdy ho během 2. světové války obsadili nacističtí vojáci. Ve městě samém i v jeho okolí mělo významnou roli partyzánské hnutí, Brjansk sám bývá nazýván městem partyzánské slávy. Původní název města Дебрянск je odvozen od дебри - hlubokých neprostupných lesů, obklopujících město.\n\nAdministrativně se město skládá ze čtyř městských částí (районов) - Sovětského, Běžického, Fokinského a Volodarského. Architektura města je dána jeho rozložením na březích Desny a přilehlých návrších, jednotlivé městské částí proto budí spíše dojem souměstí, než komplexní městské zástavby. Dvě největší strže byly přemostěny umělými písečnými rvy (дамбами), spojujícími nejvýznamnější náměstí Sovětského rajónu (площадь Партизан, площадь Ленина, Октябрская площадь).\n\nMěsto bylo vždy významným centrem dopravního a těžkého strojírenství - vyráběly se zde lokomotivy, vagóny, traktory i nákladní automobily. Mnohé z místních strojírenských závodů jsou i významnými zbrojovkami. Ve městě se vyrábí i chladicí technika (včetně chladicích železničních vozů a „chladírenských sekcí“ - pojízdných odpalovacích stanovišť raket), stavební a silniční stroje a technologie pro sušení obilí. Chemický průmysl je zastoupen fosforitovým závodem, lehký průmysl výrobou látek, obuvi a nábytku.\n\n\nMěsto je významným dopravním uzlem, ležícím na křížení magistrál, spojujících Moskvu s Evropou a Ukrajinou a Sankt-Petěrburg s jižními oblastmi Ruska. Brjansk je největším železničním uzlem centrálního regionu Ruské federace (s výjimkou Moskvy, která se do centrálního regionu nezahrnuje). Uzel je rozdělen do dvou nádraží - Brjansk-1 Orlovskiy je určeno pro dopravu cestujících, Brjansk-2 Lgovskiy se specializuje na nákladní přepravu a překládku. V Brjansku se kříží šest železničních tratí.\n\nBrjansk leží na křižovatce silnic M3 (Moskva-Kyjev), M13 (Brjansk-Kobrin, s dalším napojením na dálnici M1 Moskva-Minsk-Brest) a A141 (Orel-Roslavl). Brjanská silniční síť je tvořena celkem 336 silnicemi a ulicemi o celkové délce přes 800 km.\n\nV Brjansku bylo v roce 1994 vybudováno nové letiště se statusem mezinárodního 3/B dle IATA, staré letiště ve městě je nyní rozvojovou plochou. Letiště je vybaveno pro osluhu letadel Аn-12, Аn-24, Jak-40, Тu-134, Тu-154, Boeing 737 a menších. Helioport může obsluhovat všechny typy vrtulníků. Délka VPD 170/350 je 2400 m, šířka 42 metrů. Letiště leží v koridoru R-22.\n\nMěstská hromadná doprava je tvořena autobusy (33 linek o celkové délce 430 km, cca 200 autobusů) a trolejbusy (17 linek o celkové délce 385 km, 130 trolejbusů). Nezvyklá délka linek je dána topografií města a jeho rozdělením na tři relativně vzdálené městské celky. Kromě městskou správou provozované veřejné dopravy má Brjansk hustou síť „maršrutek“ - podnikatelsky provozovaných velkokapacitních taxi (mikrobusů miniautobusů) s pevně stanovenou trasou jízdy. Počet těchto linek kolísá mezi 50 a 60.\n\n\nDle údajů městské administrativy za rok 2005\n\nBrjansk má v současné době 4 vysoké školy a 14 filiálek vysokých škol:\nz filiálek jsou nejvýznamnější\n\nStudijní kapacita vysokých škol přesahuje 50000 míst ve 200 studijních oborech. V systému středního školství má Brjansk 16 specializovaných učilišť (12 566 studentů) a 14 středních škol a lycejí (7511 studentů). Municipální vzdělávací systém se skládá z celkem 188 vzdělávacích zařízení, tvořených 76 obecnými školami (včetně jednoho lycea a 4 gymnázií), 98 předškolních zařízení a dvou učňovských škol.\n\n"}
{"id": "34232", "url": "https://cs.wikipedia.org/wiki?curid=34232", "title": "SNK Evropští demokraté", "text": "SNK Evropští demokraté\n\nSNK Evropští demokraté (SNK ED) je politická strana, vzniklá na začátku roku 2006 (podpis slučovací smlouvy 28. ledna) sloučením politického hnutí SNK sdružení nezávislých (vzniklo v roce 2000) a strany Evropští demokraté (vznikla v roce 2002).\n\nPolitické hnutí Sdružení nezávislých kandidátů (SNK) bylo zaregistrováno Ministerstvem vnitra ČR v srpnu 2000. Vzniklo jako formální volební subjekt nezávislých starostů pro volby do krajských zastupitelstev, neboť voleb se dle zákona nemohli nezávislí kandidáti ani jejich sdružení zúčastnit. Prvním předsedou SNK se stal Milan Marko. V krajských volbách v roce 2000 stihlo SNK podat kandidátku jen ve třech krajích (Budějovický, Jihlavský a Ostravský), ale ve všech uspělo a celkem získalo 16 mandátů.\n\nV roce 2002 se hnutí Sdružení nezávislých kandidátů (SNK) přejmenovalo na Sdružení nezávislých (SN) a pod tímto názvem získalo ve volbách do Poslanecké sněmovny PČR v roce 2002 pátý nejvyšší počet hlasů, a sice 2,78 %. Ve volbách do Senátu PČR v roce 2002 nominovalo hnutí 13 kandidátů, uspěli dva - Václava Domšová (obvod č. 48 – Rychnov nad Kněžnou) a Josef Novotný (obvod č. 51 – Žďár nad Sázavou). Sdružení nezávislých uspělo také v komunálních volbách v roce 2002, v rámci celé ČR získalo 5,31 % hlasů, což představovalo 5,01 % mandátů.\n\nV březnu 2003 se konal celostátní sněm, kde byl novým předsedou zvolen Igor Petrov. Sdružení nezávislých (SN) také schválilo další změnu svého názvu, a to na SNK Sdružení nezávislých (SNK).\n\nVe volbách do Evropského parlamentu v roce 2004 se SNK Sdružení nezávislých spojilo se stranou Evropští demokraté. Tato koalice získala 11,02 % hlasů, což znamenalo 3 mandáty (za SNK uspěli Josef Zieleniec a Tomáš Zatloukal).\n\nV krajských volbách v roce 2004 získalo SNK celkem 13 mandátů v krajích Středočeském (společná kandidátka s Evropskými demokraty, 2 mandáty SNK + 1 mandát ED), Jihočeském (3 mandáty), Plzeňském (2 mandáty), Královéhradeckém (3 mandáty) a na Vysočině (3 mandáty).\n\nVe volbách do Senátu PČR v roce 2004 nominovalo hnutí 11 kandidátů, uspěl jediný - Igor Petrov (obvod č. 73 – Frýdek-Místek).\n\nPolitická strana Evropští demokraté (ED) byla zaregistrována Ministerstvem vnitra ČR v červenci 2002 a byla vedena bývalým pražským primátorem Janem Kaslem.\n\nUspěla v komunálních volbách v roce 2002 v Praze (vystupovala také pod názvem Demokraté Jana Kasla). V celopražském zastupitelstvu získala druhý nejvyšší počet mandátů, a to 15 křesel (12 za Evropské demokraty + 3 za jiné subjekty). V pražských městských částech pak uspělo 81 osob, z toho 48 bylo nominanty Evropských demokratů.\n\nVe volbách do Evropského parlamentu v roce 2004 se Evropští demokraté spojilo se stranou SNK sdružení nezávislých. Tato koalice získala 11,02 % hlasů, což znamenalo 3 mandáty (za ED uspěla Jana Hybášková).\n\nV krajských volbách v roce 2004 získali ED celkem 6 mandátů v krajích Středočeském (společná kandidátka s SNK, 1 mandát ED + 2 mandáty SNK), Karlovarském (3 mandáty) a Zlínském (společná kandidátka s hnutím Nezávislí starostové pro kraj, 2 mandáty + 1 mandát NSK).\n\nVe volbách do Senátu PČR v roce 2004 nominovala strana 7 kanditátů, uspěl jediný - Jan Horník (obvod č. 1 – Karlovy Vary).\n\nVolební kampaň pro volby do Poslanecké sněmovny 2002 byla komplikována mj. nedostatkem finančních prostředků způsobeným rozhodnutím ministerstva financí nevyplatit straně příspěvek za komunální volby v roce 2002 v Praze.\n\nZa volební úspěch v komunálních volbách v Praze v roce 2002 straně náleželo 12 milionů Kč, ministerstvo financí však příspěvek odmítlo vyplatit s odůvodněním, že mu to neumožňuje zákon, SNK ED však upozorňují, že jde o rovnost politické soutěže, která je postupem MF zásadně narušována, jestliže jediné straně SNK ED příspěvky nevyplácí, ale ostatním stranám je vyplácí. K názoru SNK ED se přiklonil rovněž Městský soud v Praze v květnu 2005 a Ústavní soud v lednu 2006, který přikázal MF neprodleně rozhodnout, což se do začátku května 2006 nestalo. K vyplacení příspěvku vyzval rovněž veřejný ochránce práv JUDr. Otakar Motejl.\n\nPo volbách uznal porušení zákona ze strany MF také Nejvyšší správní soud, podle něj však nebylo toto porušení natolik závažné, aby vedlo k opakování voleb.\n\nNa počátku roku 2006 byla vytvořena nová strana s názvem SNK Evropští demokraté (zkratka SNK-ED), která hodlala uspět ve volbách do Poslanecké sněmovny konaných v roce 2006. Strana vznikla sloučením hnutí \"SNK Sdružení nezávislých (SNK)\" a strany \"Evropští demokraté (ED)\". Konkrétně sloučení vypadalo tak, že SNK si změnila název na SNK-ED a přešla do ní většina členů ED. Původní strana ED si v únoru 2006 změnila název na Spojení demokraté – sdružení nezávislých a v podstatě přestala vyvíjet činnost.\n\nPolitickým lídrem SNK-ED se stal Josef Zieleniec, výkonným místopředsedou Jan Kasl. Na základě některých formulací ve slučovací smlouvě lze usuzovat, že se strana orientuje spíš liberálně a pravicově až středopravicově. Ve volbách do Poslanecké sněmovny PČR v roce 2006 získala na celostátní úrovni 2,08 % hlasů, nejlepšího výsledku dosáhla v Praze, ale ani tam nepřekročila kvórum 5 %.\n\nVe volbách do Poslanecké sněmovny PČR v roce 2010 byli zvoleni tři členové SNK-ED na kandidátkách Věcí veřejných, a sice Jiří Štětina v Královéhradeckém kraji, Štěpánka Fraňková v Pardubickém kraji a Josef Novotný v Kraji Vysočina. V průběhu volebního období však Štěpánka Fraňková rezignovala a nahradil ji další člen SNK-ED Miroslav Petráň.\n\nPro komunální volby v Praze v roce 2010 vytvořili SNK-ED volební koalici se Stranou zelených.\n\nNa VII. republikovém sněmu bylo dne 27. listopadu 2010 zvoleno nové vedení strany, předsedkyní se stala Zdeňka Marková, místopředsedy Štěpánka Fraňková a Jiří Witzany. V tomto složení bylo zvoleno předsednictvo strany i na IX. Republikovém sněmu dne 19. ledna 2013 v Pardubicích. O dva roky později na XI.Republikovém sněmu dne 11. dubna 2015 v Pardubicích byla předsedkyní strany opět zvolena Zdeňka Marková, 1. místopředsedou strany se stal Jiří Witzany a 2. místopředsedou strany pak Stanislav Boloňský.\n\nNa 16. republikovém sněmu v Praze bylo dne 10. listopadu 2018 zvoleno nové vedení strany. Předsedou se stal René Živný, 1. místopředsedkyní dosavadní předsedkyně strany Zdeňka Marková a 2. místopředsedou Stanislav Boloňský. Řadovými členy předsednictva pak byli zvoleni Pavel Prejda, Petr Dvořák, Petr Řezníček a Jiří Witzany.\n\nSNK ED měla v minulosti 4 senátory (za stranu zvolení), 33 krajských zastupitelů, 102 starostů a 3 222 obecních zastupitelů. Drtivá většina zastupitelů však nebyla členem strany. \n\n\n\n\n\n"}
{"id": "34233", "url": "https://cs.wikipedia.org/wiki?curid=34233", "title": "Barokní gotika", "text": "Barokní gotika\n\nBarokní gotika nebo též gotizující baroko je jedinečný architektonický sloh, který spojuje dynamické baroko s výrazovými prostředky gotiky. Jejím tvůrcem a nejvýraznějším představitelem byl český architekt Jan Blažej Santini-Aichel.\n\nPo konci třicetileté války se české země pozvolna vzpamatovávaly z válečných útrap včetně starých klášterů. Základní obnovu klášterních panství následovala ke konci 17. století obnova a rozvoj samotných opatství. Některé kláštery při rekonstrukci svých chrámů žádaly zachování kontinuity se středověkými stavbami, aby proti novým protireformačním řádům demonstrovaly vlastní starobylost. V jiných případech, vzhledem k omezeným klášterním zdrojům, bylo nutné staré (gotické) stavby pouze obnovit a přizpůsobit novým potřebám.\n\nPro Jana Santiniho, který s pražskou gotickou katedrálou sv. Víta vyrůstal (jeho otec i děd na výstavbě Pražského hradu pracovali), gotiku nepovažoval za starý a překonaný módní trend, ale způsob konstrukce, a na svých vandrovních cestách byl okouzlen náznaky gotiky v barokních stavbách, byly takové tendence požehnáním. V první třetině 18. století tak v Čechách vznikla řada historizujících staveb. Přesto nelze mluvit o pouhém kopírování nalezených původních vzorů – jsou rozšiřovány o prvky zahraniční pozdní gotiky, dále rozvíjeny a kombinovány s prvky odpovídající současnosti. Mezi nejkrásnější ukázky patří klášterní kostely v Želivi a v menší míře v Křtinách, přestavba kostela Nanebevzetí Panny Marie v kladrubském klášteře, obnova chrámu Nanebevzetí Panny Marie v Sedlci u Kutné Hory a především novostavba kostela sv. Jana Nepomuckého na Zelené hoře u Žďáru nad Sázavou.\n\nMezi další architekty barokní gotiky patří i Octavio Broggio, který byl Santinim silně ovlivněn. Jeho největším dílem tohoto směru je kostel Narození Panny Marie v Roudnici nad Labem. Ač převážně barokní architekt, i Broggio zde dokázal pochopit a uchovat odkaz gotiky.\n\n"}
{"id": "34241", "url": "https://cs.wikipedia.org/wiki?curid=34241", "title": "Seznam exorcistů", "text": "Seznam exorcistů\n\nExorcista je kněz nebo laik praktikující exorcismus.\n\nKatolický exorcismus vysluhuje jen katolický kněz, který je touto službou pověřen svým diecézním biskupem.\n\nV České republice je svým biskupem ustanoveno do této služby více než 10 exorcistů. Někteří exorcisté jsou veřejně známí, někteří pracují skrytě. Téměř každá diecéze má svého exorcistu. Některé diecéze jich mají i více. \n\n\n\n"}
{"id": "34245", "url": "https://cs.wikipedia.org/wiki?curid=34245", "title": "Hra na schovávanou", "text": "Hra na schovávanou\n\nHra na schovávanou (\"Na schovku\") je populární dětská hra. Hru hrají děti po celém světě (např. \"Hide and Seek\" anglicky, \"cache-cache\" francouzsky). \n\nVýraz se často užívá i v přeneseném významu (např. divadelní hra Olgy Scheinpflugové \"Hra na schovávanou\" z roku 1939 nebo americko–německý film \"Hra na schovávanou\" z roku 2005). \"Na schovávanou\" se též nazývají různé stolní hry nebo obrázkové knihy pro nejmenší.\n\nÚčelem hry je schovat se tak, aby vybraný hledající schovaného nenašel a naopak schovaný se dostal na místo („pikolu“), kde hledající na začátku se zavřenýma očima odpočítával předem smluvené číslo, zbytek zúčastněných se za dobu jeho počítání musí schovat a hledající až dokončí odpočet (…končící slovy: „\"Před pikolou za pikolou nikdo nesmí stát nebo nebudu hrát\"“) se vypraví hledat schované. Schovaní se snaží dostat nepozorovaně k pikole, aby je ale hledající neviděl. Tedy vidí-li hledající schovaného běží ho „zapikat“, tím že se dostane k pikole dříve než schovaný (obvykle pronese: „\"Deset dvacet\", jméno_schovaného“.\n\nHráč, který je hledajícím ve své skrýši objeven, mu pomáhá s hledáním ostatních (zrychlení hry).\n"}
{"id": "34246", "url": "https://cs.wikipedia.org/wiki?curid=34246", "title": "Iva Hercíková", "text": "Iva Hercíková\n\nIva Hercíková, rozená Iva Vodňanská (2. listopadu 1935 Pardubice – 27. ledna 2007 Praha), byla česká spisovatelka, autorka několika desítek románů a novel a několika scénářů.\n\nNarodila se v Pardubicích a po maturitě na gymnáziu v Liberci roku 1954 vystudovala dramaturgii a divadelní vědu na pražské DAMU (studium ukončila v roce 1958). Jejím druhým manželem, od roku 1961 byl Jiří Robert Pick. Od roku 1964 pracovala v agentuře Dilia, pak zůstávala ve Zbraslavi jako spisovatelka. V roce 1986 emigrovala s třetím manželem nejprve do Německa a roku 1987 pokračovali do USA. Nejprve se usadili na Floridě a poté na deset let na Manhattanu v New Yorku. Českého občanství se však Hercíková nikdy nevzdala. Po převratu roku 1989 žila několik měsíců v Praze, ale definitivně se do Česka vrátila až v roce 2000. Žila střídavě v Praze a v Harrachově. Policie potvrdila, že Iva Hercíková spáchala 27. ledna 2007 v Praze sebevraždu oběšením. Důvodem byla její vážná nemoc.\n\nJe autorkou řady scénářů pro televizi, film i divadlo. Některé z jejích prací patří do literárního žánru science fiction.\n\n"}
{"id": "34247", "url": "https://cs.wikipedia.org/wiki?curid=34247", "title": "Adolf Branald", "text": "Adolf Branald\n\nAdolf Branald (4. října 1910, Praha – 28. září 2008, tamtéž) byl český spisovatel, autor románů, povídek, reportáží, knih pro děti a mládež a divadelních her pro ochotníky.\n\nAdolf Branald se narodil v herecké kočovné rodině. Jeho otec Richard František Branald (1878–1950) byl herec, režisér a dramatik, matka Marie Branaldová (1887–1962) byla herečka. Dětství prožil v Praze, v Plzni a na cestách s rodiči, kteří vystupovali s činoherními, operetními a operními společnostmi. Tvrdí se o něm, že byl první dětská filmová hvězda v Čechách, protože jako dítě hrál v několika němých filmech: například ve dvou dnes již ztracených filmech svého otce \"Československý Ježíšek\" (1918) a \"Aloisův los\" (1919) nebo ve filmu \"Venoušek a Stázička\" (1922) režiséra Svatopluka Innemanna.\n\nRoku 1929 maturoval na obchodní akademii, poté vystřídal velké množství zaměstnání. Byl úředníkem v bance, obchodním zástupcem olejářské firmy, klavíristou v kině, knihkupcem a od roku 1936 do roku 1945 výpravčím na různých železničních stanicích. Po skončení druhé světové války pracoval jako tiskový referent na ministerstvu dopravy a v letech 1952–1959 jako redaktor nakladatelství Československý spisovatel a od roku 1959 byl spisovatelem na volné noze. Roku 1948 vstoupil do KSČ, ale v roce 1969 ze strany vystoupil, takže za normalizace nemohl v sedmdesátých letech publikovat.\n\nSvou literární dráhu zahájil již před druhou světovou válkou řadou divadelních her pro ochotníky, které psal většinou se svým otcem a k nimž také často skládal i hudbu. Jako prozaik debutoval roku 1947 románem \"Stříbrná paruka\". Již v této kronice hereckého rodu se objevuje jeho hlavní tvůrčí metoda, která dává jeho dílům mnohdy až reportážní charakter: propojení faktografie a fabulovaných příběhů hrdinů, kteří chápou své povolání jako životní poslání. Publikoval také v mnoha novinách a časopisech (\"Nový život\", \"Svobodné slovo\", \"Literární noviny\", \"Svět práce\", \"Plamen\", \"Divadlo\", \"Zlatý máj\" a další). Řada jeho děl byla zfilmována.\n\nRoku 1965 obdržel Branald titul zasloužilý umělec, v roce 1996 mu byla udělena Cena PEN klubu za celoživotní dílo a roku 2003 Cena Miroslava Ivanova za literaturu faktu. Roku 2008 byl in memoriam vyznamenán Medailí Za zásluhy I. stupně.\n\n\n"}
{"id": "34248", "url": "https://cs.wikipedia.org/wiki?curid=34248", "title": "Harry S. Truman", "text": "Harry S. Truman\n\nHarry S. Truman (8. května 1884 Lamar, Missouri – 26. prosince 1972 Kansas City, Missouri) byl 34. viceprezidentem a 33. prezidentem Spojených států amerických v letech 1945–1953. Do úřadu nastoupil v dubnu 1945 po smrti Franklina D. Roosevelta.\n\nV době, kdy zastával prezidentský úřad, došlo k množství zásadních událostí. Těsně po jeho nástupu v srpnu 1945 dopadla na Hirošimu první atomová bomba, v letech 1945–1947 začala studená válka a byl to on, kdo Trumanovou doktrínou vytyčil základní postoj USA vůči rozpínání komunismu. USA se aktivně podílely na hospodářské obnově Evropy Marshallovým plánem a zároveň z Evropy stahovaly americké jednotky. V roce 1945 vznikla Organizace spojených národů, Spojené státy prošly v letech 1947–1955 obdobím panického strachu z komunismu, období tzv. red scare (rudá hrozba).\n\nPocházel ze střední vrstvy a v mládí prošel na rozdíl od F. D. Roosevelta strázněmi běžného Američana. Po celou kariéru si uchoval lidovou image a přes počáteční nedůvěru v jeho schopnosti (tisk ho nazýval „malým mužem z Missouri“) si dokázal získat respekt a pověst silného a rozhodného státníka. Byla pro něj ať již na postu soudce nebo prezidenta typická také velká píle a zodpovědnost, kterou vůči své práci pociťoval.\n\nZnámý nápis, který stál na stole v jeho pracovně v doslovném překladu znamená „Tady končí dolar“ a vztahuje se k tradičnímu americkému rčení „pass the buck“ (předat dolar) ve smyslu převést na někoho dalšího zodpovědnost. Nápis tedy svým významem odkazuje na nejvyšší zodpovědnost, kterou má prezident ve svém úřadu a kterou si velmi silně uvědomoval.\n\nNeměl střední jméno, ale pouze střední iniciálu. V jižních státech toto byla běžná praxe. On sám se vyjádřil, že S. má být kompromisem mezi jmény jeho dědů: Andersonem Shippem Trumanem a Solomonem Youngem. Určitou dobu existovala kontroverze, zdali je vhodné užívat S s tečkou či bez tečky, kterou asi jako vtip začal on sám když v roce 1962 řekl jednomu reportérovi, že S je jméno a ne zkratka. Sám ovšem v podpisu používal variantu s tečkou a ta je dnes považována za závaznou.\n\nNarodil se 8. května 1884 v Lamaru, ve státě Missouri jako nejstarší dítě Johna Andersona Trumana a Marthy Elleny Young Trumanové. K němu brzy přibyl mladší bratr John Vivian (1886–1965) a později i sestra Mary Jane Truman (1889–1978). V šesti letech se jejich rodina přestěhovala do Independence, také v Missouri, a zde strávil hlavní formativní léta svého mládí. V roce 1901 ukončil střední školu (byl posledním prezidentem, který nezískal univerzitní vzdělání) a prošel několika úřednickými zaměstnáními než se konečně rozhodl stát farmářem. V letech 1906–1916 tedy nepříliš úspěšně farmařil.\n\nPo vstupu USA do války dobrovolně narukoval do Národní gardy a byl odvelen jako důstojník do Francie. Již v době výcviku ve Fort Sill, blízko Lawtonu v Oklahomě vedl táborovou kantýnu, což mu umožnilo se setkat s některými lidmi, kteří později ovlivnili jeho politickou kariéru. Jedním z nich byl i Thomas Joseph (T.J.) Pendergast, politik z Kansas City.\n\nPo konci války se vrátil do Independence, kde se 28. června 1919 oženil s Bess Wallacovou. S ní měl jednu dceru, Margareth (narozena 24. února 1924). V té době také začal podnikat – otevřel si obchod s oblečením Truman & Jacobson (Jacobson byl jeho přítel z válečné doby ve Francii) v Kansas City. V roce 1922 ovšem zkrachoval poté, co na trhu došlo ke snížení výkupní ceny pšenice, v jehož důsledku ztratil většinu zákazníků. Na počátku 20. let se také pokusil v Kansas City studovat práva na dnešní Missourské univerzitě, ale po dvou letech školu opustil.\n\nV roce 1922 byl za pomoci Toma Pendergasta zvolen soudcem krajského soudu ve volebním okrsku Jackson v Missouri, což byla funkce administrativní, ne justiční (tu by zastávat nemohl). Přestože byl v roce 1924 ve volbách poražen, získal svou funkci zpět v roce 1926 a znovu byl zvolen i v roce 1930.\n\nV roce 1924 přesvědčen svým přítelem zaplatil vstupní poplatek deset dolarů a přidal se ke Ku Klux Klanu. Tento krátkodobý a zdá se, že z jeho strany ryze formální incident, se stal kontroverzní záležitostí a do dneška se spekuluje, co přesně se stalo a co jej přimělo ke vstupu do Ku Klux Klanu, byť vstupu formálnímu. V konečném výsledku však vyšel z této epizody jako nepřítel Ku Klux Klanu a oni jej jako nepřítele také vnímali. Během výkonu funkce prezidenta USA tato animozita ještě vzrostla vzhledem k jeho angažovanosti za rovnoprávné postavení černých Američanů.\n\nV roce 1934 byl vybrán klanem Pendergastů, aby se ucházel o senátní křeslo za stát Missouri. Kandidoval jako stoupenec New Dealu a prezidenta Franklina D. Roosevelta a byl zvolen. Jako senátor takřka bezvýhradně podporoval Roosevelta a stal se oblíbeným členem senátního klubu, jednou byl i zvolen jedním z nejlépe oblékaných senátorů.\n\nStal se velmi populárním, když jeho komise (oficiálně ) vyvolala skandál odhalením plýtvání ve vojenských složkách, způsobeným podvody a špatným managementem. Mimo jiné v roce 1943 vedl tuto komisi při vyšetřování problémů v produkci motorů Wright R-3350, které byly potřeba pro sériovou výrobu nových strategických bombardérů B-29. Jeho kritika plýtvání a obhajoba návrhů na šetření z něj udělala jednoho z nejoblíbenějších politiků, což vedlo v roce 1944 k jeho výběru na funkci Rooseveltova viceprezidenta. Brzy po nástupu do úřadu dne 12. dubna 1945 Roosevelt zemřel.\n\nPo uvedení do úřadu byl průběžně informován o existenci tří jaderných bomb, jedné uranové a dvou plutoniových. Byl zpraven o výsledku prvního výbuchu jedné z plutoniových bomb ze dne 16. července 1945 ráno. Následným vývojem války s Japonskem se musel, jako prezident USA, a jako člověk rozhodnout o jejich použití (následně 6. srpen 1945 a 9. srpen 1945). To stejné rozhodnutí musel učinit i v okamžiku korejské války a to v rámci Mandžuska. Povolil generálu MacArthurovi použití jaderné zbraně, avšak jen za přesně definovaných okolností (start nepřátelských letadel apod.), což se nestalo. Z tohoto pohledu je jediný státník na světě, který třikrát kladně rozhodl o použití zbraně hromadného ničení.\n\nHlavní sférou jeho zájmu se po nástupu do úřadu musela stát zahraniční politika. Jeho pozice nebyla jednoduchá, protože dosud se jako senátor i jako viceprezident zabýval hlavně vnitřní politikou. Roosevelt navíc neměl potřebu s ním projednávat věci týkající se zahraniční politiky. Hned na začátku musel projít množství dokumentů, zjistit mnohé úplně nové skutečnosti (jaltská dohoda ohledně podmínek vstupu SSSR do války s Japonskem) a zároveň pracovat s lidmi, které vybral Roosevelt a kteří stejně jako on věřili v politiku ústupků vůči SSSR (např. státní tajemník James Byrnes). Na straně spolupráce se SSSR za v podstatě jakoukoliv cenu byla i většina dobového amerického tisku a co hůře, i veřejnost (Gallupův průzkum v srpnu 1945 zjistil, že 54 % veřejnosti věří v dobrou spolupráci se Sovětským svazem).\n\nPro období jeho začátků je typické, že vůbec poprvé se začalo naslouchat odborníkům na sovětskou politiku nebo historii. Příkladem může být přijetí a obecné uznání pravdivosti Kennanova dlouhého telegramu (jednalo se o telegram o 8 tisících slovech poslaný z Moskvy), který analyzoval na pozadí hlubokých znalostí sovětské reality a historie Stalinův projev z února 1946.\n\nV počátcích svého působení v úřadu prezidenta USA navázal na Rooseveltovu zahraničně-politickou linii, ale velice brzy (již na konferenci v Postupimi) si uvědomil, že ve vztahu k SSSR se jedná o jednoproudou silnici, kde sovětský partner na spojenecké ústupky nereaguje stejnou mincí. Nicméně byl stejně jako nový britský ministerský předseda Attlee diplomatickým nováčkem a proto se Sovětům na konferenci podařilo dosáhnout v podstatě všeho, co žádali.\n\nBěhem let 1945–1946 se Trumanův postoj vůči Sovětskému svazu změnil a to se odrazilo v návrhu Marshallova plánu, který sice nabízel hospodářskou pomoc i Sovětskému svazu, ale nikdo nevěřil ve Stalinovo přijetí (generál Marshall nahradil Jamese Byrnse v pozici státního tajemníka). Marshallův plán měl vytvořit a opravdu pomohl vytvořit ekonomickou a tedy i politicky silnou Evropu schopnou se postavit šíření komunismu. S podobným cílem byla deklarována 12. března 1947 v Kongresu Trumanova doktrína: „Jsem přesvědčen, že politika USA musí podporovat svobodné národy, které odolávají pokusům o podrobení ozbrojenými menšinami nebo vnějším nátlakem a jestliže ve své vůdcovské roli selžeme, můžeme ohrozit světový mír.“\n\nNa konci II. světové války byly Spojené státy zatíženy státním dluhem ve výši 1050 mld. dolarů (což bylo na úrovni více než 120 % HDP země, srovnatelné snad jen se stavem po konci občanské války). Během necelých osmi let svého prezidentování se Trumanovi podařilo srazit tuto cifru na zhruba 72 %.\n\nV listopadu 1946 proběhly volby do Kongresu a republikánům se poprvé od 20. let podařilo získat většinu. Ve Sněmovně reprezentantů získali 55 křesel a několik křesel i v Senátu. Do sporu s Kongresem se dostal o rok později, kdy se pokusil zamezit snížení daní. Nakonec v roce 1948 došlo k mírnému snížení i přes jeho veto, ale dlouho netrvalo. V roce 1950 začala válka v Koreji a bylo nutno naložit velké množství prostředků na armádu, což vedlo k opětnému zvýšení daní.\n\nV roce 1946 byly u Moore's Ford Bridge ve Waltonském okrese ve státě Georgia zlynčováni 2 mladí černoši a 2 černošky. Tato událost se stala podnětem k větší pozornosti v problematice lidských práv a ustanovení Trumanovy komise pro občanská práva. V roce 1947 Trumanova administrativa vydala zprávu „To secure these rights“, která obhajovala reformu zákonů týkajících se porušování lidských svobod a proti lynčování navrhovala vytvořit federální zákon. V roce 1948 pod jeho tlakem Kongres navrhl vytvoření řady federálních úřadů, které se měly věnovat např. odstranění překážek, které byly kladeny účasti černochů ve volbách, stejným zaměstnavatelským právům nebo odstranění zvláštních oddělení ve veřejné dopravě. Toto vyvolalo četnou kritiku z řad demokratů v jižanských státech, ale on odmítl uzavírat kompromisy a v červenci 1948 vydal Executive Order 9981, který zajišťoval rovnost zacházení a šancí lidem všech ras ve vojenských složkách a na jeho provedení založil zvláštní výbor.\n\nV roce 1948 se konaly nové prezidentské volby, Plně se identifikoval s demokraty a tradicí New Dealu tím, že prosazoval zdravotní pojištění a zrušení Taft-Hartleyho zákona (Taft-Hartley Act). V rámci svého vnitropolitického programu, který nazýval Fair Deal, usiloval o plnou zaměstnanost, zvýšení minimálních mezd, daňovou reformu, záruky farmářům a federální program rekonstrukce zchátralých čtvrtí chudiny. Během volební kampaně se všeobecně předpokládalo, že prohraje. Jeho aktivita během kampaně byla maximální a důležité bylo, že se mu podařilo získat podporu farmářů ze západu a Středozápadu. Tím dokázal k všeobecnému překvapení porazit hlavního protikandidáta Thomase E. Deweyho. Demokraté také opět získali převahu i v obou komorách Kongresu.\n\nByl sice zvolen prezidentem, jeho postavení ve straně ani na politické scéně ale nebylo jednoduché. Byl tiskem neustále napadán kvůli mrhání peněz na sociální programy i pomoc cizím zemím.\nBrzy po svém zvolení představil svůj Fair Deal, ale program nebyl dobře přijat a prošla jenom menší část navrhovaných zákonů. V únoru 1950 republikánský senátor za stát Wisconsin Joseph McCarthy prohlásil, že má důkazy o komunistických agentech ve státních úřadech. Ne náhodou se toto obvinění objevilo několik měsíců po první zkoušce sovětské atomové bomby v září 1949, která přišla o pět let dříve, než očekávali američtí experti. McCarthy stál i za návrhem zákona, podle kterého mělo dojít k registraci všech komunistů a začal bezhlavě obviňovat i lidi na velmi vysokých postech, proti kterým neměl vlastně žádné důkazy. Zákon, který omezoval občanské svobody a práva, považoval za nešťastný a jeho přijetí se bránil. Osobně se v obecné atmosféře paniky a strachu postavil za některé obviněné. O McCarthym se vyjádřil, že „je nejlepší investicí Kremlu ve Spojených státech“.\n\nZkouškou spojenecké pevnosti se ukázala první blokáda Berlína od června 1948 do května 1949, kde Truman od počátku zastával pevné stanovisko neustoupit sovětským požadavkům a to i přes francouzsko-britské snahy i snahy amerických generálů o ústupky vůči Sovětům. Byl přesvědčen, že kdyby spojenci odešli z Berlína, „ztratili by vše, zač bojovali“. Truman také nařídil, aby byly do Německa přesunuty dvě eskadry B-29, které byly od Hirošimy a Nagasaki v obecném povědomí známé jako atomové bombardéry. (Bomby ale zůstaly v USA, přítomnost bombardérů měla sloužit jako hrozba připravenosti použít nejsilnější zbraň).\n\nV červnu 1950 severokorejská armáda napadla Jižní Koreu. OSN reagovala vysláním vojenských sil (s většinovým podílem americké armády), vedením byl pověřen veřejností velmi oblíbený generál Douglas MacArthur, jehož popularita ještě vzrostla odvážným a vpravdě geniálním strategickým tahem – vyloděním vojsk u Inčchonu v září 1950, kterým odřízl část severokorejské armády a umožnil vítězství v počáteční fázi války. MacArthur se s Trumanem dostal do sporu ohledně užití atomové bomby v Koreji pro které se silně zasazoval. Spor vyostřila i MacArthurova snaha po intervenci čínských jednotek přenést válečné operace i do samotné Číny. Truman nesouhlasil, protože si uvědomoval fatálnost tohoto kroku a vydal rozkaz, aby vojenští velitelé nevystupovali před médii na vlastní pěst. Tento příkaz MacArthur ignoroval, když v březnu 1951 vydal deklaraci, kde ve jménu Spojených států hrozil Pekingu rozšířením operací do čínského vnitrozemí. Vyostřená roztržka skončila odvoláním MacArthura z pozice velitele vojenských akcí v Koreji a jeho nahrazením generálem Ridgwayem. Toto řešení Trumanově popularitě také nepomohlo (oproti zahraniční reakci, kde jeho rozhodnutí spojenci schválili) a klesala nadále, když se válka v Koreji přestala vyvíjet podle obecného očekávání.\n\nTruman byl stoupencem sionistického hnutí již v roce 1939 a stal se klíčovou postavou při vzniku izraelského státu v Palestině. Jeho vlivem došla v roce 1947 OSN k rozhodnutí vytvořit v Palestině dva státy. Když se z Palestiny začaly stahovat britské jednotky a arabské státy naopak začaly umísťovat své blízko hranic, dostal se Truman do sporu se státními úřady o dalším postupu. Nakonec Truman uznal existenci Izraele pouhých 11 minut poté, co byl vyhlášen.\n\nBěhem svého prezidentství, na rozdíl od ostatních prezidentů, Truman v Bílém domě strávil minimum času. Již v roce 1945 se ukázalo, že Bílému domu bezprostředně hrozí zhroucení vzhledem ke stavu zdiva a základů (kteréžto problémy mohly mít základ již z války v roce 1812, kdy vyhořel). Bílý dům se začal systematicky přestavovat, přibyla i notoricky známá část z fotografií – tzv. Trumanův balkón. Truman s rodinou zatím žil v Blair House ve Washingtonu. Během rekonstrukce strávil nějaký čas i v Little Torch Key ve Florida Key.\n\nV roce 1951 Kongres ratifikoval 22. doplněk ústavy, který nedovoloval prezidentům více než dvě volební období. Tato novela se nevztahovala na Trumana, protože byl v době schválení prezidentem, ale ten se stáhnul z volební kampaně poté, co v primárkách v New Hampshiru ztratil ve prospěch Estese Kefauvera.\n\nV roce 1953 se Truman vrátil do Independence, hodně psal (mimo jiné své paměti), přednášel a sbíral soukromé dary na vytvoření prezidentské knihovny, kterou poté daroval vládě (tato praxe byla převzata i jeho následovníky). Bylo také Trumanovou zásluhou, že nadále nejen členové Kongresu a federálních soudů, ale i členové ostatních federálních úřadů pobírali federální důchody.\n\nV roce 1956 se svou ženou vyrazil na výlet do Evropy a stal se všude, kam přijel, senzací. Ve Velké Británii získal čestný titul Oxfordské univerzity. Naposledy se setkal se svým přítelem Winstonem Churchillem a po návratu domů podpořil demokratického kandidáta Adlaie Stevensona během volební kampaně do prezidentského úřadu.\n\nV roce 1964 spadl v koupelně a fyzicky se z následků nikdy plně nevzpamatoval. 5. prosince 1972 byl přijat do nemocnice v Kansas City pro srdeční slabost, špatnou funkci ledvin a zažívací problémy. Zemřel 26. prosince 1972 v 7:50 ráno ve věku 88 let. Byl pohřben u Trumanovy knihovny v Independence.\n\nV březnu 1975 byla na jeho počest vydána v Izraeli poštovní známka o nominální hodnotě 5 šekelů.\n\nJe podle něj pojmenována letadlová loď USS \"Harry S. Truman\" (CVN-75) sloužící od roku 1998.\n\n"}
{"id": "34253", "url": "https://cs.wikipedia.org/wiki?curid=34253", "title": "Tišnov", "text": "Tišnov\n\nTišnov ( ) je město v okrese Brno-venkov v Jihomoravském kraji. Rozkládá se v Boskovické brázdě, 22 km severozápadně od Brna, nedaleko soutoku Svratky a Loučky. Tišnov je držitelem ocenění Obec přátelská rodině 2009. Žije zde obyvatel.\n\nMěsto se dělí do pěti částí ve čtyřech katastrálních územích, které tvoří tři nesousedící územní celky: Jeden celek je tvořen částmi Hajánky, Hájek (v k. ú. Hájek u Tišnova) a Jamné (v k. ú. Jamné u Tišnova); druhý tvoří část Pejškov (v k. ú. Pejškov u Tišnova) a třetí samotný Tišnov (v k. ú. Tišnov).\n\nPrvní dochovaná zmínka o Tišnově (tehdy se používal název \"Tusnovice\") se nalézá v listině z roku 1233, v níž je zmiňován cisterciácký klášter Porta Coeli založený o tři roky dříve Konstancií Uherskou (1181–1240), vdovou po Přemyslu Otakarovi I. (1155–1230). Po založení kláštera mu byl Tišnov moravským markrabětem Přemyslem (bratrem krále Václava I.) darován. Tišnov se stal brzo tržním a správním centrem klášterního panství. Už v roce 1240 byl uváděn jako osada s trhovými právy. \n\nMěsto bylo vypáleno za husitských bojů roku 1428 a škod nezůstalo ušetřeno ani za třicetileté války. Velké škody pro Tišnov znamenaly požáry v roce 1668 a následující tři na počátku 18. století. V majetku kláštera zůstal až do jeho zrušení roku 1782.\n\nVýznamný impuls pro rozvoj města znamenala roku 1885 zavedená železnice, která město spojuje s Brnem. O dvacet let později byla postavena navazující trať do Žďáru nad Sázavou a v roce 1953 byla postavena přes Tišnov nová dvojkolejná trať Brno – Havlíčkův Brod. Původní trať do Brna je známá pod jménem stará Tišnovka. Roku 1900 bylo v Tišnově otevřeno sanatorium, dnešní krajská nemocnice.\n\nTišnov se již ve 13. století vyvinul v městečko, roku 1416 mu bylo králem Václavem IV. uděleno právo konat výroční trh. Na město byl Tišnov povýšen roku 1788. Tišnov byl do roku 1848 sídlem správy tišnovského panství. V roce 1850 pod názvem Tišnov obec v okrese Tišnov, v roce 1869–1890 obec v okrese Brno-okolí, v roce 1900–1950 obec v okrese Tišnov. (V letech 1896–1960 byl Tišnov okresním městem.) V roce 1961–1970 obec v okrese Brno-venkov, v roce 1991 obec v okrese Brno-venkov. Od roku 2003 je Tišnov obcí s rozšířenou působností, jeho správní obvod čítá celkem 59 obcí.\n\nTišnov leží na křižovatce silnic druhé třídy 385 (Brno – Nové Město na Moravě), 379 (Vyškov – Velká Bíteš) a 377 (Tišnov – Černá Hora - Prostějov). Nájezd na dálnici D1 u Velké Bíteše (exit 162) je od Tišnova vzdálen 21 km.\n\nMěstem procházejí železniční trať Brno – Havlíčkův Brod, z níž se v Tišnově odpojuje trať přes Nové Město na Moravě do Žďáru nad Sázavou.\n\nTišnov je důležitým přestupním uzlem Integrovaného dopravního systému Jihomoravského kraje v zóně 330. Spojení zajišťují osobní vlaky na linkách S3 (Břeclav - Brno – Níhov), S31 (Tišnov – Rovné-Divišov), S1 ( Tišnov - Brno -Slatina), rychlíky na lince R3 (Tišnov - Brno) a autobusové linky 153, 163, 311, 312, 330, 331, 332, 333, 334, 335 a 336.\n\nPřes Tišnov vede několik cyklotras, z toho některé značené:\n\nČástečně značené a připravované trasy:\n\nNejvýraznější památkou v okolí Tišnova je cisterciácký klášter Porta Coeli, který však leží v obci Předklášteří. Klášter stojí asi 2 km od tišnovského náměstí.\n\nNa centrálním náměstí Míru stojí novorenesanční radnice a nedaleko od ní původně gotický farní kostel sv. Václava. Nedaleko kostela, v lokalitě Na Hrádku, roste chráněné stromořadí lip velkolistých (evidovány pod názvem Lipové stromořadí Na Hrádku). Ve městě zůstalo zachováno menší množství původních barokních domů. V Riegrově ulici je několik secesních vil chráněných jako kulturní památky. Před vilou Franke roste skupina dvou borovic černých, památných stromů registrovaných pod názvem Borovice u vily Franke.\n\nMezi významné stavby také patří funkcionalistická budova spořitelny (dnes sídlo Komerční banky) postavená roku 1933 podle projektu vynikajících českých architektů Bohuslava Fuchse a Jindřicha Kumpošta. Ve stylu funkcionalismu byl také postaven Jamborův dům, kde se nachází také Galerie Josefa Jambora. Bohuslav Fuchs je autorem dalších třech tišnovských staveb. Zabýval se také urbanismem hlavního náměstí a přilehlého okolí.\n\nSeverozápadní části města dominuje 470 m n. m. vysoký vrch Květnice, významné naleziště vzácných minerálů. V útrobách Květnice je několik menších jeskyní (jedna z nich je pojmenována po místním čestném občanovi Aloisi Královi). Květnice je chráněnou přírodní památkou. Podél silnice od barokní restaurace Na Humpolce k Drásovu stojí chráněné stromořadí lip velkolistých (registrace jako Lipové stromořadí v Tišnově). Na vrcholu kopce Klucanina nad východní částí Tišnova se tyčí od roku 2003 obnovená rozhledna.\n\nV budově sokolovny a gymnázia se každý rok na jaře a na podzim koná Mezinárodní expozice minerálů.\n\nV areálu letního kina se od roku 2009 koná charitativní hudební festival Hudbou pro UNICEF, který organizují občanská sdružení Pro Tišnov a SK HC Tišnov.\n\n\n\n"}
{"id": "34254", "url": "https://cs.wikipedia.org/wiki?curid=34254", "title": "Grand Prix Velké Británie 2000", "text": "Grand Prix Velké Británie 2000\n\nGrand Prix Velké Británie LIII Foster's British Grand Prix\n\n\n\n\n\n\n"}
{"id": "34256", "url": "https://cs.wikipedia.org/wiki?curid=34256", "title": "Richard Honzovič", "text": "Richard Honzovič\n\nRichard Honzovič (17. března 1934 Praha – 1. září 2005 Praha) byl jeden z nejslavnějších českých hlasatelů a voiceoverů.\n\nSvoji kariéru zahájil v roce 1952 v Československém rozhlase. V 60. letech působil i jako hlasatel zpráv Československé televize. Pro své postoje během srpnové okupace v roce 1968 byl z Československé televize propuštěn, do roku 1989 pracoval pouze jako voiceover pro Krátký film Praha (jeho hlas zůstával známý dalších 20 let miliónům filmových diváků díky filmovému zpravodajství pod názvem \"Československý filmový týdeník\"), se kterým spolupracoval od roku 1953. Po roce 1989 zahájil opět spolupráci s Československou, později Českou televizí, zejména jako voiceover k technickým a přírodopisným dokumentům, v krátkém období 1992–1994 i v rychlodabingu, který ČST/ČT zkoušela a od kterého později upustila. Jeho velmi dobře známý seriózní bas záměrně používaly pro pobavení či zmatení i zábavné pořady („Česká soda“) nebo televizní reklamy („Liška spořivá“).\n\n"}
{"id": "34264", "url": "https://cs.wikipedia.org/wiki?curid=34264", "title": "Bohumil Říha", "text": "Bohumil Říha\n\nBohumil Říha (27. února 1907 Vyšetice – 15. prosince 1987 Dobříš) byl český spisovatel. Psal pro děti a historické romány.\n\nNarodil se ve vesničce Vyšetice, dnes součásti obce Šebířov u Votic. Jeho otec byl vesnický kovář a tak celá rodina kvůli jeho práci často cestovala po různých velkostatcích. Obecnou školu absolvoval v Mladé Vožici. Dále se rodina usadila v Čáslavi, kde Bohumil absolvoval \"měšťanku\" a pak i tamní učitelský ústav. Studium zde zakončil roku 1925 a další tři roky na Čáslavsku vypomáhal jako pomocný učitel. Pak absolvoval vojenskou službu a po ní dostal umístěnku jako odborný učitel na měšťanskou školu v Habrech. Odtud se dostal na měšťanskou školu v Poděbradech a tam učil až do roku 1945.\n\nPo roce 1945 levicově smýšlející Říha vstoupil do KSČ a stal se školním inspektorem, zprvu ve Vysokém Mýtě, pak v Poděbradech. Od roku 1949 byl spisovatelem na volné noze. V roce 1952 se stal tajemníkem Svazu spisovatelů. I díky tomu často cestoval, navštívil Sovětský svaz, Čínu, Mexiko a jiné země. V letech 1956–1967 působil jako ředitel Státního nakladatelství dětské knihy.\n\nRoku 1967 šel do důchodu, angažoval se však veřejně dál. V roce 1971 se přihlásil k normalizačnímu Svazu českých spisovatelů a rok poté se stal členem jeho předsednictva a výboru. Aktivní byl v UNESCO (Organizaci OSN pro vzdělání, vědu a kulturu) i v organizaci Mezinárodní sdružení pro dětskou knihu (International Board on Books for Young People – IBBY), díky této aktivitě obdržel Medaili Hanse Christiana Andersena. V roce 1977 patřil mezi přední signatáře Anticharty.\n\nV roce 1967 se stal zasloužilým umělcem, v roce 1975 byl jmenován národním umělcem. Byl nositelem Řádu práce (1977) a Řádu republiky (1982). Za trilogii o vládě Jiřího z Poděbrad (\"Přede mnou poklekni\", \"Čekání na krále\", \"A zbyl jen meč\") obdržel v roce 1980 státní cenu Klementa Gottwalda. \n\nZemřel v Dobříši v 80 letech. Je pohřben v Poděbradech.\n\nZa jeho nejkvalitnější tvorbu lze považovat historické romány z období českých dějin. Některé jeho knihy byly přeloženy do mnoha jazyků. Byl a je považován za předního představitele socialistického realismu po roce 1945.\n\nPo roce 1989 byly jeho dětské knihy nakladatelsky cenzurovány po stránce ideologické (odstranění odkazů na reálně socialistické prostředí) i kulturní (tělesné tresty dětí, zacházení se zvířaty, kouření). Z jeho dětské encyklopedie byla odstraněna více než třetina hesel.\n\n\n\n\nPracoval také na několika publikacích, určených pro výuku, např. čítankách a učebnicích pro základní školy nebo dosud ceněné populárně naučné \"Dětské encyklopedii.\"\n\n\n\n \n"}
{"id": "34265", "url": "https://cs.wikipedia.org/wiki?curid=34265", "title": "Lambda kalkul", "text": "Lambda kalkul\n\nLambda kalkul je formální systém a výpočetní model používaný v teoretické informatice a matematice pro studium funkcí a rekurze. Jeho autory jsou Alonzo Church a Stephen Cole Kleene. Lambda kalkul je teoretickým základem funkcionálního programování a příslušných programovacích jazyků, obzvláště Lispu.\n\nLambda kalkul analyzuje funkce nikoli z hlediska původního matematického smyslu zobrazení z množiny do množiny, ale jako metodu výpočtu. Dá se chápat jako jednoduchý univerzální programovací jazyk. Je univerzální, neboť libovolnou rekurzivně spočetnou funkci lze vyjádřit a vyčíslit pomocí tohoto formalismu, lambda kalkul je tedy výpočetní silou ekvivalentní Turingovu stroji.\n\nTento článek se bude zaobírat netypovým lambda kalkulem. Existuje totiž rozšíření zvané typový lambda kalkul.\n\nV lambda kalkulu každý výraz popisuje funkci jednoho argumentu, který je sám funkcí jednoho argumentu, a jejímž výsledkem je opět funkce jednoho argumentu. Funkce lze definovat bez pojmenování, uvedením lambda výrazu, který popisuje, jak se z hodnoty argumentu vypočte hodnota funkce. Příkladem může být funkce „přičti dvojku“, \"f(x) = x + 2\". V lambda kalkulu se taková funkce zapíše jako codice_1 (nebo, beze změny významu codice_2, jméno argumentu není podstatné). Aplikace takové funkce na číslo 3 se zapíše jako codice_3. Aplikace je asociativní zleva: codice_4 = codice_5.\n\nMějme dány nejvýše spočetné množiny C resp. V (konstant resp. proměnných). Množinou všech lambda výrazů rozumíme množinu Λ (velká lambda) řetězů obsahujících symboly z codice_6 takových, že:\ncodice_7\nV dalším budeme označovat konstanty písmeny \"c, d, e, …\", proměnné odzadu tj. \"z, y, x, …\" a obecné λ-výrazy velkými písmeny latinky. Budeme také vynechávat závorky, tj. místo (\"λ x.x\") budeme psát \"λ x.x\" (nebo jen \"λ xx\"). Podobně výraz \"λx (x y z)\" budeme značit jako \"λx . x y z\".\n\nFaktu, že na pojmenování (označení) vázaných proměnných nezáleží, využijeme. Tomuto se formálně říká Alfa konverze.\n\nPříklad: Výraz \"λx . xy\" je stejný jako \"λw . wy\".\n\nNechť M je libovolný λ-výraz. Množinu všech volných proměnných M značíme FV(M) a definujeme ji následovně:\ncodice_8\nLambda výraz M, pro který je množina FV prázdná, nazýváme uzavřeným λ-výrazem nebo také \"kombinátorem\".\n\nPříklad: \"y (λxy . λyz)\" obsahuje volné proměnné z, y a vázané x, y. Výraz \"λxy . λxy\" je kombinátorem.\n\nMnemotechnická pomůcka pro označení množin: C … constant, V … variable, FV … free variable.\n\nNechť M, N ∈ Λ. Výraz tvaru \"M=N\", kde \"=\" je speciální symbol, nazýváme rovnost. Někdy se používá označení \"==\".\n\nLambda kalkul definujeme jako teorii rovností mezi λ-výrazy založenou na následujících axiomech:\ncodice_9\nV některých učebnicích se předpokládá, že M neobsahuje y. Axiom je tedy tvaru\ncodice_10\nPokud je v λ-kalkulu dokazatelná rovnost M=N, píšeme λ~M=N a říkáme, že λ-výrazy M, N jsou navzájem (Beta) konvertibilní. (Poznámka: použil jsem označení pomocí ~, ale v literatuře se častěji setkáte se znakem ⊥ otočeným o 90 stupňů vpravo. (formula_1))\n\nZápisem M≡N rozumíme tu skutečnost, že dva λ-výrazy jsou buď totožné, nebo je lze ztotožnit přejmenováním vázaných proměnných.\n\nPříklad: λx . xy ≡ λx . xy, λz . xz ≡ λy . xy (alfa konverze), ale λx . xz ≠ λx . xy.\n\nMezi standardní kombinátory řadíme:\ncodice_11\nTyto kombinátory dávají základ SKI kalkulu. Je vhodné si ověřit, že:\n\nNapříklad druhý případ: KMN, což můžeme přepsat jako codice_12 což je (λy . M)N = M[y := n] a to je M. Dokázali jsme, že KMN = M.\n\n\nDůsledkem je tvrzení: ke každému kontextu C[f, x] (tj. λ-výrazu, který případně obsahuje proměnné f, x) existuje λ-výraz F ∈ Λ tak, že pro všechny X ∈ Λ:\n\nPodtrženo a sečteno: každý λ-výraz obsahuje pevný bod a máme i kombinátor pevného bodu, pomocí kterého tento pevný bod najdeme. Je nutno si uvědomit, že v lambda kalkulu pracujeme s funkcemi (vyššího řádu), pevným bodem tedy je opět funkce.\n\nPravdivostní hodnoty kódujeme pomocí λ-výrazů \"T\" (pravda) a \"F\" (nepravda) definovaných následovně:\n\nLogický výraz pokud D pak P jinak Q, \"taky známý jako if-then-else\", kde D (logická proměnná) nabývá hodnot T nebo F, může být zakódován jako DPQ. Pro D = T (resp. D = F) dostáváme\n\nPomocí lambda kalkulu lze dobře definovat vyčíslitelnost.\n\nLibovolná funkce \"F\": \"N\" → \"N\" je vyčíslitelná právě tehdy, když existuje lambda výraz \"f\", u kterého pro libovolná přirozená čísla \"x\" a \"y\" platí \"F(x) = y\" právě tehdy, když codice_13, kde codice_14 a codice_15 jsou Churchova čísla odpovídající \"x\" a \"y\". Tak vypadá jeden ze způsobů definice vyčíslitelnosti, který je základem Church-Turingovy teze.\n\nProblém určit, zda dva výrazy v lambda kalkulu jsou ekvivalentní, nemůže žádný univerzální algoritmus vyřešit a tento problém byl první, u kterého se nerozhodnutelnost podařilo dokázat. V důkazu tohoto faktu Alan Church nejprve problém zredukoval na určení, zda daný lambda výraz má nějakou \"normální formu\", přičemž takovou formou se míní ekvivalentní výraz, který nelze dále zjednodušit. Poté v rámci důkazu sporem předpokládá, že takový predikát je vyčíslitelný a lze ho tedy vyjádřit pomocí lambda kalkulu. S využitím předchozích Kleeneho výsledků dokázal lambda výrazům přiřadit Gödelovo číslo a poté obdobnou technikou jako v důkazu první Gödelovy věty o neúplnosti vytvořil lambda výraz \"e\". Konečně, pokud je \"e\" aplikováno samo na sebe (na své Gödelovo číslo), výsledkem je spor.\n\nPomocí něho lze také definovat operace v objektových databázích. Na principech lambda kalkulu je založená dotazovací část jazyka smalltalk. Tento jazyk používá například rozsáhlá objektová databáze GemStone.\n\n"}
{"id": "34266", "url": "https://cs.wikipedia.org/wiki?curid=34266", "title": "Valašsko (Rumunsko)", "text": "Valašsko (Rumunsko)\n\nValašsko (rumunsky \"Țara Românească\", v rumunské cyrilici psáno jako Цѣра Рȣмѫнѣскъ, nebo \"Valahia\") je historická země na jihu Rumunska, rozkládající se mezi karpatským obloukem a Dunajem. Do roku 1861 se jednalo o samostatné knížectví, které se 24. ledna 1859 sjednotilo s Moldavským knížectvím do Rumunska (velmocemi uznané až roku 1878).\n\nHlavní město Valašska se měnilo, zpočátku jím bylo Curtea de Argeș, později Târgoviște až nakonec Bukurešť.\n\nNázev Valašska je odvozený od Valachů, jednoho z kmenů tvořících rumunský národ.\n\nValašsko leží na sever od řeky Dunaj a na jih od Sedmihradska, resp. Karpat, a řeka Olt je rozděluje na dva regiony: východní Muntenii a západní Oltenii.\n\nNa severu sousedí s Moldávií a Sedmihradskem, na západě se Srbskem a Banátem, na jihu s Bulharskem, a na východě s Dobrudžou.\n\nMnoho latinských historických dokumentů potvrzuje přetrvávání lidového latinského jazyka na Balkáně až do konce 5. století. Kolonizace Balkánského poloostrova byla dokončená koncem 7. století. Slovanský vpád způsobil, že dáko-románské, a thrácko-románské kmeny hledaly útočiště v pohořích Rodopy, Pindos, Epirus. Jejich potomkové byli později nazýváni \"Wallachi\", nebo \"Blachi\".\n\nTermín Blachernae připomíná kronika z 10. století jako název předměstí v Konstantinopoli, bylo odvozené od skýtského vojevůdce Blachernose, který padl v Konstantinopoli. Mohl by být, podle Popa Lissenau, „zapletený do termínu Blach, Wallach (Blacernoi, potomek nebo syn Wallacha)”. Původ ale bude spíše obrácený - odvozuje se od gótského, starogermánského \"Valha\" - \"cizí\". Proto mluvíme v celé Evropě o Velšanech, Vlaších i Valaších.\n\nV 8. století se připomínají „Rinchini a Blachorinchini“ jako útočníci na klášter Castamonitu. V roce 976 byzantský autor George Kedrenos hovoří o tom, že bratr bulharského krále Samuel byl zabitý „Wallach wagoners uprostřed Castoria a Prespa v Makedonii”. V roce 980 Basil II. - Bulgaroktonos vyhlásil vládu nad Walachy v Thessálii. V roce 1014 byl král Samuel poražený mezi kopci Serres a Melnik. Připomíná se v roce 1300.\n\nPodle Cecaumenos {Strategicon v roce 1066}:„\"Wallachs, Epirus, Thesalia, atd…všichni přišli ze severu a pocházeli z Dáků a Bessi {Thráků}, kteří byli poblíž řeky Sávy\"” Tu též kronikář zaznamenává severo - jižní pohyb postulovaný maďarskými historiky, který nebere ohled na římské pokračování v Dacii.\n\nV roce 1166 Manuel I. Komnenos píše, že Valaši v oblastech hraničících s Černým Mořem cíleně útočili na Maďary.\n„\"Tito Valaši, předpokládá se byli potomky koloniálních Římanů\"” {kronika Kinnamos tvrdí, že „\"to není jasné zda Valaši skutečně přišli z Podunajské nížiny, nebo z Balkánské provincie Římskeho impéria\"\". Mnozí se shodují, že přišli ze severu od Podunajské nížiny. V roce 1114, Anna Komnenovna už se zmiňuje o Valaších jako o „\"mužích brodů\"”, protože křižovali a brodili se přes Dunaj jako průvodci nájezdních Kumánů. Proto o nich píšou jako o „Brodnících” Jeden z jejich náčelníků se jmenoval Budila. „Budila v roce 1095 přišel varovat císaře Alexisa do jeho tábora v Anchialus”, uvádí Anna Comnena. Valaši sloužili jako průvodci Kumánům přes horské průsmyky.\n\nRunový zápis z 11. století, nalezený na ostrově Gotland, zaznamenává vraždu skandinávského cestovatele Rothfose, spáchanou Blakumenmi, když cestoval do Konstantinopole. Byl zavražděný za bílého dne na hranicích mezi Haličí a Moldávií. Roku 1164 Andronikos I. Komnenos zatkl valašské pastýře na té samé haličské hranici. Ve stejném místě připomíná židovský rabín Benjamín z Tudely, který zemřel v roce 1173, že “\"žádný císař je nemůže přemoci\".”\n\nKřižáci Fridricha Barbarossy v roce 1190 se v oblasti Niš v dnešním Srbsku střetli s odporem Valachů, kteří se v roce 1189 vzbouřili pod vedením jejich náčelníka Petra a Asena proti byzantské vládě.\n\nV roce 1190 Assanids žádal o pomoc kmeny na sever od Podunajské nížiny, aby přemohli Byzantince. Byzantští spisovatelé se zmiňují o „Cumani a Wallachi\", jako „\"divokých bojovnících ze severu\".” Píší o Patriarchátu jménem Valašsko - Hungaro - Vlachia a Moldavsko Ruso - Vlachia. Také je jmenovali: „Ongari Infideli”, tj. \"uherští nevěřící\" podle kroniky Štefana Magna, který sestavil úderné přepadové oddíly byzantské armády, když opakovaně dobyli Konstantinopol v průběhu noci z 24. na 25. července 1261, kde se nepíše o Kumánech, ale o “Dunajských Valaších.”\n\nChoniates napsal mezi roky 1202 a 1214, že thessálský horský region se nazývá “Velké Valašsko”.\n\nValašské knížectví, též jen Valašsko, bylo knížectví v jižním Rumunsku, založené počátkem 14. století.\n\nValašský stát vznikl na základě několika malých místních knížectví, především Oltenie v 1. půli 14. století, díky vládci jednoho z nich, Basarába I. Valašského, (kolem r. 1310 až 1352), zakladatele dynastie Besarabů, která ovládala Valašsko do 17. století. Stal se samostatným knížetem rebelií proti uherskému králi Karlovi I. roku 1330 na bitevním poli u Posady, byť jen nakrátko. Valašsko získalo samostatnost zpět již v 70. letech 14. století a upevnil ji nejvýznačnější z Besarábů – Mircea I. zvaný Starý, rum. \"Mircea cel Bătrân\".\n\nAle v roce 1393 padl Bulharský stát pod osmanskou nadvládu, a mladá, i stále silnější, Osmanská říše se stala sousedem Valašska. Soupeření dvou rodových dynastických linií Besarabů a střety uherských a osmanských vlivů dále bránily politickému růstu země.\n\nStav formální politické závislosti na Uhrách a současného placení tributu Turkům (od r. 1389) přerušovaly četné pokusy osamostatnění země, případně i narušení rovnováhy mezi dvěma mocnými sousedy. Roku 1396 došlo k epizodě uznání polské vrchnosti Vladem I. Uchvatitelem. Boj proti Turkům vedli také Vlad II. Dracul zvaný Ďábel a jeho syn Vlad III. Drákula, zvaný také \"Napichovač\" (inspiroval k postavě románu a filmu).\n\nV roce 1415 se Valašsko stalo vazalem Osmanské říše.\n\nPád Uher roku 1526 způsobil konec možností lavírování mezi těmito silnými sousedy, a na několik staletí si Valašsko podmanila Osmanská říše. Mezi vévody, kteří se pokoušeli obrátit tuto situaci, se patří zmínit hospodara (knížete) Michala Chrabrého, panujícího v letech 1593–1601, který na krátko shromáždil pod svým žezlem také Sedmihradsko (1599–1600) i Moldávii (1600), takže je právem považovaný za prvého sjednotitele Rumunů a jejich státu.\n\nVýznamnou změnu situace přinesla teprve porážka Osmanské říše Rakouskem, potvrzená mírem v Karlovicích (1699). Podmanění Sedmihradska Rakouskem způsobilo sousedství nového mocného souseda, protivícího se Turecku, který mohl vyrovnávat vliv turecký. Od začátku 18. století klíčil také zájem o tato území stále silnějšího Ruska. Brzy Rakušané - ač nakrátko (1718–1739) získali Oltenii. Dále r. 1770 bylo Valašsko obsazeno ruským vojskem a v důsledku smlouvy z Küčük Kajnardžu (1774) se sice navrátilo pod panování turecké, ale Rusko si ponechalo určitou kontrolu nad touto zemí.\n\nVnitropoliticky bylo 18. století epochou hospodarů (knížat) fanariotských, kteří sem byli dosazovaní sultánem Grecou z Istanbulu, často vyměňováni (obvykle z toho důvodu, že převzetí trůnu se pojilo s vysokým poplatkem do sultánovy pokladnice), pro něž knížecí stolice byla pouhou příležitostí k rychlému obohacení. Jediný, kdo dokázal podniknout do jisté míry úspěšné kroky pro zlepšení katastrofální hospodářské situaci země, byl Konstantin Mavrocordat.\n\nDo roku 1854 bylo Valašsko ještě několikrát okupováno Ruským impériem během rusko-tureckých válek, které se dotkly Valašska. Současně stále klesal význam Turecka. Rusové přímo ovládali zemi m. j. v letech 1807 až 1812, znovu 1829–1833. V roce 1821 došlo také k neúspěšnému valašskému povstání proti Osmanské říši pod vedením Tudora Vladimirescu, pod sociálními hesly. Dílčím úspěchem byl konec epochy fanariotů. V tomto období byl vydán Valašsku \"organická regule\", který zavedl pravidlo volby hospodara \"divanem\", tj. stavovským sněmem. Když se roku 1833 Rusové stáhli z Valašska, vrátili formálně vrchnostenství Turkům, faktickou moc nad zemí si ale zachoval ruský konzul. Oslabení ruského vlivu nastalo v důsledku porážky v krymské válce (1853–1856). Vyvolalo to jedinečnou příležitost pro osvobození podunajských knížectví zpod tlaku mocných sousedů. Když v roce 1857 Turci zfalšovali volby do divanu, protestovaly západní mocnosti.\n\nRoku 1859 se sjednotilo s Moldavským knížectvím, čímž vznikla Spojená knížectví Valašska a Moldávie. Na Valašsku i v Moldavsku byl zvolen hospodarem Alexandr Ioan Cuza, který v prosinci 1861 vyhlásil vznik sjednoceného rumunského státu. Jeho hlavním městem se stalo sídelní město Valašska – Bukurešť. Od té doby osud Valaška splynul s osudem celého Rumunska.\n\n\n\n"}
{"id": "34267", "url": "https://cs.wikipedia.org/wiki?curid=34267", "title": "Grand Prix Španělska 2000", "text": "Grand Prix Španělska 2000\n\nVelká cena Španělska (\"XLII Gran Premio Marlboro de España\") Formule 1 se v roce 2000 jela 7. května na okruhu Catalunya. Jelo se 65 kol, jedno kolo měřilo 4,730 km, celkem závodníci ujeli 307,450 kilometrů. Tato velká cena byla v celkovém pořadí 651. Grand Prix. Skončila 57. vítězstvím Miky Hakkinena a 148. vítězstvím pro stáj McLaren.\n\n\n\n\n\n\n"}
{"id": "34273", "url": "https://cs.wikipedia.org/wiki?curid=34273", "title": "Stoletá válka", "text": "Stoletá válka\n\nStoletá válka byl konflikt mezi Anglií a Francií v letech 1337–1453. Příčinou byl spor o nadvládu ve Flandrech a jihozápadní Francii. Jako záminka posloužilo odmítnutí nástupnictví anglického krále Eduarda III. na francouzský trůn.\n\nVálka skončila tím, že Angličané ztratili všechna francouzská území (která před válkou vlastnili, viz Normandské vévodství) kromě Calais a Normanských ostrovů.\n\nAčkoliv se pro tuto válku vžilo označení \"stoletá\", trvala celých 116 let. Nešlo však o nepřetržitý sled bojových akcí, ale o střídavá období prudkých bojů následovaná roky příměří. V průběhu války lze rozeznat 3 hlavní fáze (viz níže).\n\nAnglie a Francie byla dvě suverénní království a angličtí králové spravovali jako léno značnou část francouzského území. O tento stav se přičinil roku 1066 normanský vévoda Vilém I. Dobyvatel, který porazil anglického krále Harolda II. Godwinsona v bitvě u Hastingsu. Ponechal si i své državy ve Francii a Angličané v následujících staletích o tato území sváděli boje s Francouzi se střídavým úspěchem. Stoletá válka byla konečným vyvrcholením těchto sporů.\n\nDalší příčinou stoleté války byl i spor obou království o nadvládu nad důležitým obchodním centrem, Flandrami. Před začátkem stoleté války měli v těchto sporech převahu Francouzi. V roce 1336, tedy rok před začátkem války, dal flanderský kníže Ludvík I. pozatýkat všechny anglické obyvatele své země. Následovalo odvetné opatření ze strany Angličanů: zákaz vývozu anglické vlny do Flander a dovozu flanderských výrobků (především sukna) do Anglie. Ve Flandrech vypuklo lidové povstání pod vedením Jakoba van Artelvede. Anglický král Eduard III. se stal jeho spojencem. Když však francouzský král Filip VI. napadl anglické državy ve Francii, Eduard III. pod záminkou nároku na francouzský trůn vyhlásil Francii válku.\n\nStoletou válku můžeme rozdělit na tři etapy:\n\nNa počátku stoleté války měli Angličané především zájem udržet si své území ve Francii stejně jako upevnit své obchodní postavení ve Flandrech. Spojencem Francie bylo Skotsko, které jen těžko snášelo svoji lenní závislost na Anglii. Spojencem Anglie byly samotné Flandry.\n\nVítězství v námořní bitvě u Sluys v roce 1340 zajistilo Angličanům dlouhodobou kontrolu nad průlivem La Manche. Zatímco se Angličanům dařilo v námořních střetech, v pozemních tolik štěstí neměli. Ztratili dokonce i svého velkého spojence Jakoba van Artevelde. Roku 1345 byl zavražděn poté, co se pokusil dosadit na flanderský trůn prince z Walesu.\n\nHned další rok však zvítězila anglická armáda vedená Eduardem III. ve významné bitvě u Kresčaku nad mnohonásobnou přesilou Francouzů. V tomto boji se hlavně osvědčili velšští lukostřelci. Eduard III. upevnil jejich morálku tím, že přikázal svým rytířům sesednout z koní a bojovat bok po boku s lukostřelci. V této bitvě padl též významný spojenec Francie, český král Jan Lucemburský, tehdy již slepý. Jeho chrabrosti vzdal později hold anglický princ Eduard, syn Eduarda III. Přijal do svého znaku tři pera z chocholu jeho přilby a za své přijal i jeho heslo \"Ich diene\" (sloužím).\n\nV mnoha bitvách stoleté války se projevil rozdíl v taktice Anglie a Francie. Francouzská vojska se skládala především ze šlechtické jízdy a z oddílů měšťanů a žoldnéřů. Šlechta nižším stavem pohrdala a bránila jim zapojit se do bitvy. Tyto neshody a dokonalejší taktika Angličanů vedly k sérii proher a tragédií. Naproti tomu Eduard III. disponoval nejen výbornou jízdou, ale i výbornými lukostřelci z Walesu ozbrojenými dlouhými luky. V bitvách stoleté války byli lukostřelci schopni vyřadit z boje francouzské jezdce dříve, než se jejich dlouhá kopí a těžké meče dostaly vůbec ke slovu. Lukostřelci se ukázali jako nepostradatelná součást anglické armády.\n\nV roce 1347 po dlouhodobém obléhání dobyli Angličané přístavní město Calais a drželi ho pak déle než dvě stě let. V roce 1347 byl uzavřen osmiletý mír mezi Francií a Anglií trvající do roku 1355. Po smrti Filipa VI. v roce 1350 nastoupil na francouzský trůn jeho syn Jan II. přezdívaný Dobrý. V bitvě u Poitiers v roce 1356 byli Francouzi poraženi princem Eduardem a král Jan II., spolu s mnoha svými šlechtici, byl zajat. V následných zmatcích se vlády ve Francii chopil Karel V., přezdívaný Moudrý, syn Jana II. S pomocí panstva a duchovenstva potlačil protiválečnou vzpouru pařížských měšťanů (vedenou Étiennem Marcelem). Svého vítězství Karel nijak nezneužil, jen se snažil zavést v zemi pořádek.\n\nMírem v Brétigny v roce 1360 skončila první etapa stoleté války. Anglický král Eduard III. se zřekl francouzské koruny a Flandry setrvaly v moci Francouzů. Angličanům však zůstalo přístavní město Calais, jakož i většina francouzského území. Kromě toho měl král Jan zaplatit obrovské výkupné v hodnotě tří milionů dukátů. Když nezaplatil, byl jako zajatec odveden do Anglie, kde v roce 1364 zemřel. Před svou smrtí udělil svému druhému synovi Filipu Smělému Burgundské vévodství.\n\nMírem z Brétigny začalo druhé období stoleté války. Na francouzský trůn v roce 1364 nastoupil Karel V. a za několik let Francouzi obnovili boje. Teď však už změnili svou taktiku a pod vedením schopného vojáka Bertranda z Guesclinu vedli malou válku, bránili města a velkým bitvám se opatrně vyhýbali. Tento způsob se jim vyplatil a v roce 1380 zůstaly v anglické moci už jen Bayonne, Bordeaux, Brest, Cherbourg a Calais.\n\nZa vlády Karla V. Francie prosperovala. Král zbavil zemi loupeživých band bývalých žoldnéřů a dal zbourat mnoho hradů, aby se nestaly anglickou oporou. Nařídil, aby parlament zasedal stále, nikoliv jak dosud příležitostně, a právo vydávat zákony vyhradil jen panovníkovi. Podporoval vědu a umění, rozšířil Paříž, zvelebil Louvre a založil několik zámků.\n\nV roce 1377 zemřel v Anglii král Eduard III. a zanechal vládu svému vnukovi, Richardu II., synovi prince Eduarda. Jeho strýcové Jan z Gentu, vévoda z Lancasteru, Edmund z Cambridge, vévoda z Yorku a Thomas z Woodstocku, vévoda z Gloucesteru, uznali mladého krále a svolili k zřízení zvláštní vlády. Období panování Richarda II. však nebylo pokojné. Už v roce 1381 musel potlačit lidové povstání, které si pod vlivem Jana Wicliffa kladlo za cíl rovnost všech stavů. Povstalci se pod vedením Wata Tylera zmocnili Toweru. Povstání bylo však potlačeno a Wat Tyler zavražděn.\n\nPo porážce povstání Wata Tylera se Richard obrátil proti parlamentu a proti svým strýcům, kteří neustále omezovali jeho moc. Roku 1389 se sám chopil plně moci a o osm let později, v roce 1397, dal některé své protivníky zajmout a některé i popravit. Omezil moc parlamentu a začal vládnout absolutisticky. V roce 1399 zemřel Richardův strýc Jan z Gentu a Richard se zmocnil jeho majetku. Syn Jana z Gentu, Jindřich, využil královu nepřítomnost v Anglii (Richard tehdy podnikl válečnou výpravu do Irska) a vrátil se z exilu do Anglie. Spojil se s nespokojenými stavy a když se Richard vrátil, byl zajat a zbaven královské koruny. Parlament potom přijal za krále syna Jana z Gentu jako Jindřicha IV. Na anglický trůn tak v osobě Jindřicha IV. dosedla dynastie Lancasterů. Sesazeného krále Richarda II. popravili (tak, aby jeho smrt mohla vypadat jako přirozená) v roce 1400 ve vězení na hradě Pontefract.\n\nVe Francii od roku 1380 vládl syn Karla V. Karel VI. a pro zemi tehdy nastaly zlé časy. Za mladého panovníka nejprve vládli jeho strýcové. V zemi vypuklo několik povstání; v Paříži, ve Flandrech i jinde. Povstání byla potlačena a v roce 1384 se vlády ve Flandrech ujal burgundský vévoda Filip. Po získání Flander se začalo Burgundsko Francii stále více odcizovat a vedlo stále nezávislejší politiku.\n\nV roce 1388 se Karel VI. odvrátil od svých strýců a vybral si rádce z příslušníků nižší šlechty. V roce 1392 se u něj objevil první záchvat duševní choroby a vlády se znovu chopili jeho strýcové. Když v roce 1404 burgundský vévoda Filip zemřel, jeho syn Jan Nebojácný si chtěl zachovat svůj vliv a postavení ve vládě. Když se mu v tom pokoušel zabránit králův bratr Ludvík, dal jej Jan v roce 1407 zavraždit. Následovala občanská válka mezi burgundskou a orleánskou stranou.\n\nNepokojů ve Francii využil nový anglický král Jindřich V., syn Jindřicha IV., a v roce 1415 se vylodil v Normandii. Tak začalo třetí a poslední období dlouhého válečného konfliktu. Ještě v tomtéž roce zvítězil Jindřich V. nad šestinásobnou přesilou Francouzů v bitvě u Azincourtu podobnou taktikou, jakou Eduard III. a princ Eduard v bitvě u Kresčaku a v bitvě u Poitiers. Jindřich ovládl celou Normandii a v roce 1420 uzavřel s francouzskou královnou Isabelou a novým burgundským vévodou Filipem Dobrým smlouvu z Troyes. Podle ní měl Jindřich V. dostat za manželku dceru Karla VI. Kateřinu a po tchánově smrti zasednout na francouzský trůn. Syn Karel měl být z následnictví vyloučen. Tehdy Angličané našli v burgundském vévodovi mocného spojence.\n\nJindřich se však francouzské koruny nedočkal. V roce 1422, jen sedm týdnů před Karlem VI., nečekaně zemřel. Zanechal po sobě devítiměsíčního syna Jindřicha VI. Ač nemluvně, byl následník trůnu uznán za krále v Anglii a části Francie severně od Loiry a v Guyenne. V Anglii za něho vládl vévoda z Gloucesteru a ve Francii jeho strýc, vévoda z Bedfordu.\nV ostatních oblastech Francie vládl z města Bourges syn Karla VI., princ Karel z Valois, devatenáctiletý lenivý mladík, kterému, kvůli jeho sídelnímu městu, Angličané posměšně říkali \"Králík z Bourges\". Proti němu pokračoval ve válce vévoda z Bedfordu, jehož vojska postoupila před Loiru a v roce 1428 oblehla Orléans. Byla to poslední pozice francouzských vojenských sil a strategicky obrovsky důležité město - prolomením francouzsko-anglické hranice na Loiře by už Angličanům nic nebránilo dobýt zbytek Francie. Pod velením známého Dunoise, přezdívaného Bastard Orleánský, se Francouzi bránili až do příchodu posil. Přivedlo je prosté venkovské děvče Johanka a Orléans ji přijal s obrovským nadšením. V roce 1429 se jí podařilo Orléans osvobodit, čímž získala svoje \"bojové\" jméno \"Panna Orleánská\". V témže roce byl v Remeši, kterou \"Panna\" předtím dobyla, korunován princ Karel francouzským králem, který již Angličany nemohl být nazýván \"Králík z Bourges\", nýbrž minimálně \"Vzdorokrál\".\nVystoupením Jany z Arku ve stoleté válce se ve větší míře uplatnily lidové síly. Válka proti Angličanům nabyla národního charakteru. Angličané museli náhle čelit potížím ze všech stran. Vztahy s burgundským vévodou se začaly zhoršovat. Jejich vojska ve Francii strádala nedostatkem zásob a posil. Počaly neshody mezi dvěma nejmocnějšími panovníky lancasterské linie, vévodou z Bedfordu a vévodou z Gloucesteru.\n\nOsvobození města Orléans a porážka Angličanů u měst Pataye a Jargeau znamenaly obrat ve válce. Vysoká šlechta však záviděla Janě z Arku její postavení a těžce nesla, že spásu Francii přineslo obyčejné děvče. Jana byla nakonec vyštvána z královského dvora a vrátila se zpět do boje. Při osvobozování Compiégne byla zajata Burgunďany a v roce 1431 v Rouenu upálena.\n\nV roce 1435 bylo svoláno zasedání do města Arras, na které se dostavili vyslanci skoro všech evropských států. Mělo se zde rozhodnout o osudu Francie. Nepřekonatelné rozpory mezi Anglií a Francií však jakékoliv dohodě zabránily. Válka proto pokračovala. Angličané však ztratili svého burgundského spojence. Příklon k Francii znamenal pro Burgundsko zisk mnoha území a lenní nezávislost na francouzském králi až do Karlovy smrti.\n\nPak už Angličany stíhala jedna porážka za druhou. V roce 1436 dobyli Francouzi Paříž a v roce 1449 Normandii. Angličané na závěr v roce 1453 prohráli bitvu u Castellione a museli válečné akce přerušit (ve Francii zůstalo v jejich moci jedině přístavní město Calais s okolím a Normanské ostrovy). Zdálo se, že to bude opět jen jedno z mnoha příměří. Anglie však byla konfliktem vyčerpaná, vzápětí upadla do třicetileté války růží. K tomu politika Ludvíka XI., který si opakovaným tučným výkupným zajišťoval ze strany Angličanů prodlužování příměří, to vše nakonec učinilo své. Nejdelší konflikt středověké Evropy skončil nenápadně a bez uzavření konečné mírové smlouvy.\n\nCalais získali Francouzi za zcela jiných okolností v roce 1558. Jediné území z těch dob, které se Angličanům na Francouzech podařilo získat a dodnes podržet, jsou Normanské ostrovy.\n\nI. etapa (1337–1360)\nII. etapa (1360–1415)\nIII. etapa (1415–1453)\n\n\n"}
{"id": "34281", "url": "https://cs.wikipedia.org/wiki?curid=34281", "title": "Alan Cox", "text": "Alan Cox\n\nAlan Cox (* 1968) je programátor, který se významně podílí na vývoji linuxového jádra už od jeho počátku v roce 1991. V době, kdy byl zaměstnán na koleji University of Wales ve Swansea, nainstaloval ranou verzi Linuxu na jeden ze strojů, patřící Swansea University Computer Society. Byla to jedna z prvních instalací Linuxu na vytíženou síť a odhalila mnoho chyb v síťovém kódu. Cox mnoho z těchto chyb opravil a rozhodl se přepsat velkou část síťového subsystému. Následně se stal jedním z hlavních vývojářů a správců jádra.\n\nStaral se o starší větev (2.2.x) a o své vlastní verze z minulé stabilní větve (2.4.x) (označené písmeny „ac“ v čísle verze, např. 2.4.13-ac1). Tato větev byla velmi stabilní a obsahovala opravy, které šly přímo do distribučních jader. Byl běžně považován za „druhého velícího“ hned po samotném Linusi Torvaldsovi. Dnes jeho pozici „Linusovy pravé ruky“ zastoupil Andrew Morton. Jeho obsáhlé a přátelské komentáře vedly mnohé programátory na linux kernel mailing listu. Alan byl dlouho zaměstnán u firmy Red Hat, nyní je zaměstnán u společnosti Intel a žije v Swansea ve Walesu se svou ženou Telsou Gwynne.\n\nByl hlavním vývojářem AberMUD, který napsal ještě za studií na University of Wales v Aberystwyth.\nDále se podílel na vývoji projektů GNOME a X.Org\n\nJe zapáleným příznivcem programátorské svobody a přímým odpůrcem softwarových patentů, DMCA a CBDTPA. Na protest se vzdal členství v podskupině Usenixu a prohlásil, že nikdy nenavštíví Spojené státy ze strachu, že by byl stejně jako Dmitrij Skljarov uvězněn za porušení DMCA.\n\nNa konferenci FOSDEM v Bruselu převzal v roce 2003 \"Award for the Advancement of Free Software\" (ocenění za rozvoj svobodného software) od Free Software Foundation.\n\n"}
{"id": "34283", "url": "https://cs.wikipedia.org/wiki?curid=34283", "title": "Benedikt XV.", "text": "Benedikt XV.\n\nBenedikt XV., vlastním jménem Giacomo markýz della Chiesa, (21. listopadu 1854 Pegli u Janova – 22. ledna 1922 Apoštolský palác), byl v letech 1914 až 1922 v pořadí 258. papež Římskokatolické církve.\n\nPocházel z janovské šlechtické rodiny. Byl původně určen pro dráhu právnickou. Roku 1875 získal doktorát práva, později však přešel na teologii a poté vstoupil do kněžského semináře. Věnoval se od svého vysvěcení dráze diplomatické, vstoupil do diplomatického sboru Svatého stolce. Prošel tak různými stupni, až dosáhl hodnosti substituta státního tajemníka. Dne 16. prosince 1907 byl della Chiesa zvolen arcibiskupem boloňským. Dne 28. května 1914 byl jmenován kardinálem a brzy nato, 3. září 1914, byl v konkláve zvolen nástupcem papeže Pia X. jako Benedikt XV. a jako 258. nástupce apoštola Petra. Jeho volba překvapila, stejně jako volba jeho předchůdce Pia X., jenže tentokráte volba padla na aristokrata vysokého rodu, kdežto jeho předchůdce byl synem obecního poslíčka.\n\nVětšině jeho pontifikátu dominovala první světová válka, která se uvádí i jako jeden z možných důvodů vcelku překvapivé papežské volby, při níž získal důvěru zkušený diplomat, který se již dlouho v evropské politice pohyboval a měl k čerstvě vzniklému konfliktu definován jasný postoj a plán k jeho řešení. Důležitou úlohu hrál jistě i fakt, že z hlediska vnitrocírkevní politiky představoval della Chiesa kompromis mezi stylem předchozích papežů, Lva XIII. a Pia X.).\n\nPapež vyhlásil v celém konfliktu neutralitu a opakovaně vyzýval k ukončení bojů a k nepoužívání některých mimořádně krutých zbraní (např. bojových plynů, intervenoval kvůli masakru Arménů také u osmanského sultána Mehmeda V.), což vyvolávalo rozhořčené reakce na obou stranách fronty. Několikrát se neúspěšně pokoušel zprostředkovat mír. Jeho sedmibodový mírový plán byl sice odmítnut, neboť obě válčící strany jej považovaly za výhodnější pro svého protivníka, ale některé papežovy návrhy se opět objevily v mírové výzvě amerického prezidenta Wooodrowa Wilsona z ledna roku 1918.\n\nPo ukončení I. světové války se mu podařilo stabilizovat dlouhodobě napjaté diplomatické vztahy s Francií a diplomatická jednání udržoval i s ostatními zeměmi. Jako mistr diplomatického jednání dosáhl po válce toho, že byly obnoveny úřední styky mezi Francií a Vatikánem. Za něho se zlepšily vztahy mezi Vatikánem a italským královstvím. Některé státy (Německo aj.) povýšily svá vatikánská vyslanectví na velvyslanectví, přibylo několik nových diplomatických zastupitelství u papežského dvora (Rumunsko, Řecko, Bulharsko). Vliv papežského dvora byl tím vším neobyčejně posílen, zejména také tím, že hlava pravoslavné církve, ruský car, a hlava protestantismu, německý císař, zmizely. Zmínky zasluhuje ještě snaha Benedikta XV. o navázání styků s Polskem a Ukrajinou, aby urovnal starý spor mezi katolicismem a pravoslavím, takže Vatikán by se stal hlavou křesťanské církve.\n\nKrom protiválečných snah pracoval na reorganizaci církevních struktur, aby odpovídaly moderní době. Ve své první encyklice odmítl, podobně jako Pius X., modernismus, který ovšem vymezil v mnohem užším smyslu než jeho předchůdce a stejně tak i přistupoval k osobnostem nařčeným z modernismu mnohem shovívavěji. Roku 1917 nechal Benedikt XV. vydat Kodex kanonického práva, který představuje první souhrnnou kodifikaci hlavních zákonů a předpisů římskokatolické církve). Všemožně též podporoval misijní dílo ve Třetím světě a kladl velký důraz na výchovu kněží pocházejících z původního obyvatelstva.\n\nZemřel 22. ledna 1922 na zápal plic.\n\n\n\n"}
{"id": "34290", "url": "https://cs.wikipedia.org/wiki?curid=34290", "title": "Válečné kladivo", "text": "Válečné kladivo\n\nVálečné kladivo je zbraň určená k probíjení odolných, často obrněných cílů. \n\nLze je rozdělit na jednoruční a na obouruční. Hlava válečného kladiva byla většinou zakončena úzkým bodcem, jenž usnadňoval probití protivníkovy zbroje. Nejčastěji se používalo ve středověku v soubojích opěšalých, těžce obrněných válečníků. Rozlišovaly se typy s krátkou rukojetí užívané jízdou, např. polský \"nadziak\" i typy s dlouhou rukojetí, jež užívala pěchota podobně jako halapartnu, např. \"lucernské kladivo\", francouzský \"vraní zobák\" aj. V 16. století se rozšířil typ bojového kladiva, které mělo rukojeť ohraničenou dvěma záštitnými kotouči.Ve východní Evropě a v Orientu však nikdy nedosáhlo takové obliby, jako tomu bylo v západní a střední Evropě. Lehčí kombinované druhy zbrojí východní Evropy a Orientu nepotřebovaly ke svému proražení intenzitu rány kladiva. Mimo Evropu bylo válečné kladivo oblíbeno hlavně v Indii.\n\n"}
{"id": "34291", "url": "https://cs.wikipedia.org/wiki?curid=34291", "title": "Kord", "text": "Kord\n\nKord je chladná, poboční, bodná i sečná (někdy mylně považován za rapír) zbraň, která se vyvinula z pozdních typů mečů. V českém prostředí poprvé doložen počátkem 15. století.\n\nSe svou štíhlou a dlouhou čepelí postupně vytlačoval mohutnější meče. Když už ruka nebyla chráněna železnou rukavicí (aby mohla snáze stisknout spoušť palné zbraně), chránil ji koš ze železných úponků. Kromě šlechtických kordů, které se postupně vyvíjejí v subtilnější soubojový rapír, probíhá souběžně vývoj kordu jako vojenské zbraně. V 18. století ztrácejí i vojenské kordy své praktické uplatnění a stávají se doplňkem slavnostní uniformy (před rokem 1938 Finanční stráže, dnes u Hradní stráže), odznakem důstojnické, praporčické a posléze i úřednické hodnosti.\n\nŠerm kordem je jednou z disciplín sportovního šermu. Na rozdíl od šermu fleretem či šavlí je při šermu kordem platnou zásahovou plochou celé tělo šermíře. Z tohoto důvodu má číška chránící ruku znatelně větší rozměr než u ostatních zbraní. Celková délka sportovního kordu nesmí přesáhnout 110 cm (20 cm z toho připadá na rukojeť a záštitu) a hmotnost 770 g. Kordy se dají rozdělit podle čepele na kordy s čtyřsečnou a trojsečnou čepelí.\n\nČásti kordu určeného ke sportovnímu šermu: kord začíná rukojetí, následuje záštita (číška), dále čepel a kord končí aretem. Po celé čepeli je veden drát, který končí u aretu. Aret slouží tak, že při zásahu soupeře se zamáčkne a pošle signál (pod oblečením je drát) do přístroje, na který jsou oba šermíři napojeni, a zasvítí barevné světlo (zelené nebo červené, podle strany šermíře), což je signál rozhodčímu pro zaznamenání bodu.\n"}
{"id": "34294", "url": "https://cs.wikipedia.org/wiki?curid=34294", "title": "Gmail", "text": "Gmail\n\nGmail (v Německu a Velké Británii oficiálně nazývaný Google Mail) je bezplatná e-mailová služba provozovatele vyhledávače Google, která poskytuje webové rozhraní (tzv. webmail) nebo volitelně stahování pošty protokolem POP3 nebo IMAP. Od dubna 2004 byl k této službě přístup pouze přes pozvánku, v únoru 2007 byla zpřístupněna beta verze. E-mailová schránka měla v té době velikost 1 GB, což výrazně posunulo standard velikosti úložného prostoru.\n\nNyní nabízí 15 000 Megabajtů volného místa (sdíleno s ostatními službami Google), za příplatek vám může být úložný prostor zvětšen od 100 GB do 30 TB v ceně pohybující se mezi 1,99 až 299,99 americkými dolary měsíčně. Umožňuje také pokročilé vyhledávání v e-mailech, řazení do konverzací (známé z internetových fór) a používá interaktivní ajaxové prostředí. Díky těmto funkcím ho používají desítky milionů uživatelů na celém světě. V roce 2010 společnost získala v soutěži Křišťálová Lupa 3. místo v kategorii komunikační služby.\n\nSlužba nyní poskytuje 15 000 megabajtů volného místa. Jeho rozšíření stojí od $1,99/100 GB měsíčně až po $299,99/30 TB měsíčně. Sdílí ho jak Gmail, tak i ostatní služby Google. Po prvním výročí Gmailu (duben 2005) se začal úložný prostor zvětšovat (původně měl 1 GB). Největší změna prostoru byla zaznamenána 12. října 2007 kdy hodnota na měřiči velikosti stoupala rychlostí 5,37 MB za hodinu. Přibližně po týdnu tato hodnota klesla, a to na 1,12 MB za hodinu. Od 4. ledna 2008 se přičítalo asi jen 3,35 MB za den (0,14 MB za hodinu).\n\nGmail Labs, uvedený 5. června 2008, dovoluje uživatelům testovat nové nebo experimentální funkce Gmailu jako je například záložkování důležitých zpráv, vlastní klávesové zkratky nebo hry. Můžete si je volitelně zapínat a vypínat a poté také každou z nich zhodnotit. Na základě toho je pak inženýři z Gmailu mohou zlepšovat a podle oblíbenosti i přidávat do standardní výbavy Google Mailu. Tato služba je zatím dostupná pouze občanům Irska, Velké Británie, Spojených států, Kanady a Austrálie. Nyní i České republiky (většina funkcí). Pro dostupnost v jiné zemi si musíte nastavit jako jazyk rozhraní angličtinu.\n\nV polovině roku 2013 Google modernizoval inbox taby, které umožňují aplikaci třídit uživatelské e-maily. Existuje pět kategorií tabů. Taby jsou také dostupné na mobilní verzi Gmailu. V rámci uživatelského nastavení je možné celou aktualizaci zakázat a tím se vrátit ke klasické struktuře.\n\nKdyž uživatel označí e-mail jako spam, poskytuje tím systému informaci napomáhající v budoucnu rozpoznat podobné zprávy pro všechny uživatele Googlu.\n\nGmail mobile je dostupný ve více než 40 jazycích. Je to bezplatná služba sloužící k přístupu na Gmail z mobilních zařízení. 22. Září 2009 Google přidal možnost synchronizovat Gmail přes Google Sync pro platformy iPhone a iPod Touch.\n\nDne 9. února 2010 Google představil nový nástroj pro sociální sítě nazvaný Google Buzz. Je integrovaný v Gmailu. Umožňuje uživatelům sdílet odkazy a média stejně jako aktualizace statusů. Vývoj byl přerušen v prosinci 2011 kvůli sociální síti Googlu – Google+. V lednu 2014 umožnil Gmail posílat emaily lidem, kteří mají Google+ účet, dokonce i když nemají k dispozici emailovou adresu dotyčného.\n\nV srpnu 2010 Google představil plugin, který přináší integraci telefonního servisu, jako součást Google chatu na Gmailu. Dříve se služba jmenovala Google Voice v Gmail chatu, nyní se nazývá Google Video a Voice (hlasový) chat. Služba umožňuje uživatelům volání zadarmo přes Gmail účet. V srpnu 2010 služba zaznamenala přes milion hovorů během 24 hodin.\n\nGmail zahrnuje i vyhledávací lištu pro hledání emailů. Slouží také k vyhledání kontaktů, souborů v Google Drive, události z kalendáře Google a stránkách Googlu. Jde také použít pro prohledávání webových stránek. V roce 2012 Gmail přináší novou funkci vyhledávání – automatické dokončování a predikci.\n\nWebové rozhraní Gmailu je naprogramováno s použitím technologie AJAX (přesněji, AJAXSLT framework), který umožňuje pokročilé funkce jako je kontrola překlepů, klávesové zkratky nebo RSS.\n\nPokročilá technologie vyhledávání dovoluje uživateli hledat i pomocí tzv. operátorů. Při vyhledávání se dají použít i nezdokumentované operátory jako např. „language:russian“, které vám mohou také velice usnadnit práci. Výsledek hledání obsahuje mnoho informací - hledané výrazy ve zprávě, odesílatele, umístění zprávy a také datum přijetí.\n\nFiltry dovolují uživatelům filtrovat zprávy podle mnoha kritérií - podle textu ve zprávě, podle toho od koho jsou nebo podle textu v poli Předmět. Pokud zpráva nějaké kritérium splňuje, Gmail s ní podle toho zachází - archivuje ji, označuje hvězdičkou, používá štítky, přeposílá nebo maže.\n\nGmail vytváří konverzace, což jsou skupiny obsahující původní zprávu a všechny odpovědi na ni. Sdružené zprávy seřazuje jednu za druhou, nejnovější zpráva je na konci. Pokud konverzace obsahuje přibližně 100 a více zpráv, tak je Gmail rozděluje do samostatných sekcí.\n\nPro lepší organizaci můžete zprávám přidávat štítky, podobně jako když dáváte poštu do složek. Rozdíl spočívá pouze v tom, že pro jednu zprávu nebo konverzaci můžete použít několik štítků. Dají se pak použít při vyhledávání - hledání pouze ve zprávách s určitým štítkem. Pro práci se štítky (změna barvy, zobrazení zpráv se štítkem) se používá okno pod Chatem. Pro označování důležitých e-mailů je zde ještě tzv. označování hvězdičkou, které umožňuje rychlejší vyhledání e-mailu bez použití vyhledávače.\n\nGmail, na rozdíl od jiných webových klientů, nedovoluje uživatelům vidět velikost e-mailu nebo seřazovat e-maily (např. abecedně podle „předmětu“).\n\nPo roce existence se v Gmailu objevilo i Rich Textové formátování, které nabízí např. změnu velikosti a barvy písma, odsazení, číslované seznamy, zarovnání nebo citace.\n\nAutomatické ukládání je další vymožeností Gmailu, efektivně tím zabraňuje ztrátě dat. Nový e-mail se automaticky přidá do Konceptů a je každou minutu ukládán. Doba, po kterou se zpráva ukládá, závisí na velikosti zprávy.\n\nK výměně dat používá Gmail šifrované spojení, které omezuje riziko odposlouchávání třetí stranou. K přístupu na POP3 a IMAP je používán TLS (Transport Layer Security).\n\nGmail poskytuje i filtr nevyžádané pošty (spamu). E-maily umístěné do složky Spam jsou automaticky po 30 dnech mazány. Důležitost filtru dokazuje průzkum, který uvádí, že 75% pošty odeslané na Gmail tvoří právě spam.\n\nPřílohy v příchozí a odchozí poště jsou automaticky testovány na přítomnost virů - pokud se uživatel snaží otevřít přílohu s virem, Gmail ho odstraní a otevře vyčištěnou přílohu. Přesto se některé viry před skenováním dokáží „schovat“. Gmail kvůli tomu nedovoluje uživatelům posílat a přijímat poštu se spustitelnými soubory (kontroluje i zabalené soubory ve formátech .zip, .tar, .tgz, .taz, .z, .gz).\n\nV minulosti byla objevena chyba, která umožňovala, přes soubor nahraný na serveru Google, manipulovat s e-mailovými kontakty. Chyba byla naštěstí rychle opravena.\n\nGmail běží na linuxovém serveru Google GFE/1.3 .\n\nGoogle Talk, služba určená pro instant messaging, se dá spustit také v rozhraní Gmailu. Ve webovém rozhraní je možné využít funkce volání a hlasové zprávy pouze pokud na pozadí běží Google Talk klient. Pokud se člověk, se kterým si na Chatu píšete, odpojí, Gmail mu automaticky pošle všechny pozdější zprávy i s celou předešlou konverzací na e-mail. Od prosince 2007 se můžete také připojit ke svému AIM účtu a posílat a přijímat zprávy od ostatních uživatelů.\n\nOd 13. dubna 2006 je do Gmailu integrována služba Google Calendar, která umožňuje se zprávou odeslat i pozvánku.\n\nK dalším integracím patří ještě integrace služby Google Docs, která umožňuje prohlížení dokumentů, tabulek a prezentací ještě před stažením na pevný disk.\n\nGmail umožňuje také odběr novinek z RSS kanálů pomocí funkce zvané Webové výstřižky. V uživatelském rozhraní se pak zobrazí úzký proužek s informacemi z nadefinovaného RSS zdroje.\n\nStará verze Gmailu funguje na prohlížečích: Windows Internet Explorer 5.5+, Mozilla Firefox 1.0+, Safari 1.2.1+, K-Meleon 0.9+, Netscape 7.1+, Opera 9+. Přes oficiálně nepodporovaný Konqueror ji lze spustit pouze pokud se identifikuje jako prohlížeč Firefox 1.5+.\n\nNová verze má mnohem přísnější požadavky a tak jde spustit jen na Firefoxu 2.0+, Windows Internet Exploreru 7+ a prohlížeče Chrome.\n\nNa Googlu je i nápověda, která popisuje rozdíly mezi těmito dvěma verzemi.\n\nMezi podporované jazyky patří (celkem 52): arabština, bulharština, katalánština, čínština (zjednodušenou i tradiční), chorvatština, čeština, dánština, nizozemština, angličtina (americká i britská), estonština, finština, francouzština, němčina, řečtina, gudžarátština, hindština, maďarština, islandština, indonéština, italština, japonština, kannadština, korejština, lotyština, litevština, malajština, malajálamština, maráthština, norština, orijština, polština, paňdžábština, portugalština (brazilská i portugalská), rumunština, ruština, srbština, sinhala, slovinština, slovenština, španělština, švédština, tagalog, tamilština, telugština, thajština, turečtina, ukrajinština, urdština a vietnamština.\n\nGoogle vyvinul několik menších aplikací, které se pokouší zvýšit produktivitu uživatelů, rozšířit se podnikatelských sektorů a udělat Gmail dostupný i pro mobilní telefony.\n\nGmail Notifier je oficiální nástroj, který má za úkol uživatele informovat o příchozí poště přímo z oznamovací oblasti (součást hlavního panelu). Je dostupný pouze na Windows 2000 a XP a na Mac OS X 10.4+. Pro Linux existují pouze neoficiální notifikátory.\n\n10. února 2006 uvedl Google produkt \"Gmail For Your Domain\". Společnosti, které se rozhodly vyzkoušet beta verzi mají možnost používat Gmail na jejich vlastní doméně. Od té doby vyvinul ještě Google Apps, aplikaci obsahující přizpůsobitelné verze Google Calendar, Google Page Creator a další.\n\n2. listopadu 2006 začal Google nabízet i javový Gmail pro mobily.\n\n"}
{"id": "34296", "url": "https://cs.wikipedia.org/wiki?curid=34296", "title": "OpenCola", "text": "OpenCola\n\nOpenCola je kolový nealkoholický nápoj s jedinečnou vlastností: recept k jeho výrobě je volně k dispozici a každý je oprávněn jej upravovat. Každý smí nápoj vyrábět a prodávat bez licenčních poplatků. Může nápoj také vylepšovat, pokud dodržuje podmínky GNU General Public License.\n\nV současné době je k dispozici verze 1.1.3. Pokud se však podíváme na historii OpenColy, vidíme, že se příliš neměnila, spíše se měnila dokumentace jejího receptu. V srpnu 2004 již bylo prodáno 150 000 plechovek vyrobených firmou OpenCola Company v Torontu.\n\n\n"}
{"id": "34303", "url": "https://cs.wikipedia.org/wiki?curid=34303", "title": "Líčkov", "text": "Líčkov\n\nLíčkov (německy \"Litschkau\") je vesnice, část obce Liběšice v okrese Louny. Nachází se asi 2 km jižně od Liběšic. V roce 2014 zde bylo evidováno 81 adres. V roce 2011 zde trvale žilo 151 obyvatel.\n\nPodle Václava Hájka z Libočan začíná historie Líčkova již kolem roku 766, ale první věrohodná zpráva o Líčkově pochází až z roku 1359.\n\n"}
{"id": "34307", "url": "https://cs.wikipedia.org/wiki?curid=34307", "title": "Voiceover", "text": "Voiceover\n\nVoiceover, nebo také voice-over, je anglický termín z oblasti filmové a televizní tvorby, který označuje mluvené slovo pronášené hlasem, jehož nositel není přítomen v obraze. Případný původní zvuk scény je přitom utlumen nebo odstraněn. Text pronášený \"pod obraz\" (nebo \"mimo obraz\") nejčastěji vysvětluje dění v obraze, a to zejména u dokumentárních, instruktážních filmů či reklam. V hraných filmech ze 40.-60. let 20. století představoval voiceover oblíbený způsob vyjádření „vnitřního hlasu“ hrdinů.\n\nTaké se může jednat o označení člověka, který se specializuje na čtení textů, aniž by přitom byl vidět. Je také označován jako spíkr (pokud umí dobře staticky předčítat dokumenty), hlasatel, voice talent (správnější označení, ovšem spíše v případě, kdy aspiruje na dramatičtější herecké výkony, postsynchron či dabing). Často jsou tváře těchto lidí pro publikum neznámé, na rozdíl od jejich hlasů - i když mnozí rovněž působí jako běžní, mnohdy téměř neznámí herci, redaktoři nebo moderátoři. Často se typově zařadí pro jistý typ práce a jejich účinkování v jiném žánru může diváka zmást či pobavit (např. Richard Honzovič se specializoval na seriózní přírodopisné, politické či technické dokumenty a jeho hlášení fiktivních zpráv v satirickém pořadu \"Česká soda\" umocňovalo humorný prvek). Barva hlasu některých z nich je natolik pružná, že si divák ani neuvědomí, že týž hlas, který komentoval soutěžní pořad, v jiném případě doprovází reklamu na pivo (Vladimír Čech) nebo čte komentář k přírodopisnému snímku. Mnozí lidé s touto „pružností“ často působí v dabingu, kde namlouvají více postav.\n\nI když se předčítaným textům říká \"komentáře\" mimo obraz / pod obraz, „voice talent“ není komentátor (to je autor komentáře nebo odborník, který dokáže snímané dění doprovodit komentářem spatra, například při přenosu sportovního utkání, přičemž v takovém případě není kladen důraz na libozvučnost projevu).\n\nV některých zemích, např. v Polsku (včetně DVD nosičů) je voiceover jakožto rychlodabing využíván v daleko širší míře také jako náhrada za zde nepříliš často používaný dabing cizojazyčných filmů – voiceover (často jediný herec) zde zaznívá současně s originálním zvukem nebo několik sekund po něm.\n\n\n\n"}
{"id": "34310", "url": "https://cs.wikipedia.org/wiki?curid=34310", "title": "Guido van Rossum", "text": "Guido van Rossum\n\nGuido van Rossum (* 31. ledna 1956) je počítačový programátor, známý především jako autor programovacího jazyka Python.\n\nVan Rossum se narodil a vyrostl v Nizozemsku. V roce 1982 získal magisterský titul na University of Amsterdam, později pracoval v mnoha výzkumných institucích, včetně nizozemské National Research Institute for Mathematics and Computer Science (Národní výzkumný ústav pro matematiku a informatiku) (CWI) (Amsterdam), National Institute of Standards and Technology (Národní institut standardů a technologie) (NIST) (Gaithersburg, Maryland) a Corporation for National Research Initiatives (Společnost pro národní výzkumnou iniciativu) (CNRI) (Reston, Virginia). Pracoval na vývoji programovacího jazyka ABC, vycházejícího z jazyka Simula.\n\nO původu Pythonu napsal Van Rossum v roce 1996 toto:\n„Před šesti lety, v prosinci 1989, jsem hledal zábavný programátorský projekt, který by mě zaměstnal přes týden v průběhu Vánoc. Má kancelář … byla zavřená, ale měl jsem domácí počítač a nic jiného na práci. Rozhodl jsem se, že napíšu interpret pro nový skriptovací jazyk, o kterém jsem už dříve přemýšlel: následníka jazyka ABC, který by zaujal programátory v Unixu/C. Jako pracovní název jsem zvolil Python, neboť jsem byl v nevážné náladě (a taky jsem velkým fanouškem Monty Pythonova Létajícího cirkusu).“ (Úvod knihy \"Programming Python\", Mark Lutz, vydalo nakladatelství O'Reilly)\nV roce 1999 poslal Van Rossum agentuře DARPA finanční návrh, nazvaný \"Computer Programming for Everybody\" (Počítačové programování pro každého), ve kterém hlouběji definoval vytyčené cíle Pythonu:\n\n\nTyto ambice jsou prokazatelně naplněny. Python se stal populárním programovacím jazykem, částečně v prostředí Internetu. Mezi komunitou Pythonu je Van Rossum označován jako Benevolent Dictator for Life (BDFL, čili benevolentní doživotní diktátor) v tom smyslu, že pokračuje v dohledu nad procesem vývoje Pythonu a je-li třeba, dělá významná rozhodnutí.\n\nV roce 2002 obdržel na konferenci FOSDEM v Bruselu od FSF \"Free Software Award\" (Ocenění svobodného software) za rok 2001.\n\nGuido van Rossum je bratrem Justa Van Rossuma, známého návrháře písma, který také vytvořil design fontu, použitého v logu \"Python powered.\"\n\n"}
{"id": "34311", "url": "https://cs.wikipedia.org/wiki?curid=34311", "title": "Ivan Klíma", "text": "Ivan Klíma\n\nIvan Klíma, rodným jménem Ivan Kauders (* 14. září 1931 Praha), je český spisovatel a dramatik s židovskými kořeny, syn vynálezce a světového odborníka na silnoproudé motory Viléma Klímy. V současné době je spolu s Milanem Kunderou a Patrikem Ouředníkem nejpřekládanějším žijícím českým autorem.\n\nNarodil se v Praze a za druhé světové války strávil tři a půl roku v koncentračním táboře Terezín, z kterého se dostal jako čtrnáctiletý. Jeho rodiče byli židovského původu. Vystudoval gymnázium a Filozofickou fakultu UK. Po absolutoriu v roce 1956 pracoval jako redaktor časopisu \"Květy\" a v letech 1959–1963 v nakladatelství Československý spisovatel. Poté psal do \"Literárních novin\", \"Literárních listů\" (až do jejich zákazu), do časopisů \"Květen\", \"Plamen\" a \"Orientace\". Vstoupil do KSČ v roce 1953, v roce 1967 byl ze strany vyloučen. V roce 1968 zrušila KSČ jeho vyloučení, a ačkoli byl oficiálně ve straně, neúčastnil se žádných stranických aktivit. Z KSČ ho definitivně vyloučili v roce 1970. V roce 1969 odjel do USA, kde působil jako hostující profesor na Michiganské univerzitě. Po návratu v roce 1970 už byl zakázaným autorem, publikovat mohl jen v samizdatu a exilu a živil se dělnickými profesemi. Jeho dílo je rozsáhlé a žánrově pestré: próza, dramata, reportáže, eseje, fejetony a knížky pro děti. V roce 2013 podpořil založení LES (Liberálně ekologické strany), kterou zakládal Martin Bursík.\n\nV roce 2002 mu byla udělena Cena Franze Kafky za celoživotní dílo a knihu \"Velký věk chce mít též velké mordy\" o životě a dílu Karla Čapka.\n\nV roce 2010 mu byla, v kategorii literatura faktu, udělena cena Magnesia Litera za paměti \"Moje šílené století\".\n\nSpolečně s Jiřím Peňásem se stal laureátem Ceny Ferdinanda Peroutky za rok 2013.\n\n\n\n\n"}
{"id": "34312", "url": "https://cs.wikipedia.org/wiki?curid=34312", "title": "Zástupná válka", "text": "Zástupná válka\n\nZástupná válka nebo válka v zastoupení je válka, ve které na ní nepřímo zúčastněné strany – státy – používají jiných stran, místo aby se střetly v přímém konfliktu.\n\nPřeneseně je i tento pojem používán – mimo pojmu zástupný konflikt – v psychologii, sociologii a politice pro snahu osob nebo skupin prosadit názor nebo zájem nepřímo, v jiných okolnostech a souvislostech než kam by takové prosazování patřilo. Dále označují tyto pojmy i nasazení jiných ve vlastním zájmu, pokud možno tak, aby byli přesvědčení, že hájí zájmy své (viz též manipulace, populismus).\n\nŠpanělská občanská válka byla i slavnou zástupnou válkou a jedním z konfliktů vedoucích k pokračování první světové války druhou. V tomto konfliktu se nepřímo, ale intenzívně, střetly také Itálie, Německo a SSSR.\n\nV novějších dějinách byly zástupné války běžné a časté za tzv. studené války, kdy proti sobě stály dva bloky vysoce ozbrojených atomových mocností – SSSR a USA. Obavy z eskalace případných přímých ozbrojených konfliktů až do nukleární války s katastrofálními důsledky – viz též MAD \"Mutual assured destruction\", „Vzájemně zaručené zničení“ – vedly k podpoře jakéhokoliv vhodného konfliktu jiných stran. Tak se tyto mocnosti silně angažovaly ve válkách v Angole, Koreji, Vietnamu, Afghánistánu a dalších. Také sem řadíme severoamerickou CIA financované kampaně jihoamerických pravicových diktatur (viz operace Condor) proti opozičním představitelům a za odstranění sovětského vlivu v oblasti.\n\nNovějším takovým konfliktem je například II. konžská válka, při které vlády Demokratické republiky Kongo, Ugandy a Rwandy používaly, a i nadále používají, nejrůznějších ozbrojených skupin (z hlediska mezinárodního válečného práva tzv. neregulérních).\n\nDalší takovou válkou je Válka na východní Ukrajině, kde na jedné straně Ukrajina (Donbasem označovaná za teroristy), podporovaná USA, EU, NATO a ozbrojenými neonacistickými dobrovolníky bojuje proti donbaským povstalcům (Kyjevem označovaným za teroristy), kterým pomáhá Rusko. Této válce předcházelo svržení prozápadní ukrajinské vlády ozbrojeným pučem podporovaným USA a státy EU. Současně s jejími počátky proběhlo odtržení Krymu na základě referenda. Kyjev stále považuje Krym za své území.\n\nZatímco mocnosti, nebo jiné silnější strany konfliktů, používají především vlády států v zástupných konfliktech, nevyhýbají se ani podpoře teroristických a podobných skupin, ve válečné hierarchii nejslabších. Často je předkládán argument, že je tím možné účinně ohrozit nepřítele, aniž by byla vyvolána rozsáhlejší válka.\n\nI pro slabší státy je podpora takových skupin vítanou a účinnou strategií. Tak například Írán podporuje Hizballáh proti společnému nepříteli Izraeli. Nebo Pákistán podporuje různé protiindické skupiny v Kašmíru, pokud zrovna sám neválčí s Indií.\n\nVe stínu větších konfliktů zpravidla probíhají zástupné konflikty menší. Například během Íránsko-irácké války obě strany ozbrojovaly a podporovaly skupiny v První libanonské válce a podporovaly násilné pokračování konfliktu.\n\nSamozřejmě, že ozbrojené skupiny mají také své zájmy, které vůbec nemusejí být v zájmu stran, které je podporují. Tak například podpora USA skupin bojujících proti sovětské invazi v Afganistanu vedla k jejich posílení a umožnila jim nebo jejich následníkům účinně se obrátit proti USA.\n"}
{"id": "34313", "url": "https://cs.wikipedia.org/wiki?curid=34313", "title": "MAD", "text": "MAD\n\nZkratka MAD má více významů:\n\n"}
{"id": "34315", "url": "https://cs.wikipedia.org/wiki?curid=34315", "title": "Alena Šeredová", "text": "Alena Šeredová\n\nAlena Šeredová, od sňatku v červnu 2011 Alena Buffon (* 21. března 1978 Praha) je česká modelka, 1. vicemiss České republiky 1998 a herečka, v současnosti žijící v Itálii.\n\nAlena Šeredová se narodila a téměř celé své dětství prožila na pražských Vinohradech. S modelingem začala ještě jako dítě, už v patnácti letech fotila s českým módním fotografem Jadranem Šetlíkem. O rok později odletěla za prací do Řecka. V sedmnácti letech přijela Alena Šeredová poprvé do Milána, světového centra módy.\n\nV roce 1998 se stala první vicemiss České republiky, v soutěži Miss World, na kterou tak postoupila, skončila na čtvrtém místě. Tento úspěch překonala až 30. září 2006 Taťána Kuchařová, která v 56. ročníku soutěže Miss World zvítězila.\n\nUměleckou kariéru zahájila v roce 1999 rolí v jedné pražské komediální inscenaci. Pokračovala alternováním módy a televize, účinkovala v pořadu italské televize RAI autora Giorgia Panariella \"Torno Sabato – La Lotteria\" (Vrátím se v sobotu – Loterie), oceněném v anketě Telegatto (určitá obdoba české soutěže TýTý). Díky němu se dostala do povědomí divácké veřejnosti a stala se častým hostem televizních pořadů.\n\nV roce 2002 získala několik cen a byla mimo jiné označena za objev italské televize. V roli „testimonial“ patřila mezi stálé tváře módy a reklamy italských módních domů. V letech 2002 až 2003 ztvárnila hlavní postavu v jedné italské divadelní komedii. Od roku 2003 má italské občanství a v rozhovoru pro tisk řekla, že se do České republiky již nehodlá vrátit.\n\nV roce 2004 pózovala pro kalendář měsíčníku MAX, byla protagonistkou divadelní hry \"La Signora in rosso\" (Dáma v červeném) a hrála ve vánočním filmu Christmas in Love (Zamilované Vánoce), který měl premiéru v italských kinech 17. prosince 2004.\n\nNa podzim 2010 byla spolu se Zdeňkem Troškou, Adelou Banášovou a Paľem Haberou členkou poroty soutěže Talentmania. Zde však kvůli sporům s TV Nova skončila a od 3. října se v soutěži neobjevila.\n\nZvláště v Itálii je středem pozornosti bulvárního tisku, který často píše také o jejích – vesměs mediálně známých – partnerech. Jedním z jejích prvních partnerů byl moderátor Bořek Slezáček, k dalším známým jménům patří italský herec Edoardo Costa či režisér Luigi De Laurentiis. V jistou dobu se také psalo o jejím vztahu s Flaviem Briatorem; podle tvrzení Šeredové však šlo o „výmysl bulváru a v jeho případě nešlo o nic víc než o běžnou pracovní zakázku“.\n\n16. června 2011 se ve vyšehradské Bazilice svatého Petra a Pavla vdala za dlouholetého přítele Gianluigi Buffona. V současné době jsou však již rozvedeni.\n\nS italským fotbalovým brankářem Gianluigi Buffonem zvaným \"Gigi\" má syna Louise Thomase, který se narodil 28. prosince 2007 v 3.48 hodin na soukromé klinice v italském Turíně. Chlapec měřil 52 centimetrů a vážil 3,5 kila.\n\nDne 2. listopadu 2009 porodila brankáři v turínské nemocnici svého druhého syna. Syn dostal jméno David Lee.\n\nSvoje zkušenosti ze světa módy využila Alena Šeredová ve spolupráci s českou firmou MODETA STYLE, největším tuzemským výrobcem plavek v České republice. Připravila společně s návrhářkami této společnosti v letech 2005 až 2011 kolekce plavek ALENA ŠEREDOVÁ COLLECTION. Tyto nabízely např. svěží modely pastelových a zářivých barev i různých střihů – od oblíbených „trojúhelníčků“ až po modely s kosticemi za použití více než 50 let osvědčeného pružného vlákna Lycra.\n\nZapojuje se do charitativních a sociálních aktivit a zúčastňuje se benefičních akcí v Itálii i dalších zemích EU.\n\nMěří 181 cm, její míry jsou 94–60–92; má tmavé vlasy a hnědé oči.\n\n\n"}
{"id": "34316", "url": "https://cs.wikipedia.org/wiki?curid=34316", "title": "Vrchní soud", "text": "Vrchní soud\n\nVrchní soud je jeden z vyšších soudů, ve středoevropské tradici jeho působnost odpovídá existujícím nebo historickým zemím. Tak jsou v České republice zřízeny dva vrchní soudy: Vrchní soud v Praze s působností vůči krajským soudům v Čechách, a Vrchní soud v Olomouci, do jehož obvodu spadají krajské soudy na Moravě a ve Slezsku. Jsou třetím článkem v soustavě českých soudů, nad nimi stojí už jen Nejvyšší soud. \n\nPodobně v Rakousku a v Německu existuje instituce vrchního zemského soudu (\"Oberlandesgericht\"), který je mezičlánkem mezi soudem zemským (\"Landesgericht\") a Nejvyšším soudem (\"Oberster Gerichtshof\", resp. \"Bundesgerichtshof\"). Ve Spojeném království pak působí \"High Court of Justice\" (složený z Queen's Bench Division, Chancery Division a Family Division) a skotský \"High Court of Justiciary\". Vrchní soudy jsou součástí i soustavy slovinských soudů (\"Višja sodišča\"), přes poměrně malý stát existují hned čtyři (Celje, Koper, Ljubljana, Maribor).\n\nNa českém území byly vrchní zemské soudy zavedeny roku 1850, kdy v Čechách působil Vrchní zemský soud v Praze a pro Moravu i rakouské Slezsko byl zřízen Vrchní zemský soud v Brně (zemským soudem se nazýval soud v hlavním městě země s působností odpovídající krajským soudům). Působily téměř výlučně jako soudy odvolací v civilních i trestních věcech („sborové soudy druhé stolice“), ve kterých v první instanci rozhodly soudy krajské (až do roku 1898 vyřizovaly také civilní odvolání od okresních soudů). Po roce 1928 byly přejmenovány na \"vrchní soudy\" a v Československu byly čtyři: v Praze, Brně, Bratislavě a Košicích. Roku 1949 byly v rámci „zlidovění soudnictví“ bez náhrady zrušeny.\n\nK obnovení instituce vrchního soudu došlo po zániku československé federace díky kompromisnímu řešení konkurence dvou nejvyšších soudů, federálního a republikového. Z federálního se tak roku 1993 stal Nejvyšší soud České republiky, z republikového Vrchní soud v Praze (olomoucký vrchní soud zahájil činnost až v roce 1996). Jejich existence je nicméně někdy kritizována jako nadbytečná, bylo dokonce vážně zvažováno jejich zrušení, čímž by se soustava českých soudů změnila z komplikovanější čtyřčlánkové na jednodušší trojčlánkovou (okresní soud – krajský soud – Nejvyšší soud). K tomu však nakonec nedošlo.\n\nVrchní soud rozhoduje v senátech složených z předsedy senátu a ze dvou soudců, přičemž po přenechání správního soudnictví krajským soudům a Nejvyššímu správnímu soudu je podobně jako dříve jeho jedinou agendou rozhodování o řádných opravných prostředcích proti rozhodnutím krajských soudů tam, kde tyto soudy rozhodují v prvním stupni. Jde zejména o nejzávažnější trestné činy (především ty, u nichž dolní hranice trestní sazby činí nejméně pět let), insolvenční řízení a o spory ve věcech obchodních korporací, hospodářské soutěže, duševního vlastnictví nebo směnek a šeků.\n\nPražský vrchní soud má působnost pro pražský městský soud a krajské soudy v Praze, Českých Budějovicích, Plzni, Ústí nad Labem a Hradci Králové. Vrchní soud v Olomouci pak pro krajské soudy v Brně a Ostravě.\n"}
{"id": "34317", "url": "https://cs.wikipedia.org/wiki?curid=34317", "title": "Nejvyšší soud České republiky", "text": "Nejvyšší soud České republiky\n\nNejvyšší soud České republiky se sídlem v Brně je spolu s Nejvyšším správním soudem nejvyšším článkem v soustavě soudů České republiky. Jeho hlavním úkolem je zajišťování jednoty a zákonnosti rozhodovací praxe českých soudů v trestním řízení a v občanském soudním řízení, a to především rozhodováním o mimořádných opravných prostředcích proti rozhodnutím soudů nižších stupňů a zaujímáním sjednocujících stanovisek.\n\nSoud vznikl v souvislosti se vznikem samostatné České republiky začátkem roku 1993 transformací Nejvyššího soudu České a Slovenské Federativní Republiky, přičemž z dosavadního Nejvyššího soudu České republiky, existujícího od uskutečnění federalizace Československa roku 1969, se stal Vrchní soud v Praze.\n\nSoud sídlí v památkově chráněné budově postavené roku 1932, původně sídle Všeobecného penzijního ústavu.\n\nZákladem činnosti Nejvyššího soudu je rozhodování o mimořádných opravných prostředcích proti rozhodnutím odvolacích (krajských nebo vrchních) soudů – o civilních a trestněprávních dovoláních, v trestním řízení také o stížnostech pro porušení zákona. Tím plní svou hlavní úlohu, jíž je sjednocování české judikatury. Vedle toho Nejvyššímu soudu přísluší určitá speciální agenda – uznání rozhodnutí zahraničních soudů, povolení průvozu osoby podle evropského zatýkacího rozkazu v rámci Evropské unie i v rámci vydávání do ciziny, přezkum příkazů k odposlechu a záznamu nebo zjištění údajů o telekomunikačním provozu, rozhodnutí v pochybnostech o vynětí z pravomoci orgánů činných v trestním řízení, přikázání věci jinému než místně příslušnému soudu mezi obvody vrchních soudů nebo určení místní příslušnosti v civilním soudnictví, pokud podmínky pro takové určení chybí nebo je nelze zjistit. Jednání soudu jsou obvykle přístupná, ledaže je veřejnost z důležitých důvodů vyloučena, veřejných zasedání v trestním řízení se účastní státní zástupci Nejvyššího státního zastupitelství.\n\nNejvyšší soud rozhoduje buď standardně ve specializovaných senátech složených z předsedy a dvou dalších soudců, nebo v jednom ze dvou velkých senátů kolegií, které se skládají z předsedy a dalších alespoň osmi soudců daného kolegia. Velké senáty rozhodují jen tehdy, jestliže tříčlenný senát dospěl k právnímu názoru, který je odlišný od dosavadní judikatury Nejvyššího soudu. Kromě běžné rozhodovací činnosti také sleduje a vyhodnocuje pravomocná rozhodnutí ostatních soudů v občanském soudním řízení i v trestním řízení a na jejich základě v zájmu jednotného rozhodování soudů zaujímá na úrovni příslušného kolegia nebo v plénu sjednocující stanoviska. Tato stanoviska, stejně jako svá klasická rozhodnutí, pak uveřejňuje na své internetové stránce v anonymizované podobě. Kromě toho vydává i tištěnou \"Sbírku soudních rozhodnutí a stanovisek\", ve které jsou publikována všechna sjednocující stanoviska a některá významná rozhodnutí nejen Nejvyššího soudu.\n\nNejvyšší soud se skládá z předsedy a místopředsedů, ty jmenuje ze soudců na funkční období 10 let prezident republiky, dále z předsedů kolegií, předsedů senátů a z dalších soudců. Pro přidělení nebo přeložení k Nejvyššímu soudu musí soudce splňovat podmínku alespoň desetileté odborné praxe. Soudci tvoří dvě kolegia, \"trestní kolegium\" (zhruba třetina soudců) a \"občanskoprávní a obchodní kolegium\" (zhruba dvě třetiny soudců), které vzniklo spojením původního občanskoprávního kolegia a obchodního kolegia. Předsedy kolegií a předsedy senátů (stejně jako dva členy Rady Justiční akademie, která garantuje její výchovnou a vzdělávací činnost, a tři členy zvláštního senátu v sídle Nejvyššího správního soudu, jenž rozhoduje kompetenční spory o pravomoc nebo věcnou příslušnost v určité věci) jmenuje předseda soudu. Ten také každému soudci na jeho návrh jmenuje alespoň jednoho asistenta, který pak z pověření soudce činí jednotlivé úkony soudního řízení. Jako svůj poradní orgán má předseda k dispozici pětičlennou soudcovskou radu, složenou ze zvolených soudců Nejvyššího soudu.\n\n\n\nNejvyšší soud Československé republiky vznikl v roce 1918 v Praze, ale brzy nato byl zásluhou tehdejšího prvního děkana brněnské právnické fakulty a poslance Františka Weyra přesunut do Brna, kde 5. listopadu 1919 zahájil svou činnost. Svou činností přímo navazoval na vídeňský Nejvyšší soudní a kasační dvůr, který také rozhodoval jako poslední instance v civilních a trestních věcech. V Brně působil v letech 1939–1945 i Nejvyšší soud Protektorátu Čechy a Morava, jehož část soudců a zaměstnanců zahynula při bombardování 20. listopadu 1944 (pamětní deska je umístěna na nároží budovy jeho dřívějšího detašovaného pracoviště v paláci Morava na Malinovského náměstí).\n\nPo druhé světové válce byla obnovena kontinuita československého právního řádu a státních orgánů, Nejvyšší soud byl ale k 1. lednu 1950 přesunut do hlavního města Prahy. V důsledku federalizace Československa v roce 1969 pak vedle Nejvyššího soudu Československé socialistické republiky se sídlem v Praze vznikl kromě bratislavského nejvyššího soudu pro slovenskou část federace i Nejvyšší soud České socialistické republiky, také se sídlem v Praze. Roku 1991 bylo rozhodnuto, že se sídlo Nejvyššího soudu České a Slovenské Federativní Republiky nejpozději do konce roku 1992 přesune zpět do Brna, k tomu ale došlo až v roce 1993, kdy už byl tento federální nejvyšší soud transformován na Nejvyšší soud České republiky a dosavadní republikový Nejvyšší soud České republiky se sídlem v Praze prošel transformací ve Vrchní soud v Praze.\n\nNejvyšší soud byl až do roku 2002 na základě zmocnění čl. 91 odst. 1 Ústavy zákonem označován jako \"Nejvyšší soud České republiky\" (tedy stejně jako bývalý nejvyšší soud české části ČSFR), od té doby působí už pouze pod názvem \"Nejvyšší soud\" (v občanském soudním řádu a trestním řádu však stále zůstalo označení „Nejvyšší soud České republiky“).\n\nAž do roku 1996 rozhodoval o mimořádných opravných prostředcích i pražský vrchní soud; Nejvyšší soud rozhodoval jen tam, kde vrchní soud rozhodl o odvoláních proti rozhodnutím krajských soudů jako soudů prvního stupně. Poté však tato agenda přešla zcela na Nejvyšší soud, který se tak definitivně stal vrcholnou soudní institucí. Ve druhé polovině 90. let 20. století docházelo ke konfliktům mezi Nejvyšším soudem a Ústavním soudem. V této souvislosti se hovoří o \"válce soudů\". Šlo o to, že Nejvyšší soud opakovaně odsuzoval odpírače vojenské služby za nenastoupení do armády, ačkoli Ústavní soud už nálezem sp. zn. IV. ÚS 81/95 rozhodl, že nelze za \"de facto\" jeden čin trestat dvakrát. Nejvyšší soud jeho další podobné nálezy nerespektoval až do léta 1999, kdy silnější postavení Ústavního soudu uznal a ustoupil.\nPo vzoru Ústavního soudu zřídila v roce 2000 předsedkyně Eliška Wagnerová ještě bez zákonné úpravy pozice asistentů soudců občanskoprávního kolegia a následně iniciovala jejich zákonné zakotvení a uznávání jejich praxe. To bylo postupně upraveno v zákoně o soudech a soudcích, občanském soudním řádu, trestním řádu a v dalších zákonech týkajících se právnických povolání.\n\nV roce 2006 odvolal bez bližšího zdůvodnění prezident Václav Klaus předsedkyni Nejvyššího soudu Ivu Brožovou. Ta se proti odvolání bránila u Ústavního soudu, který její odvolání zrušil a zároveň zrušil tu část zákona o soudech a soudcích, která umožňovala odvolání předsedů a místopředsedů soudů. Následně po jeho přidělení k Nejvyššímu soudu jmenoval prezident Jaroslava Bureše místopředsedou soudu. I toto přidělení a jmenování zrušil na návrh Brožové Ústavní soud s odůvodněním, že předsedu a místopředsedu Nejvyššího soudu lze jmenovat jen z řad soudců tohoto soudu a ne všech soudců, přičemž JUDr. Bureš nebyl jako soudce platně přidělen k Nejvyššímu soudu pro absenci povinného souhlasu jeho předsedkyně.<ref name=\"Pl. ÚS 17/06\"></ref> Proti tomuto výroku jako neústavnímu protestovala část ústavních soudců i další právnické veřejnosti, neboť Ústava v čl. 62 písm. f) stanoví, že předseda a místopředsedové Nejvyššího soudu jsou jmenováni „ze soudců“ bez výslovné bližší specifikace. Část právní veřejnosti naopak výsledek celého sporu mezi předsedkyní Nejvyššího soudu a prezidentem republiky přivítala.\n\nČeskoslovenský Nejvyšší soud měl původně sídlit v Praze, ale už roku 1919 byl přesunut do Brna, kde sídlil (spolu s Vrchním zemským soudem, Zemským soudem pro věci civilní, Okresním soudem Brno-město pro věci civilní a Okresním soudem Brno-venkov pro věci civilní) v justičním paláci na Rooseveltově ulici (nakonec sídlo pouze brněnského krajského soudu). Ten ovšem pro všechny tyto instituce kapacitně nepostačoval, detašované pracoviště v novém zemském domě nebylo vyhovující, a proto se roku 1931 rozhodlo o výstavbě samostatné budovy. Vybráno bylo místo na tehdejším Akademickém náměstí na ulici Veveří, kde měly vyrůst i budovy české techniky a univerzity. Kvůli sporům o staveniště a politické situaci na konci 30. let však k realizaci záměru nakonec nedošlo. Po roce 1945 se Nejvyšší soud přesunul do hlavního města a umístěn byl v justičním paláci na náměstí Hrdinů na Pankráci, kde původně sídlil zemský trestní soud (po roce 1993 sídlo pražského vrchního soudu a vrchního státního zastupitelství).\n\nOd roku 1993 je sídlem Nejvyššího soudu opět Brno, konkrétně funkcionalistická budova původně Všeobecného penzijního ústavu, postavená v roce 1932 podle projektu Emila Králíka, profesora brněnské vysoké školy technické. Původně šestipodlažní budova s železobetonovým skeletem uzavírá a spojuje řady domů dvou ulic. Hlavní administrativní blok je oddělen od bočních obytných částí prosklenými schodišti. Prosklený vchod vede do velkoryse pojatého vestibulu obloženého mramorem. Od 60. let 20. století zde sídlil Krajský výbor KSČ, v roce 1986 proběhla podle projektu Milana Steinhausera nadstavba mansardového patra a do nádvoří byl vestavěn sál. Budova je od roku 1958 chráněna jako nemovitá kulturní památka. V letech 1994–1999 zde spolu se soudem sídlila i tehdy nově vzniklá Fakulta informatiky Masarykovy univerzity. Budova však nebyla stavěna pro justiční účely, navíc Nejvyššímu soudu kapacitně nedostačuje a také její technický stav není vyhovující. Vzhledem k prostorovým problémům soud zakoupil sousedící budovu na ulici Bayerova, avšak její nutná adaptace spolu s několik let připravovanou rekonstrukcí hlavní budovy byla vzhledem k nedostatku financí v roce 2009 odložena na neurčito. Jako další řešení vznikl projekt zcela nové budovy, kde by navíc spolu s Nejvyšším soudem sídlilo i Nejvyšší státní zastupitelství, nicméně v roce 2015 Ministerstvo spravedlnosti přislíbilo dostatek finančních prostředků na odstranění již zcela zchátralého bývalého bytového domu na ulici Bayerova a na výstavbu nové přístavby na jeho místě. Tato přístavba byla slavnostně otevřena v říjnu 2019, pro Nejvyšší soud vhodnější sídlo blíže historickému centru města zůstalo v plánech pro budoucnost.\n\n"}
{"id": "34318", "url": "https://cs.wikipedia.org/wiki?curid=34318", "title": "Nejvyšší správní soud", "text": "Nejvyšší správní soud\n\nNejvyšší správní soud je vrcholný článek správního soudnictví v některých státech, například Finsku, Rakousku, Polsku a Česku, v minulosti například v první Československé republice. \n\nSprávní soudnictví vzniklo v habsburské monarchii, kdy byl ustaven ve Vídni předlitavský Správní soudní dvůr dle zákona č. 36/1876 ř. z. Správní soudnictví bylo jednoinstanční a koncentrované. Jeho judikatura je soustředěna zejména ve sbírce Adama Budwińského (\"Budwińského sbírce\").\n\nČeskoslovenský Nejvyšší správní soud byl zřízen v Praze roku 1919 a zejména v době, kdy v jeho čele stál Emil Hácha, si získal vysoké renomé, judikaturu publikoval v tzv. \"Bohuslavově sbírce\". Působil i v době Protektorátu Čechy a Morava, naopak na samostatném Slovensku vznikl Nejvyšší správní soud Slovenské republiky, který pokračoval i po válce vedle pražského Nejvyššího správního soudu jako výraz slovenské autonomie. Oba soudy byly roku 1948 spojeny v jeden se sídlem v Bratislavě, k 1. lednu 1953 bylo ale celé samostatné správní soudnictví zrušeno, nadále existovalo jen správní kolegium Nejvyššího soudu.\n\nNejvyšší správní soud sídlí v Brně a spolu s Nejvyšším soudem tvoří nejvyšší článek soustavy soudů v Česku. Rozhoduje ve věcech správních o mimořádných opravných prostředcích, tj. o kasačních stížnostech. Mimoto tomuto soudu přísluší i určitá zvláštní agenda, např. rozhodování ve věcech volebních, o rozpuštění, pozastavení nebo znovuobnovení činnosti politických stran a hnutí nebo o některých kompetenčních sporech. Jeho činnost byla zahájena až v roce 2003, prvním předsedou se stal JUDr. Josef Baxa.\n\n"}
{"id": "34319", "url": "https://cs.wikipedia.org/wiki?curid=34319", "title": "Krajský soud", "text": "Krajský soud\n\nKrajský soud představuje jeden ze základních článků soustavy obecných soudů.\n\nV České republice existuje osm krajských soudů:\n\nPůvodní krajské soudy (\"iudicium provinciale\") v Čechách navazovaly na hradskou soustavu, zůstaly ale nakonec jen v Praze a v Plzni. Na Moravě byly stabilnější s ohledem na existenci údělů. Krajské soudy se zde nazývaly \"cúdy\", které se postupně slučovaly, nejvýznamnější tak později byly v Olomouci a v Brně. Zanikly během husitských válek.\n\nK obnovení institutu krajského soudu (\"Kreisgericht\") došlo v Habsburské monarchii v roce 1850. Tehdy ještě s označením zemské soudy (\"Landesgericht\"), od roku 1855 až do roku 1928 se tak však nazývaly jen soudy v hlavních městech zemí, tedy pražský, brněnský a opavský. Kromě nich působily krajské soudy v České Lípě, Českých Budějovicích, Hradci Králové, Chebu, Chrudimi, Jičíně, Kutné Hoře, Liberci, Litoměřicích, Mladé Boleslavi, Mostě, Písku, Plzni, Táboře, Jihlavě, Novém Jičíně, Olomouci, Uherském Hradišti a Znojmě (v Mladé Boleslavi a Litoměřicích ale vznikly až roku 1855 a téhož roku bylo do Chrudimi přeneseno sídlo krajského soudu ve Vysokém Mýtě). V roce 1918 byl zřízen nový krajský soud v Trutnově pro německojazyčnou oblast východních Čech, ale nově vzniklá československá republika jej ihned zrušila. Existoval také těšínský krajský soud, ten však zanikl v důsledku rozdělení Těšínska po vzniku Československa a místo něj byl zřízen krajský soud v Moravské Ostravě, v té době také vznikl samostatný krajský soud v Klatovech. Krajské soudy tehdy působily jako tzv. „sborové soudy první stolice“, rozhodovaly převážně v tříčlenných senátech, a to buď o opravných prostředcích proti rozhodnutím okresních soudů (civilní odvolání však až do roku 1898 vyřizovaly vrchní zemské soudy), nebo samy v prvním stupni ve specializované agendě jako byly přečiny a zločiny, věci konkursní a fideikomisní či obchodní, horní nebo jiné spory nad hodnotu 500 zlatých. Někdy se podle této agendy k jejich názvu připojovalo označení „trestní“ nebo „civilní“, ale jen v Praze fungovaly tři samostatné specializované krajské soudy: civilní, trestní a obchodní.\n\nPo roce 1949 byly přizpůsobeny tehdejšímu krajskému uspořádání, takže krajské soudy sídlily v Praze, Českých Budějovicích, Plzni, Karlových Varech, Ústí nad Labem, Liberci, Hradci Králové, Pardubicích, Jihlavě, Brně, Olomouci, Ostravě a jako výjimka z tohoto pravidla v Uherském Hradišti. Stejný princip byl zachován po redukci počtu krajů v roce 1960 a výsledný stav osmi krajských soudů zůstal nezměněn i po vzniku samosprávných krajů v roce 2000, ačkoli ve městech, kde již krajské soudy nesídlily, začaly být zřizovány alespoň jejich pobočky. Mezi roky 1992 až 2000 fungovaly sice tři samostatné krajské obchodní soudy (v Praze, Brně a Ostravě), ale poté byly začleněny do soudů krajských (Krajský obchodní soud v Praze do Městského soudu v Praze).\n\nKrajské soudy rozhodují ve druhém stupni o řádných opravných prostředcích proti rozhodnutím těch okresních soudů, které se nacházejí v jejich soudním obvodu. Dále je jim svěřena rozsáhlá specializovaná prvoinstanční agenda, např. rozhodování v insolvenčním řízení, ve věcech obchodních korporací, duševního vlastnictví, nekalé soutěže nebo o nejzávažnějších trestných činech (obžalobu podávají státní zástupci krajského státního zastupitelství). Druhým stupněm jsou pak soudy vrchní.\n\nVedou také agendu veřejných rejstříků právnických a fyzických osob a působí též jako soudy jediného stupně ve většině věcí správního soudnictví (Nejvyšší správní soud zde řeší jen mimořádné opravné prostředky).\n"}
{"id": "34324", "url": "https://cs.wikipedia.org/wiki?curid=34324", "title": "Okresní soud", "text": "Okresní soud\n\nOkresní soudy jsou základním článkem soustavy obecných soudů nejen České republiky, ale např. i Rakouska (\"Bezirksgericht\").\n\nV České republice je vymezení jejich soudních obvodů odvozeno od okresů a pražských obvodů územního členění státu, ale od roku 2005 se od nich hranicemi mírně odlišuje, byť počet a sídla zůstaly zachovány. Existuje tak celkem 86 okresních soudů. 75 jich je označeno klasicky, v Praze vykonává působnost okresních soudů 10 obvodních soudů (pro Prahu 1 až 10) a na území města Brna městský soud (Ústava je v čl. 91 odst. 1 počítá mezi okresní soudy, ale zmocňuje zákon, že může dát soudům jiné označení; tímto zákonem je zákon o soudech a soudcích, který stanoví jejich názvy a územní i věcnou působnost). Navíc existují i tři pobočky okresních soudů, v Havířově (Okresní soud v Karviné), v Krnově (Okresní soud v Bruntále) a ve Valašském Meziříčí (Okresní soud ve Vsetíně).\n\nOkresní soudy vznikly v Rakousku v roce 1850 jako nejnižší obecné soudy (v sídlech nejvýznamnějších okresních soudů nebo v sídlech krajských soudů vykonávaly důležitější trestní agendu zvláštní „okresní soudy sborové“), po pěti letech však byla soudní moc v souvislosti s nástupem neoabsolutismu omezena, což se na okresní úrovni projevilo tím způsobem, že soudy byly sloučeny se správními úřady do smíšených okresních úřadů. Výjimkou byly tzv. „městské delegované okresní soudy“ (\"städtisch-delegierte Bezirksgerichte\", po roce 1898 „okresní soudy městské“) v sídlech všech krajských soudů a několik málo ponechaných původních okresních soudů v Čechách. Definitivně se osamostatnily v roce 1868 a od té doby působí bez přerušení až do současnosti jako základní článek obecné soudní soustavy. Do roku 1948 fungovaly v územních obvodech nazývaných soudní okresy, které byly výrazně menší než tehdejší a dnešní politické okresy. Také jejich počet byl vyšší, zpočátku jich v českých zemích bylo celkem 310, postupně přibylo dalších třicet. Rozhodovaly ale jen v základních civilních a trestních věcech, a to zásadně samosoudcem (u menších z nich byl zpravidla jen jeden soudce, který zároveň plnil funkce přednosty soudu). Pro komplikovanější soudní agendu byly příslušné „sborové soudy první stolice“, tedy krajské soudy.\n\nTak tomu bylo až do roku 1949, kdy byla provedena zásadní reforma. Soudní obvody byly navázány na obvody okresních národních výborů, mezi roky 1952 až 1961 se navíc okresní soudy nazývaly „lidové soudy“. Vzhledem k tomu jejich počet radikálně klesl, což se ještě více projevilo po správní reformě v roce 1960 (od této doby se také pražské okresní soudy označují jako soudy obvodní). Naopak se ale rozšířila jejich pravomoc, rozhodovaly v zásadě již o všech tehdejších soudních agendách v prvním stupni a krajské soudy fungovaly víceméně jen jako soudy odvolací. V důsledku tohoto zjednodušení soudní soustavy (navíc byly zrušeny vrchní soudy) okresní soudy také významně personálně posílily. Tento stav byl po roce 1989 zachován, některé z nich tak mají i několik desítek soudců. Složitější soudní agenda však byla přesunuta opět na krajské soudy, jejichž odvolacími soudy se staly obnovené soudy vrchní, a také územní působnost okresních soudů je od roku 2002 určena již samostatně zákonem o soudech a soudcích, čímž se soudní obvody staly samostatnou kategorií vymezené působnosti státních orgánů. Navíc se od roku 2005 začaly v některých případech od vymezení okresů lišit, výrazně se pak odchýlily od 1. ledna 2007, kdy hranice okresů byly přizpůsobeny správní reformě a správním obvodům obcí s rozšířenou působností, zatímco soudní obvody okresních soudů zůstaly nezměněny, neboť zákon o soudech a soudcích novelizován nebyl.\n\nRozhodují v občanskoprávním řízení i v trestním řízení jako soudy prvního stupně téměř vždy, tedy všude tam, kde daná agenda není přímo svěřena krajským soudům (např. rozhodování v některých věcech obchodních korporací, duševního vlastnictví a nekalé soutěže nebo o nejzávažnějších trestných činech).\n\nV obvodech všech okresních soudů působí okresní státní zastupitelství v pozici \"veřejné žaloby\" v trestním řízení. Působí také v nesporném občanskoprávním řízení, kde zastupují veřejný zájem.\n\nV jejich obvodech také působí ministrem spravedlnosti jmenovaní notáři, kteří jsou okresními soudy pověřováni jako tzv. \"soudní komisaři\" úkony v pozůstalostním řízení v případě zůstavitelů, kteří zemřeli v daném soudním obvodu. \n\nNakonec zde působí i ministrem spravedlnosti jmenovaní soudní exekutoři, kteří jsou určeni k provádění exekucí, přičemž okresní soud jako \"exekuční soud\" je pouze funkčně příslušný k nařízení exekuce proti dlužníkům v jeho obvodu a naopak soudní exekutor může provádět exekuci na celém území České republiky bez ohledu na to, v obvodu kterého okresního soudu má sídlo jeho \"exekutorský úřad\".\n"}
{"id": "34327", "url": "https://cs.wikipedia.org/wiki?curid=34327", "title": "Soud", "text": "Soud\n\nSoud je nezávislý státní orgán vykonávající soudní moc. Poskytuje ochranu porušeným nebo ohroženým právům či jiným zákonem chráněným zájmům a pouze on rozhoduje o vině a trestu za trestné činy. Někdy také posuzuje zákonnost aktů orgánů moci výkonné nebo soulad právních předpisů s ústavou, případně rozhoduje o dalších otázkách, které jsou mu svěřeny. Rozhodování soudu se děje prostřednictvím soudců.\n\nJinou než soudní ochranu subjektivním právům mohou poskytovat další orgány veřejné moci, jestliže jsou k tomu zákonem zmocněny (např. telekomunikační spory či spory mezi spotřebiteli a finančními institucemi). Alternativou ke spornému soudnímu řízení je také rozhodčí řízení, protože rozhodčí nález rozhodnutí soudu plně nahrazuje a lze jej soudně zrušit jen na základě procesních vad.\n\nSoudy jsou přímo určeny k tomu, aby vykonávaly soudní moc, někdy též označovanou jako \"justice\" nebo \"judikativa\", což je vedle moci výkonné a moci zákonodárné jedna ze tří státních mocí. Tyto moci jsou navzájem odděleny a proto je postavení soudů charakterizováno nezávislostí a autonomií na ostatních orgánech státu. I přes tuto oddělenost a nezávislost jsou však dané moci částečně propojeny (princip tzv. \"checks and balancies\"), např. soudní rozhodování musí být vždy v rámci a mezích platných zákonů, které vytváří moc zákonodárná, protože soudce (nejde-li o soudce ústavního soudu) je při svém rozhodování právě zákony vázán. Vždy však může posoudit, zda jsou zákony platně vyhlášeny a někdy se v pochybnostech o jejich souladu se základními normami státu může obrátit na ústavní soud, aby tuto pochybnost buď vyvrátil, nebo aby ji potvrdil a rozporné zákony zrušil. Vůči orgánům moci výkonné jsou soudy v relativně více nezávislém postavení, protože jimi vydávaným podzákonným právním předpisům nepodléhají, ovšem moc výkonná, nejčastěji prostřednictvím ministerstva spravedlnosti, materiálně zajišťuje jejich fungování a má tak na ně nesporný nepřímý vliv.\n\nPro konkrétní výkon soudnictví pak platí některé základní zásady, které jsou obsaženy v ústavních normách, např. že každý se může u soudu domáhat svých práv, soud nemůže ve věci mu zákonem svěřené odmítnout rozhodnout (zákaz \"denegatio justitiae\", odepření spravedlnosti) a všichni účastníci soudního řízení mají rovná práva a rovné postavení.\n\nNejzákladnějším dělením soudů je podle jejich příslušnosti k právním kulturám. Soudy angloamerické oblasti rozhodují převážně podle závazných dřívějších soudních rozhodnutí, tzv. \"precedentů\", soudním rozhodováním je tedy právo přímo tvořeno. Naopak soudy právní kultury kontinentální svá rozhodnutí činí na základě zákonů, právo tedy netvoří, ale zvlášť ho v každém jednotlivém případě nalézají. Další dělení pak spočívá v rozlišování na \"soudy obecné\" a soudy zvláštní, specializované.\n\nObecné soudy nejsou specializovány na nějakou zvláštní agendu, ale rozhodují ve dvou základních oblastech, primárně svěřených soudní moci. Především v občanskoprávním, neboli civilním soudnictví (součástí je i soudnictví obchodní, rodinné či dědické) poskytují ochranu soukromým právům, a dále v trestním soudnictví rozhodují o vině a trestu za trestné činy. Označení obecných soudů pak odpovídá jejich postavení v soustavě soudů daného státu. Např. soustava českých soudů je čtyřčlánková:\n\nJde o články, nikoli o stupně, protože takto se soudy označují v konkrétním soudním řízení. Prvotně věc rozhoduje tzv. „soud prvního stupně“, případný řádný opravný prostředek řeší „soud druhého stupně“, nazývaný též \"odvolací\", či \"apelační soud\".\n\nMimo obecné soudy, tedy soudy v klasickém pojetí, se postupně vyvinuly i soudy zvláštní, jde zejména o \"soudy správní\", kterým je svěřeno rozhodování o zákonnosti aktů orgánů veřejné správy, a \"soudy ústavní\", střežící ústavnost dané země. Existence samostatných správních soudů ale není samozřejmostí, v České republice takto rozhodují v jediné instanci specializované senáty obecných krajských soudů a zvláštní Nejvyšší správní soud pak funguje jen pro mimořádné opravné prostředky a pro speciální správní agendu. Ve Francii je správní soudnictví dokonce svěřeno zvláštním nesoudním tribunálům. Obdobně specifické řešení je možno nalézt i u soudnictví ústavního, neboť zatímco v Evropě takové samostatné soudy existují, jako je např. Ústavní soud České republiky (tzv. koncentrovaný model ústavního soudnictví), v USA ústavnost zákonů mohou posuzovat v každém konkrétním případě soudy obecné (tzv. difuzní model ústavního soudnictví).\n\nV některých státech mohou být i jiné zvláštní soudy mimo soustavu obecných soudů, například \"vojenské soudy\", \"volební soudy\", \"pracovní soudy\" nebo \"rejstříkové soudy\" (v České republice je volební soudnictví rozděleno mezi soudnictví správní a ústavní, pracovněprávní spory řeší soudy obecné, které mají také na starosti vedení veřejných rejstříků).\n\nKromě toho mohou existovat jiné instituce označované jako soud, které však nejsou orgánem státní moci. Příkladem může být církevní soud zřízený římskokatolickou církví pro vlastní potřebu, který rozhoduje podle kanonického práva.\n\n\n"}
{"id": "34330", "url": "https://cs.wikipedia.org/wiki?curid=34330", "title": "Flora (rozcestník)", "text": "Flora (rozcestník)\n\nFlora nebo flóra může být:\n\n\n\n\n\n\n\n\n\n"}
{"id": "34333", "url": "https://cs.wikipedia.org/wiki?curid=34333", "title": "Erich Roučka", "text": "Erich Roučka\n\nErich Roučka (30. října 1888 Velké Meziříčí – 16. března 1986 Ezelsdorf) byl český technik a vynálezce. Za své dílo získal titul inženýr, vysokou školu nestudoval.\n\nV roce 1911 založil v Blansku továrnu na elektrické měřicí přístroje, která byla první v tehdejším Rakousku-Uhersku. Své nápady projednával ve Spojených státech i s Thomasem A. Edisonem. Po návratu začal s výrobou automatických regulátorů parních kotlů, jimž dal název E. R. Robot se svolením Karla Čapka.\n\nV roce 1929 založil novou továrnu na výrobu kotlů ve Slatině u Brna. Kvůli nepovolené výstavbě dalších provozů v Blansku továrnu prodal a přesunul se do Brna nastálo.\n\nZa války byl nucen ve své továrně vyrábět odlitky pro německou armádu, továrna však byla bombardována a velmi silně poničena. Roučka již dále v podnikání nepokračoval, od roku 1952 pracoval ve Výzkumném ústavu energetickém v Brně, kde již ale jeho návrhy nebyly realizovány. V roce 1959 se rozhodl emigrovat do Západního Berlína, několik let byl zaměstnancem firmy AEG.\n\nZemřel 16. března 1986 v Ezelsdorfu.\n\nV prosinci 2016 byla po Erichu Roučkovi pojmenována nově dodaná tramvaj Škoda 13T Dopravního podniku města Brna. Stalo se tak na návrh městské části Brno-Slatina.\n\n"}
{"id": "34336", "url": "https://cs.wikipedia.org/wiki?curid=34336", "title": "Musala", "text": "Musala\n\nMusala (bulharsky \"Мусала\") je s nadmořskou výškou 2925 m nejvyšší horou v Bulharsku a na celém Balkánu. Musala se nachází v pohoří Rila, v Rilském národním parku nedaleko hlavního města Sofie.\n\nJméno hory vzešlo z „Mus Allah“, „blízko Alláhovi“ a pochází z období, kdy bylo Bulharsko součástí Osmanské říše. Staré bulharské jméno hory je Tangra. V letech 1949–1962 se jmenovala po sovětském vůdci Stalinovi.\n\nMusala je významná svojí bohatou flórou, která zahrnuje například makedonskou borovici a bulharský smrk, a také faunou s velkým výskytem různých ptačích druhů.\n\nMusala má subarktické podnebí s dlouhými chladnými zimami a krátkými léty. Přes zimu teploty obvykle nepřekračují bod mrazu po několik měsíců. Přes léto se teploty zřídkakdy dostávají nad 14-15 °C. V období 1931–1970 byla absolutně nejvyšší zaznamenaná teplota 18,7 °C a nejnižší -31,2 °C.\n\nNejpohodlnější výstup na vrchol Musaly je z lyžařského střediska Borovec \"(Боровец)\", odkud je vrchol vzdálen přibližně 13 km. Asi 1 km jihozápadně od Borovce je vesnice Bistrica \"(Бистрица)\", kde začíná červeně značená cesta. Ta po dalších 8 km nastoupá k chatě Musala \"(хижа Мусала)\" ve výšce 2389 m n. m., kde je možné se občerstvit i přenocovat.\n\nCesta dál stoupá k jezeru Ledenoto \"(Леденото езеро)\" (3 km od chaty Musala), u nějž ve výšce 2709 m n. m. stojí nejvyšší bulharský horský přístřešek zvaný Everest (хижа Ледено езеро), kde lze doplnit tekutiny, případně i přenocovat. Od něj už zbývá jen 1 km na vrchol ve výšce 2925 m n. m., kde se kromě vrcholové mohyly nachází i meteorologická a pozorovací stanice. Celý výstup trvá 6-7 hodin.\n\nAlternativou je přiblížení lanovkou z Borovce až na vrchol Jastrebec \"(Ястребец)\" (2369 m n. m.) a odtud po hřebeni k chatě Musala a dál po zmíněné červeně značené cestě.\n\n"}
{"id": "34347", "url": "https://cs.wikipedia.org/wiki?curid=34347", "title": "Hurikán Katrina", "text": "Hurikán Katrina\n\nKatrina je jméno hurikánu, který na konci srpna 2005 způsobil obrovské škody na jihu Spojených států. Rychlost větru dosahovala na moři až 280 km/h, na pevnině kolem 250 km/h. U New Orleansu se protrhly ochranné hráze a město zcela zaplavila voda z oceánu a blízkého jezera Pontchartrain. Z ekonomického hlediska jde patrně o vůbec největší katastrofu způsobenou atlantickým hurikánem.\n\nHurikán Katrina postihl New Orleans 29. srpna 2005. Hurikán byl označen za „největší civilní technickou katastrofu v historii USA“. Město bylo postiženo v takovémto rozsahu z důvodu selhání hrází a odvodňovacích kanálů.\n\nPoté co se relativně mírný hurikán 1. stupně přehnal přes Floridu, získal novou sílu nad Mexickým zálivem a byl postupně přeřazen až na 5. stupeň. (Někteří hydrometeorologové se domnívají, že za zvýšením intenzity hurikánu mohla jeho interakce s teplejší vodou zálivu.)\n\nNepovinná evakuace New Orleans byla zahájena v sobotu 27. srpna. Asi 80 % obyvatel New Orleans opustilo své domovy ještě před bouří. Byla použita stejná záchranářská technika a plán jako při hurikánu Ivan. Evakuací se značná část obyvatel zachránila, přesto ale 20 % obyvatel zůstalo ve městě, když hurikán udeřil.\n\nSilný vítr zničil město, roztříštil okna, hromadil odpad po celém městě a přinesl silný déšť a záplavy zejména do východní části města. Situace se ještě zhoršila, když se protrhly další 4 kanály. 30. srpna začala voda ustupovat a lidé mohli ohledávat škody, které byly opravdu veliké. Na některých místech dosáhla voda výšky až 7,6 metrů. Náklady na opravy a škody způsobené hurikánem Katrina byly vyčísleny na 10 až 25 miliard dolarů. Ekonomická ztráta byla vyčíslena na 100 miliard dolarů. Hurikán také zničil zábavní park Six Flags, dříve JazzLand. Škoda byla větší než $30 000 000 dolarů.\n\nHurikán Katrina byl často klérem různých křesťanských náboženských směrů označován za Boží trest, zejména za potraty, homosexualitu a obecně sexuální život v rozporu s křesťanskými pravidly.\n\nKrátce působící pomocný katolický linecký biskup Gerhard Maria Wagner prohlásil hurikán Katrina za Boží trest za sexuální hříchy obyvatel města New Orleans. Hurikán podle něj zničil nevěstince, noční kluby a interrupční kliniky. Tímto vzbudil protesty katolíků ze zasažených oblastí. Wagner kvůli těmto i dalším kontroverzním výrokům musel pod tlakem papeže Benedikta XVI. 15. února 2009 rezignovat.\n\nAmerický evangelický pastor John Hagee označil za příčinu hurikánu homosexuály a specificky pak průvod Gay Pride, který se měl v New Orleans uskutečnit v době, kdy Katrina udeřila, kvůli čemuž se nakonec také nekonal. Později v roce 2008 v zásadě svoje výroky zmírnil a prohlásil, že nikdo nemůže znát záměry Boží a že se v tomto smyslu neměl vyjadřovat..\"\n\n\n"}
{"id": "34348", "url": "https://cs.wikipedia.org/wiki?curid=34348", "title": "Milionářská dávka", "text": "Milionářská dávka\n\nMilionářská dávka, též zvaná milionářská daň, byla zvláštní daň uvalená na občany Československa k pokrytí škod, způsobených v zemědělství mimořádným suchem v létě roku 1947 \"zákonem č. 185/1947 Sb. ze dne 31. října 1947 o mimořádné jednorázové dávce a mimořádné dávce z nadměrných přírůstků na majetku\". Podle tohoto zákona byly povinny zaplatit tuto dávku rodiny, jejichž majetek ke dni začátku platnosti uvedeného zákona přesahoval hodnotu v částce 1 milionu Kčs a současně pokud jejich daňová povinnost v roce 1947 činila nejméně 50 tisíc Kčs. Tato mimořádná dávka představovala zvýšení daňové povinnosti za rok 1947 o další 2 až 20 %.\n\nV roce 1948 byl uvedený zákon zpřísněn. Národní shromáždění přijalo \"zákon č. 180/1948 Sb. zde dne 19. července 1948, kterým se mění a doplňuje zákon ze dne 31. října 1947, č. 185 Sb., o mimořádné jednorázové dávce a mimořádní dávce z nadměrných přírůstků na majetku\", který povinným osobám nařizoval zaplatit dávku ve výši od 7 do 20 % z hodnoty majetku, progresivně stoupající podle hodnoty toho majetku. Nejvyšší dvacetiprocentní sazba se uplatňovala při hodnotě majetku nad 20 milionů Kčs.\n\n\n"}
{"id": "34354", "url": "https://cs.wikipedia.org/wiki?curid=34354", "title": "Liberecká radnice", "text": "Liberecká radnice\n\nLiberecká radnice je novorenesanční budova umístěná na náměstí Dr. Edvarda Beneše v centru Liberce. Je sídlem magistrátu, dominantou a jedním ze symbolů města.\n\nPrvní liberecká radnice nahradila starou rychtu, která stávala v horní části dnešní Pražské ulice. Samotné rozhodnutí postavit uprostřed tehdejšího Staroměstského (dnes Benešova) náměstí radnici padlo v roce 1599. Vypracováním plánů a rozpočtu stavby byl pověřen italský mistr žijící ve Zhořelci Marcus Antonio Spazio di Lancio. Plány byly schváleny 11. září 1599, mistr se v nich zavázal vystavět budovu 40 loktů (23,7 m) dlouhou a 28 loktů širokou (16,6 m). Základní kámen radnice byl položen 2. října 1599. Během stavby bylo třeba odstranit z daného místa studnu a pranýř, dle požadavků byly také vykopány základy, které měly dvě podlaží a zasahovaly mimo samotnou stavební plochu. Hrubá stavba jednopatrové budovy byla dokončena roku 1602 a v říjnu následujícího roku byla dokončena také osmiboká věž s makovicí a korouhví, která neměla vlastní základy a spočívala na části přízemní klenby. Nová budova se stala třetí kamennou stavbou města. Dvě třetiny nákladů na stavbu pokryly příjmy z várečného práva, půjčku 1000 tolarů poskytla Kateřina z Redernu.\n\nV prvním patře radnice sídlilo vedení města. Byl zde velký sál, radní síň, místnost pro uložení městských privilegií a vězení pro dlužníky. Právě v prvním patře se konaly městské slavnosti. V přízemí se nacházel výčep, masné a pekařské krámy a od roku 1704 také kované obecní váhy s pískovcovými závažími. Podzemí sloužilo jako sklad piva a vína, nejhlouběji byla městská mučírna.\n\nDominantou budovy byla věž s hodinami. Věž však musela být poměrně často opravována: v letech 1654, 1695, 1735, 1753 a 1801. Roku 1801 zasáhl věž blesk a následný požár zničil celou horní část věže a ta musela být zcela vyměněna.\n\nBěhem tří století od jejího postavení se okolní město poměrně rozrostlo a radnice přestala jeho obyvatelům stačit – bylo tedy nezbytné postavit budovu novou. Navíc byla budova po této době značně zchátralá. 18. 4. 1894 se konalo rozloučení se starou radnicí, vedle které již stála budova nová. Samotné zbourání trvalo čtyři týdny. Dodnes zbylo v Liberci mnoho připomínek první radnice. Přímo na náměstí je půdorys původní budovy vyznačen tmavou dlažbou a kamenem se vsazeným bronzovým letopočtem jejího postavení. Do budovy Severočeského muzea byla začleněna kopie věže a v muzejní expozici jsou také původní váhy. Tamtéž jsou také uchovány portréty Redernů a Gallasů z tehdejší výzdoby. Zvon ze staré radnice byl umístěn na severní průčelí té nové, kamenné pylony skončily na balustrádě spořitelny.\n\nV roce 1879 založila Liberecká spořitelna konto na stavbu nové radnice a vzápětí na něj sama přispěla částkou 30 000 zlatých. Dalších 100 000 zlatých odkázal na tento účel průmyslník Franz Liebieg mladší (uváděn též jako Liebig, zemřel roku 1886). Přípravný výbor připravil skicu s požadovanými rozměry stavby, vyčíslil předpokládané náklady a doporučil městskému zastupitelstvu, aby o vypracování stavebních plánů byli požádáni renomovaní architekti. Tyto návrhy byly schváleny 15. 4. 1887 a byla vyhlášena soutěž na nejlepší projekt s doporučením k realizaci stavby v zaalpském stylu.\n\nZ devíti došlých návrhů byl za nejlepší označen návrh vídeňského architekta Franze Neumanna. O realizaci právě tohoto projektu rozhodlo zastupitelstvo 6. prosince 1887 v době starosty Karla Schückera. Zastupitelé ocenili tehdy velikou užitnou plochu a nejnižší rozpočet. Základní kámen nové stavby byl položen 30. září 1888 a 5. listopadu 1890 byla dokončena hrubá stavba. 22. září 1891 byla na vrcholu hlavní věže vztyčena socha plechového rytíře, 1. září téhož roku navštívil stavbu radnice císař František Josef I. Původně plánovaný termín dokončení – 1. listopad 1892 – se nepodařilo dodržet kvůli politickým změnám, nejdůležitější z nich bylo odvolání městského zastupitelstva a dosazení vládního komisaře do čela městské správy. Radnice tak byla k prohlídkám zpřístupněna až o Velikonocích 2. a 3. dubna 1893. Přesně pět let po položení základního kamene se konalo symbolické položení kamene posledního.\n\nCelý vnějšek radnice působí impozantním dojmem. Stavba má přibližně čtvercový půdorys, v jejím středu je ponechán dvůr přístupný z obou boků stavby. Nad hlavním průčelí budovy obráceném k náměstí se zvedá trojice věží. Nejvyšší z nich, prostřední, má výšku 65 metrů. Původně její vrchol zdobila měděná socha rytíře Rolanda, ochránce městských práv. Socha byla roku 1952 nahrazena rudou hvězdou. Ta byla sňata v roce 1989 a následujícího roku nahrazena lvem, jakožto symbolem českých králů. Konečně, roku 2005 byla na vrchol věže umístěna kopie původní sochy rytíře.\n\nNad vstupním portálem s již vzpomenutým rokem očekávaného dokončení je reliéf od Theodora Friedla znázorňující založení staré i nové radnice. V jeho středu je ženská postava symbolizující město, levá strana obsahuje postavy spojené s původní radnicí a pravá postavy spojené se vznikem radnice nové. Nad reliéfem je balustrádový balkón, ze kterého mluvily mnohé slavné osobnosti, např. císař František Josef I., prezidenti Edvard Beneš nebo Václav Havel.\n\nNa přední straně budovy je bronzový památník ve tvaru tankového pásu jako vzpomínka na devět obětí vpádu armád Varšavské smlouvy ze srpna 1968.\n\nInteriér radnice je bohatě zdoben způsobem odpovídajícím bohatství města. Jde často o dary místních cechů a patriotů. Patrně nejkrásnějším sálem je dřevem obložená obřadní síň s vynikající akustikou, 450 kg vážícím lustrem z Berlína, šesticí vitráží a nástropní malbou znázorňující vítězství pravdy nad temnými silami od vídeňského malíře Andrease Grolla.\n\n"}
{"id": "34361", "url": "https://cs.wikipedia.org/wiki?curid=34361", "title": "Chris Martin", "text": "Chris Martin\n\nChristopher Anthony John Martin (* 2. března 1977, Whitestone, Anglie, Spojené království) je zpěvák, kytarista, klavírista, písničkář a spoluzakladatel britské skupiny Coldplay. Narozen ve Whitestone, poblíž Exeteru v Devonu, Martin odešel studovat do University College London, kde roku 1996 společně s muzikantem Jonnym Bucklandem utvořil rockovou skupinu \"Pectoralz\" (v roce 1998 přejmenovanou na \"Coldplay\").\n\nMartin - společně s ostatními členy Coldplay - dosáhl celosvětové slávy vydáním v roce 2000 kapelového singlu \"Yellow\", písně, jež kapele také získala jejich první Grammy Award nominaci v kategorii \"Nejlepší Rocková Píseň\" (\"Best Rock Song\"). Skupina také získala uznání od kritiků a několik ocenění pro jejich následná alba, zahrnujíc \"A Rush of Blood to the Head\" a \"Viva la Vida\". Pro obě získali \"Grammy Award\" a Brit Award pro \"A Rush of Blood to the Head\". Skupina prodala více než 80 milionů desek po celém světě, což ji udělalo jednou ze světově nejvýdělečnější skupinou vůbec.\n\nChris Martin se narodil ve Whitestone a je nejstarším ze svých pěti sourozenců. Jeho otec, Anthony Martin, je bývalým účetním a jeho matka, Alison Martin, učitelkou hudební výchovy. Měli rodinnou firmu \"Martins of Exeter\", dokud roku 1999 nebyla Anthonym Martinem prodána. William Willett, muž, jenž propagoval a udělal Letní čas uznávanou praxí, byl Chrisův prapradědeček.\n\nChris Martin se vzdělával v před-přípravné \"Hylton School\" a v přípravné \"Exeter Cathedral School\", kde objevil svou vášeň pro hudbu. Po \"Exeter Cathedral School\" Martin nastoupil na \"Sherborne School\" v Dorsetu, kde se seznámil s budoucím Coldplay manažerem Philem Harveyem.\n\nMartin pokračoval ve studiích na University College London (UCL), zůstávajíc v Ramsay Hall, kde četl \"Ancient World Studies\" a absolvoval s prvotřídním vyznamenáním v oborech Řecko a latina. V UCL se seznámil s budoucími Coldplay členy: Jonnym Bucklandem, Willem Championem a Guyem Berrymanem.\n\nZatímco studoval na University College London, seznámil se Martin s Jonnym Bucklandem, se kterým se později rozhodli, že založí skupinu - Martin jako hlavní zpěvák a Buckland jako hlavní kytarista. Přidali k sobě i Guye Berrymana jako jejich basistu, a Willa Championa, který se učil hrát na bicí, aby skupině mohl dělat bubeníka. V roce 1996 společně utvořili rockovou skupinu Coldplay, původně známou jako Pectoralz, později změněnou dočasně na Starfish, dokud jim nebyl jinou kapelou nabídnut název Coldplay, pod kterým již ona kapela nechtěla nadále vystupovat. Tento název byl přijat.\n\nJakmile Coldplay roku 2000 vydala své první album \"Parachutes\", získala tím mezinárodní uznávanost, slávu a úspěch. Jejich skladba \"Yellow\" z \"Parachutes\" se okamžitě dostala v žebříčku na číslo čtyři, a byla to právě ona, co zaneslo Coldplay k již zmiňované slávě. Doposud vydali celkem sedm studiových alb, kterými jsou \"Parachutes\", \"A Rush of Blood to the Head\", \"X&Y\", \"Viva la Vida or Death and All His Friends\", \"Mylo Xyloto\", \"Ghost Stories\" a \"A Head Full of Dreams\". Skupina také vydala na počátcích tvorby několik EPů, zahrnujíc \"Safety (EP)\" a \"The Blue Room (EP)\".\n\nJako sólový umělec, Martin napsal písně pro celou řadu umělců, zahrnujíc Embrace („Gravity“), nebo Jamelia („See It in a Boy's Eyes“, spolu-psáno s Coldplay producentem Rikem Simpsonem). Martin také spolupracoval s Ronem Sexsmithem, s Faultlinem, když zpíval ve dvou Faultlinovo skladbách (\"Where Is My Boy?\" a \"Your Love Means Everything Part2\"), dále s The Streets a Ianem McCullochem. V roce 2004 zpíval také část vokálů \"Do They Know It's Christmas?\" od skupiny Band Aid 20. V roce 2005 Chris Martin spolupracoval se zpěvačkou Nelly Furtado ve skladbě „All Good Things (Come to an End)“, pro její 2006 album \"Loose\". O těch dvou se kdysi, když roku 2002 vystoupili na \"Festival Glastonbury\", říkalo, že chtějí utvořit milostný pár. Furtado o této situaci zažertovala: „\"Jo, je to můj přítel – jen o tom prostě ještě neví\"“.\n\nMartinovo okouzlení hip hopem bylo možno spatřit v polovině roku 2006, kdy spolupracoval s rapperem Jay-Z pro Jay-Zovo návratové album \"Kingdom Come\" po tom, co se tito dva seznámili dříve během roku. Martin dal dohromady nějaké akordy pro píseň známou jako \"Beach Chair\" a poslal je Jay-Zímu, který následně zajistil pomoc od hip hopového producenta Dr. Dreho, aby to namixoval. Rik Simpson domyslel a provedl bubnování. Píseň byla předvedena 27. září 2006 během Jay-Zova Evropského turné v Royal Albert Hall. V roce 2007 se Chris Martin objevil ve skladbě zvané \"Part of the Plan\" pro debutové sólo album Swizze Beatze: \"One Man Band Man\". Martin také pracoval v sólové spolupráci s Kanyem Westem, se kterým se podílel na jam session během 2006 koncertu v Abbey Road Studios. Vystupoval v refrénu „Homecoming“ z Westova alba \"Graduation\".\n\nV roce 2015 Chris Martin spolupracoval s producentem a DJem Aviciim na práci na nových dvou skladbách pro jeho nadcházející album, \"Stories\". Jejich první spolupráce je oficiálně pojmenovaná „Heaven“. Martin psal texty, Avicii prováděl produkci a Simon Aldred z Cherry Ghost dělal zpěváka.\n\nHlavní vliv pro Martina a Coldplay je skotská rocková kapela Travis, které Martin připisuje inspiraci pro vytvoření své vlastní skupiny.\n\nIrská rocková kapela U2 je dalším důležitým vlivem na Martina, jak s muzikou, tak s politikou. Martin napsal pro Rolling Stone magazín a jeho článek \"100 největších hudebních umělců vůbec\" svůj názor na kapelu, říkajíc: „\"Nekupuji si víkendové letenky do Irska a nevyvěšuji je před jejich branami, ale U2 je jediná kapela, jejíž celý katalog znám nazpaměť. První píseň v albu The Unforgettable Fire, A Sort of Homecoming, vím zepředu i zezadu - je to tak vzrušující, brilantní a krásné. Je to jedna z prvních písní, jež jsem hrál svému nenarozenému dítěti.\"“ Chris Martin také okomentoval Bonovo účinkování na jeho vlastní charitě a politickou angažovanost, že je známo, že dokonce vtipkuje mezi přáteli, aby mu říkali „Crono“.\n\nMartin i Coldplay byli silně ovlivněni také anglickou rockovou kapelou Radiohead. V rozhovoru v časopisu \"Rolling Stone\", Martin řekl k Radiohead: „\"Někdy mám pocit, jako kdyby oni vyčistili cestu mačetou, nato bychom přišli my a dali tam obchodní centrum… dal bych i svou levou kouli za to, abych mohl napsat něco tak dobrého, jako je OK Computer!\"“\n\nMartin je velmi ohlasný k jeho lásce k norské novo vlnové/synthpopové kapele A-ha. V roce 2005 uvedl následující rozhovor: „\"Ocitl jsem se v Amsterdamu jednoho dne a zapnul jsem si první A-ha skladbu. Stále si vzpomínám, jak jsem to miloval. Je to neuvěřitelná píseň i text. Každý se ptá, co nás inspirovalo, odkud jsme chtěli brát a co jsme poslouchali, když jsme vyrůstali - první kapela, kterou jsem velmi miloval, byla A-ha.\"“ Martin také vystupoval živě společně s Magnem Furuholmenem, uvádějíc jej jako „nejlepšího keyboard hráče na světě“. V listopadu 2011 uvedl: „\"Když jsme zrovna neměli po ruce žádné vlastní pecky, přivykli jsme si na hraní některých písní od A-ha.\"“\n\nJe známo, že Martin je fanouškem anglických rockových kapel Oasis a Muse, irské popové kapely Westlife, anglicko-irské dívčí skupiny Girls Aloud, anglické popové skupiny Take That a kanadské indie rockové kapely Arcade Fire. V roce 2014 Martin uvedl Petera Gabriela do Rock and Roll Hall of Fame za jeho sólo kariéru a ve stejném roce také vystoupil živě s dřívějším frontmanem Genesis. Martin je také blízkým přítelem hudebnické dvojice Jay-Z a Beyoncé, a v nedávném rozhlasovém rozhovoru zmínil, že jedním z nejoblíbenějších hudebníků Coldplay je Tove Lo, jež se objevila v jejich posledním albu.\n\nColdplay zahrálo \"Nightswimming\" od R.E.M. společně s Michaelem Stipem během jejich Austin City Limits působení v roce 2005, jako součást Twisted Logic Tour. Martin pokračoval prohlášením \"Nightswimming\" za „největší píseň, co kdy kdo napsal“. Poté nazval Richarda Ashcrofta, bývalého člena The Verve, jako „nejlepšího zpěváka na světě“.\n\nMartin a Coldplay kytarista Buckland měli cameo ve filmu \"Soumrak mrtvých\", jako podporovatelé fiktivní charity \"ZombAid\", s tím, že Martin dělal ještě druhé cameo jako Zombie. V roce 2006 dělal Martin cameo ve čtvrté epizodě druhé série komedie \"Extras\", která je zpracována Rickym Gervaisem a Stephenem Merchantem. Také zazpíval k závěrečným titulkách roku 2006 k filmu Sacha Barona Cohena \"Bruno\"; zpíval společně s Bonem, Stingem, Slashem, Snoop Doggem a Eltonem Johnem.\n\nV březnu 2015 se Martin zúčastnil televizního zahájení streamovací služby Tidal prostřednictvím videotelephony, a prozradil že on, společně s jinými významnými umělci, je akcionářem ve společnosti. V červnu 2015 Martin zahrál \"Til Kingdom Come\" na pohřbu Beaua Bidena, syna viceprezidenta Spojených států amerických, Joea Bidena, když se dozvěděl, že Beau Biden byl jeho fanouškem.\n\nChris Martin byl zvláště otevřený k problematice spravedlivého obchodování a propagoval Make Trade Fair kampaň Oxfamu. Cestoval po Ghaně a Haiti, aby viděl vlivy nespravedlivých obchodních praktik. Při tom měl obvykle různé variace „Make Trade Fair“ (v překladu \"obchoduj férově\"), „MTF“, nebo rovnítko na své levé ruce a písmena „MTF“ byla k vidění napsaná na jeho klavíru.\n\nByl to hlasitý kritik amerického prezidenta George W. Bushe a války v Iráku. Během \"Teenage Cancer Trust\" show v Londýnské Royal Albert Hall 14. března 2003, povzbudil dav, aby „zpíval proti válce“. Byl silným zastáncem demokratického kandidáta na prezidenta Johna Kerryho, což bylo nejvíce viditelné během Martinova proslovu k přijetí \"Grammy Awards Record of the Year\" za svou píseň \"Clocks\". V roce 2008 podporoval v kandidování Baracka Obamu, křičíc to na konci vystoupení \"Yellow\" na Saturday Night Live 25. října 2008.\n\n1. dubna 2006 \"The Guardian\" uvedl, že Martin podporoval vůdce konzervativní strany Davida Camerona a pro stranu napsal novou hudební znělku, \"Talk to David\". To se později ukázalo jako aprílový žert. Během cestování Austrálií v březnu 2006 Martin se zbytkem Coldplay měli zahajovací vystoupení na Sound Relief benefičním koncertu na Sydney Cricket Ground v Sydney, pro oběti lesních požárů a záplav ve státech Victoria a Queensland. Martin se objevil také ve videu pro \"Robin Hood Tax\" kampaň, která navrhuje daň z obchodů s akciemi ve Spojených státech. Tato daň se zaměřuje na vyrovnání podmínek mezi takzvanými „1 % až 99 %“. V červnu 2016 Martin volil \"Zůstat\" na referendu o členství Spojeného království v Evropské unii. V návaznosti na výsledky referenda, ve kterém 52 % hlasujících podpořilo vystoupení z EU (přestože většina mladších lidí volila \"Zůstat\"), Martin prohlásil: „\"Toto rozhodnutí ve skutečnosti nepředstavuje nás a spoustu z naší generace ani generace následující.\"“\n\n12. prosince 2012 Martin vystoupil jako součást \"12 12 12 Concert\", jenž se konal jako fundraiser pro pomoc po Hurikánu Sandy. Zahrál zde \"Viva La Vida\", píseň \"Losing My Religion\" od R.E.M. s bývalým hlavním R.E.M. zpěvákem Michaelem Stipeim, a také \"Us Against the World\". Dalšími vystupujícími na koncertě byli Bruce Springsteen, Roger Waters, Bon Jovi, Eric Clapton, The Rolling Stones, Alicia Keys, The Who, Kanye West, Billy Joel a Paul McCartney. 15. listopadu 2014 se Martin připojil k charitativní skupině Band Aid 30, vystupujíc po boku britských a irských popových aktů na nejnovější verzi skladby \"Do They Know It's Christmas?\" na Sarm West Studios v Londýnské Notting Hill, pro získání peněz na \"List of Ebola outbreaks\" v západní Africe - to bylo podruhé, kdy se Chris Martin ke skupině připojil.\n\nV roce 2015 se Martin stal kreativním ředitelem nově vzniklého \"Global Citizen Festival\", což je role, kterou bude plnit po dobu 15 let. Festival vznikl v roce 2015 při založení \"United Nations Sustainable Development Goals (SDGs)\", jakéhosi \"seznamu úkolů\" se sedmnácti úkoly pro ukončení extrémní globální chudoby ve světě do roku 2030; s Martinem radícím Band Aidskému zakladateli Bobu Geldofovi. Festival se konal v Central Parku u \"Great Lawn\" v New Yorku 26. září 2015, a představoval vystoupení Martina se svou Coldplay, Beyoncé, Pearl Jam a Eda Sheerana, a byl vysílán 27. září v NBC v US a 28. září v BBC v UK. Bylo oznámeno, že se stal Martin \"Innocence Project's Artists' Committee\" jako \"Innocence Ambassador\" 5. února 2016.\n\nChris Martin sám sebe přinutil pít vodku s brusinkovým džusem v dobách, kdy se choval „jako idiot“. PETA jej jmenovala jako \"nejsvůdnějšího vegetariána světa\" (\"World's Sexiest Vegetarian\"), když se jím v roce 2005 na chvíli stal; nicméně, maso začal opět jíst po rozpolcení mezi ním a Paltrow.\n\nMartin a americká herečka Gwyneth Paltrow se vzali 5. prosince 2003, klidným obřadem v nepřítomnosti přátel ani rodiny. Jejich dcera, Apple Blythe Alison Martin, se narodila 14. května 2004 v Londýně. Martin a skupina vydala píseň \"I am your baby's daddy\" pod názvem \"The Nappies\", v očekávání narození Apple. Píseň \"Speed of Sound\" byla také inspirována Martinovými zkušenostmi a úžasem stát se otcem. Jejich druhé dítě, Moses Bruce Anthony Martin, se narodil 8. dubna 2006 v New Yorku. Mosesovo jméno bylo inspirováno písní \"Moses\", jež Martin napsal pro Paltrow. Simon Pegg a Martinův spolučlen Jonny Buckland jsou Applenini kmotři, a na oplátku Martin je kmotr Peggovy dcery. Martin a Paltrow oznámili svůj rozchod v březnu 2014, po deseti letech manželství. Paltrow podala žádost o rozvod v dubnu 2015. Soudce rozvod dokončil dne 15. července 2016.\n\nOd roku 2017 byl Martin ve vztahu s americkou herečkou Dakotou Johnsonovou, známou například z filmové trilogie \"Padesát odstínů\". V červnu 2019 se však rozešli.\n\nV roce 2005 Martin v \"Rolling Stone\" rozhovoru pověděl ohledně svých náboženských pohledů: „\"Definitivně věřím v Boha. Jak si můžete něco prohlédnout a nebýt ohromen tou zázračností věci?\"“ Ve stejném rozhovoru mluvil o procházení obdobím duchovního zmatku, říkajíc: „\"Procházel jsem podivnou cestou, vedoucí kolem šestnáctého a jednadvacátého věku, kdy pro mě byl Bůh, náboženství, pověra a mínění jeden velký zmatek.\"“ V rozhovoru roku 2008 řekl: „\"Vždy jsem se snažil pochopit, kdo 'On' nebo 'Ona' je. Netuším, zda je to Allah, Ježíš, Mohammed nebo Zeus. Ale myslím si, že je to Zeus.\"“ Pokračujíc rozhovorem, nazval sám sebe „všeteistou“, což je slovo jeho výtvoru, znamenajíc, že Chris Martin věří ve „všechno“.\n\n"}
{"id": "34363", "url": "https://cs.wikipedia.org/wiki?curid=34363", "title": "Adresář (informatika)", "text": "Adresář (informatika)\n\nAdresář (také složka nebo direktorář) je v informatice organizační jednotka v souborovém systému na datovém médiu. Adresář sdružuje na disku dokumenty (soubory) a další složky (podadresáře) a slouží k tomu, aby si je uživatel mohl logicky uspořádat. Adresáře tvoří na disku stromovou strukturu. Kvůli jednoznačnosti nemohou v jednom adresáři existovat dvě položky se shodným jménem (v tomto případě se nerozlišuje mezi souborem a adresářem).\n\nNěkteré operační systémy (např. CP/M) nebo souborové systémy neumožňují vytváření podadresářů a tak je k dispozici jen kořenový adresář. Některé souborové systémy umožňují vznik neorientovaných cyklů (smyček) pomocí symbolických odkazů. Pevné odkazy nejsou obvyklé, protože vyžadují evidovat další doplňující informace (zpětné odkazy).\n\nKořenový adresář má zvláštní postavení v stromové struktuře souborovém systému. Je to nejvyšší adresář v adresářové hierarchii, všechny další adresáře v témže souborovém systému jsou jeho podadresáři.\n\n\nPři identifikaci adresáře nebo souboru, se kterým má program (uživatel) pracovat se používá tak zvaná \"cesta\" ( ). Její zápis může být absolutní (úplný) nebo relativní (vztahuje se k aktuálnímu pracovnímu adresáři).\n\nWebové servery je možné nakonfigurovat tak, aby pokud je jako URL zadána cesta k adresáři a v adresáři se nenachází výchozí soubor pro zobrazení (typicky index.html, index.php a podobně), se zobrazil obsah daného adresáře. Výhodou takovéhoto nastavení je to, že není nutné vytvářet a udržovat stránky umožňující stahovat daný obsah.<ref name=\"www.root.cz/clanky/co-skryvaji-otevrene-adresare-na-ceskem-a-slovenskem-webu\"></ref> Mnohdy je kvůli přehlédnutí administrátora obsah adresáře generován i pro adresáře, u kterých to není žádoucí.\n\nPro pohodlnější práci s adresáři, které mají být přístupné přes webový prohlížeč, existují specializované nástroje, např. h5ai, nebo jsou tyto nástroje součástí větších programových balíků, svůj nástroj pro správu souborů má např. Horde.\n\n\nV původním významu slovo adresář označuje seznam poštovních doručovacích adres.\n"}
{"id": "34370", "url": "https://cs.wikipedia.org/wiki?curid=34370", "title": "Rubrika", "text": "Rubrika\n\nRubrika (z lat. \"ruber\" červený), někdy též rubrum, je původně (obvykle červenou barvou psaná) poznámka v liturgických knihách (misálu apod.). Ta obsahuje vysvětlující poznámky, především k obsahu či gestům, která doprovázejí slova, tištěná černě.\n\nPozději tento pojem začal označovat také titulek zákona či části knihy, z toho se pak význam přesunul na samotný oddíl knihy, novin či časopisu. Dnes krom původního významu označuje pojem oddíl, sloupek či kategorii.\n\n\n"}
{"id": "34371", "url": "https://cs.wikipedia.org/wiki?curid=34371", "title": "Misál", "text": "Misál\n\nMisál (latinsky \"missale\") je nejznámější a nejužívanější liturgická kniha používaná v katolické církvi.\n\nMisál obsahuje modlitby, které přednáší kněz při slavení eucharistie. Mezi obsažené modlitby patří vstupní antifona, vstupní modlitba, modlitba nad dary, eucharistická modlitba, antifona k přijímání a závěrečná modlitba. Krom těchto vlastních modliteb obsahuje misál mešní řád včetně ordinaria a zvláštní obřady pro některé liturgické dny (např. velikonoční triduum). Tyto modlitby (tištěné černě) jsou doprovázeny vysvětlujícími poznámkami v červené barvě (rubrikami).\n\nPoslední latinské vydání misálu je z roku 2002 (doplněná reedice v r. 2008), Český misál v národním jazyce byl vydán roku 1983 na základě vydání latinského z roku 1975.\n\n\n"}
{"id": "34372", "url": "https://cs.wikipedia.org/wiki?curid=34372", "title": "Bungalov", "text": "Bungalov\n\nBungalov je lehká obytná stavba, zpravidla pravidelného (až čtvercového) půdorysu doplněná vstupní verandou. Klasický bungalov má jediné podlaží na jedné výškové úrovni. V případě dvou výškových úrovní je vyšší nazývána půlpatro (US definice: bungalov – dům s jedním nebo jeden a půl patrem). Dispozičně obsahuje standardní místnosti obytného domu (jídelnu, kuchyň, ložnice, koupelny aj.) rozložené kolem ústředního obytného prostoru. Hlavním konstrukčním materiálem je většinou dřevo nebo konstrukční prvky na bázi dřeva (stěny, nosníky, vazníky).\n\nNázev, konstrukce i uspořádání má původ v koloniálním Bengálsku (Indie). Pro potřeby Britů byly upraveny místní lehké vzdušné dřevěné obytné stavby (bangla, bangala) s mírně skloněnou střechou (palmové listy) a doplněny vlivy tradiční anglické venkovské architektury i dalšími prvky - veranda (původem z Persie). Raný bungalov se skládal z jídelny, ložnice, kuchyně a koupelny kolem centrálního obývacího prostoru. Tento základní půdorys byl později jen nepatrně vylepšen a doplněn.\nBungalov jako úsporný, rychle realizovatelný typ rodinného domu se masově rozšířil na přelomu 19. a 20. století v USA a později i v Kanadě a dále ve světě. První bungalov postavil v r. 1879 William Gibbons Preston v Monumental Beach na Cape Cod, Massachusetts. Odtud se pak rozšířil na Západní pobřeží. První bungalov tam postavil A.Page Brown, sanfranciský architekt pro J.D.Granta na počátku 90.let 19. století. Velká vlna výstavby bungalovů v USA proběhla v letech 1880 až 1930 a po II.sv.válce, kdy se bungalovy staly synonymem pro předměstskou a příměstskou zástavbu. Jejich obliba nadále trvá a rozšířila se po celém světě.\n"}
{"id": "34374", "url": "https://cs.wikipedia.org/wiki?curid=34374", "title": "Bydhošť", "text": "Bydhošť\n\nBydhošť ( [bydgošč], ) je hlavní město Kujavsko-pomořského vojvodství v severním Polsku na soutoku řek Brdy a Visly. Je osmým největším polským městem. Žije zde obyvatel, s aglomerací má přes 470 000 obyvatel. Ve městě od roku 1968 sídlí Univerzita Kazimíra Velikého.\n\nPůvodně zde byla slovanská rybářská osada. První písemná zmínka pochází z roku 1238. V roce 1331 ji obsadil Řád německých rytířů, ale roku 1343 připadla opět polskému králi Kazimíru Velikému. Ten Bydhošti 19. dubna 1346 udělil městská práva. V následujícím období se ve městě začali usazovat Židé. V 15. a 16. století bylo významným centrem obchodu s pšenicí. Na konci polsko-švédské války bylo město v roce 1629 dobyto a značně poškozeno vojskem švédského krále Gustava II. Adolfa. Švédy bylo opakovaně dobyto ještě v letech 1656 a 1657. Ze zdejšího hradu zůstala pouze zřícenina a obydleno bylo pouze 94 domů. 6. listopadu 1657 zde byla uzavřena smlouva mezi polským králem Janem Kazimírem II. Vasou a braniborským kurfiřtem Fridrichem Vilémem I. o postupu proti Švédům.\n\nPři prvním dělení Polska v roce 1772 město připadlo Prusku a bylo přejmenováno na Bromberg. Fridrich II. Veliký provedl velkou přestavbu Bydhoště a nechal vybudovat 25 km dlouhý Bydhošťský kanál spojující Vislu a Odru. Bydhošť se tak stala významným obchodním centrem. Po porážce Napoleona se Bydhošť Tylžským mírem stala součástí Varšavského knížectví a v letech 1815–1848 Poznaňského velkovévodství a pak opět připojena k Prusku. V roce 1910 zde žilo 57 700 obyvatel, z nichž 84 % bylo Němců a 16 % Poláků. Na základě Versailleské smlouvy se Bydhošť stala znovu součástí Poznaňského velkovévodství a zdejší obyvatelstvo muselo získat polské občanství nebo se vystěhovat. V roce 1926 tak oproti roku 1910 žilo ve městě o více než 63 000 Němců méně.\n\nNa počátku německé okupace v roce 1939 zde při tzv. \"Krvavé neděli\" bylo zabito kolem 300 německých obyvatel. Po obsazení města Němci popravili stovky polských a židovských obyvatel. Celkem během války zahynulo kolem 37 000 obyvatel.\n\n\n3,5 km od centra města se nachází letiště \"Port lotniczy im. Ignacego Jana Paderewskiego Bydgoszcz-Szwederowo\". V roce 2013 přepravilo přes 343 000 cestujících a bylo tak devátým největším letištěm v zemi. Je zde také jeden z největších opolských železničních uzlů. Tramvajová doprava je provozována od roku 1888 a v současnosti je ve městě 9 linek s 29,1 km kolejí. V roce 1851 byla postavena železniční továrna PESA.\n\n\n\n\n\n"}
{"id": "34381", "url": "https://cs.wikipedia.org/wiki?curid=34381", "title": "Turovití", "text": "Turovití\n\nTurovití (Bovidae) je velice početná čeleď podřádu přežvýkavých, dělí se na několik podčeledí, které se skládají z velmi rozmanitých druhů, mezi něž patří kozy a ovce, tuři, antilopy a buvolci. Nejvíce druhů najdeme v Africe, ale vyskytují se i v Eurasii a v Severní Americe. K životu si zpravidla vybírají travnaté stepi, lesní a křovinaté prostředí, ale i pouště.\n\nTurovití mají celý život rohy. Rohy jsou z rohoviny, nejsou větvené jako paroží u jelenovitých. Rohy jsou jedny po celý život, jak u samců, tak u samic.\n\nTurovití v ČR – Koza domácí, ovce domácí, kamzík horský, tur domácí, muflon.\n"}
{"id": "34382", "url": "https://cs.wikipedia.org/wiki?curid=34382", "title": "Grand Prix Evropy 2000", "text": "Grand Prix Evropy 2000\n\nGrand Prix Evropy XLIV Warsteiner Grand Prix d'Europe\n\n\n\n\n\n\n\n"}
{"id": "34383", "url": "https://cs.wikipedia.org/wiki?curid=34383", "title": "Jan Kozák", "text": "Jan Kozák\n\nJan Kozák (25. března 1921 Roudnice nad Labem – 5. května 1995 Praha) byl český spisovatel. Patřil ke spisovatelům, kteří byli zcela oddáni politice KSČ. Po roce 1968 podporoval tzv. normalizační proces.\n\nNarodil se v Roudnici nad Labem v rodině strojního zámečníka. Roku 1940 maturoval na obchodní akademii, kterou studoval v Českých Budějovicích a Teplicích. Poté pracoval v rodném městě jako úředník.\n\nV roce 1945 byl členem revolučního národního výboru v Roudnici a vstoupil do KSČ. V roce 1951 absolvoval Ústřední politickou školu ÚV KSČ. Poté se stal pracovníkem aparátu ÚV KSČ. V padesátých letech se zúčastnil jako politický pracovník kolektivizace zemědělství na Slovensku. Do roku 1972 přednášel jako asistent a později docent (1961) dějiny KSČ na Vysoké škole politické ÚV KSČ.\n\nPo sovětské okupaci roku 1968 byl jedním z hlavních představitelů tzv. normalizace v literatuře. Roku 1972 se stal předsedou Svazu českých spisovatelů, od roku 1977 do února 1989 byl předsedou federálního svazu spisovatelů.\n\nJeho dílo zcela kopírovalo tehdejší linii KSČ, autor čerpal ze svých osobních zkušeností z kolektivizace vesnic na Slovensku, které se účastnil jako politický pracovník.\n\nTyto knihy vycházejí z Kozákových loveckých výprav v Sovětském svazu, děj se odehrává většinou na Sibiři.\nPodle jeho námětů a scénářů byly natočeny filmy a televizní inscenace, z nichž nejznámější je filmová trilogie \"Bouřlivé víno\" (1976), \"Zralé víno\" (1981) a \"Mladé víno\" (1986). Režíroval Václav Vorlíček, v hlavní roli Vladimír Menšík.\n\n\n"}
{"id": "34384", "url": "https://cs.wikipedia.org/wiki?curid=34384", "title": "Kozy a ovce", "text": "Kozy a ovce\n\nKozy a ovce (Caprinae) je podčeleď většinou středně velkých býložravců. Mezi člověku nejznámější zástupce patří koza domácí a ovce domácí. Celá podčeleď spadá do turovitých, do kterých v jiných vývojových větvích spadají i antilopy nebo tur domácí.\n\nJsou to sociální, ve stádech žijící zvířata, mnoho druhů je přizpůsobeno k životu v drsných podmínkách.\n\nSeznam je postupně hierarchicky uspořádán podle tribu, rodu, druhu případně poddruhu.\n"}
{"id": "34385", "url": "https://cs.wikipedia.org/wiki?curid=34385", "title": "Řád Bílého lva", "text": "Řád Bílého lva\n\nŘád Bílého lva je nejvyšší státní vyznamenání České republiky. Původně byl udělován osobám, které se zvlášť vynikajícím způsobem zasloužily o Československo, a to od roku 1922. V letech 1922–1990 se tento řád oficiálně nazýval \"„Československý řád Bílého lva“.\" V současné podobě, jejímž výtvarným autorem je Michal Vitanovský, je udělován v České republice od roku 1994.\n\nJe rozdělen na občanskou a vojenskou skupinu. Občanská varianta má zkřížené palmové ratolesti a vojenská zkřížené meče. Dále se dělí do pěti tříd. První dvě doplňuje osmicípá stříbrná paprsková hvězdice. Má tvar červené pěticípé hvězdy se stříbrným dvouocasým lvem uprostřed. Na zadní straně vyznamenání je státní znak České republiky a heslo „Pravda vítězí“. S řádovým řetězem se vyznamenání uděluje pouze hlavám států. Českým státním občanům se řád neuděluje, ale propůjčuje. Českému prezidentovi se po zvolení propůjčuje Řád Bílého lva I. třídy (spolu s řádem TGM) automaticky ze zákona, parlament může rozhodnout o propůjčení doživotním.\n\nZákonem z 10. dubna 1920 č. 243/1920 Sb. byla zmocněna vláda, aby vytvořila řád udělovaný cizím státním příslušníkům za zásluhy o československý stát. Tento zákon měnil původní zákon o zrušení šlechtictví a udělování řádů a titulů. Zřízen byl vládou ČSR se souhlasem prezidenta republiky. Podle zákona měl tento řád předávat pouze prezident, který za tímto účelem mohl pověřit také premiéra nebo vrchního velitele vojska. Část odpovědnosti za vytvoření insignií řádu nesla Kancelář prezidenta republiky a část Ministerstvo zahraničních věcí a školství.\n\n3. prosince 1920 bylo usneseno oběma ministerstvy, že se nový řád bude jmenovat „řád Československého lva“, ovšem později byl československý lev změněn na bílého lva. Na návrh řádových odznaků byla vypsána 22. dubna 1921 veřejná soutěž. Soutěž zahrnovala všech pět tříd, způsob dekorace i motiv řádového odznaku. Tato soutěž neuspěla, proto byla vyhlášena druhá, ve které vybrala 12. září 1922 umělecká porota návrh rytce Rudolfa Karneta. Později, v březnu 1922, speciální referát přičleněný ke Kanceláři prezidenta republiky prosadil ještě vznik medailí souvisejících s řádem, ve dvou stupních – zlatou a stříbrnou.\n\nInspirací pro Řád Bílého lva byl Český šlechtický kříž z roku 1814.\n\nKonečně 7. prosince 1922 byl ustanoven vlastní řád nařízením vlády č. 362/1922 Sb., když byly schváleny řádové stanovy, které vypracovala Kancelář prezidenta republiky. Řád byl rozšířen vládním nařízením 13. listopadu 1924 č. 261 Sb., které přidalo k ostatním řádovým dekoracím ještě řádový řetěz. Ten měl být udělován rovnou s ostatními dekoracemi řádu I. třídy nebo později zvlášť. Tento řetěz měl být udělován hlavám států, ale i běžným občanům, pokud jejich zásluhy byly mimořádně pozoruhodné. Zákon zároveň neumožňoval československým státním příslušníkům přijímat zahraniční řády, ale zároveň nestanovil žádné sankce za tento přestupek, takže porušování nebylo nijak neobvyklé. Zhotovením všech odznaků i řetězu byl pověřen sám Rudolf Karnet a firma Karnet-Kyselý.\n\nŘádovým odznakem byla pěticípá hvězda, jejíž paprsky byly rozeklány do tří hrotů, jednotlivé paprsky byly granátově smaltované se zlatými kraji a mezi nimi se nacházely lipové lístky. Uprostřed hvězdice byl připevněn stříbrný lev malého státního znaku. Na zadní straně je ve středu granátově smaltovaný kruh s monogramem ČSR a kolem něho opsáno . Paprsky této strany byly rovněž granátově smaltované a nesly štíty s bývalými zemskými znaky Československa – českým, moravským, slezským, slovenským a podkarpatoruským. Hvězdice byla zavěšena na palmovém věnci, přes jehož střed jsou zkříženy buď dva meče u řádu za vojenské zásluhy nebo dvě palmové ratolesti u řádu za občanské zásluhy.\n\nStříbrná osmihranná hvězda měla ve středu granátově smaltovaný kruh, kde je stříbrně smaltovaný lev kolem něhož je nápis , přičemž na reverzu je celostříbrná s monogramem ČSR. Medaile mají na přední straně opět lva z malého státního znaku a řádové heslo, na straně zadní je ve středu monogram ČSR a na obrubě nápis . Řetěz byl tvořen z dvaceti článků spojených vždy dvěma řetízky. Uprostřed je článek závěsný s monogramem ČSR a okolo něho se střídají menší články, které tvoří malý státní znak nebo iniciály ČSR.\n\nV roce 1945 byla také zřízena vojenská obdoba řádu, Československý vojenský řád Bílého lva Za vítězství. Tento řád byl potvrzen v roce 1946 a změněn v roce 1948. Byla udělována hvězda I. a II. třídy, řádový kříž a zlatá a stříbrná medaile.\n\nK obnovení řádu došlo po změně oficiálního názvu na ČSSR podle vládního nařízení č. 10/1961 Sb. U tohoto řádu nebyla obnovena IV. ani pátá třída, podobně jako stříbrná a zlatá medaile. Monogram ČSR se změnil na ČSSR a zmizely znaky zemí Československa z cípů hvězdy. Změnil se také znak na hrudi lva, dle nového malého státního znaku. Řádový řetěz byl stále rezervován hlavám státu. Udělování vyznamenání bylo ještě později ošetřeno zákonem č. 62/1962 Sb.\n\nPoté, co vznikla ČSFR, bylo znovu obnoveno zákonem č. 404/1990 Sb. pět tříd, ale již ne medaile, což zůstalo dodnes. Lev je korunovaný, stříbrný a dvouocasý. Monogram na řetězu ČSSR nahradil ČSFR a na rubu hvězdy se objevil znak ČSFR a opis (Pravda vítězí) dole oddělený modrým lipovým listem.\n\nPo rozpadu ČSFR byl Řád Bílého lva obnoven zákonem o státních vyznamenáních ČR č. 157/1994 Sb., jako nejvyšší státní vyznamenání České republiky. Změny se dočkal rub řádového odznaku, kde se nově objevil velký znak ČR. Také latinský opis byl znovu nahrazen českým „“. Řádový řetěz je opět tvořen dvaceti články, ale středový závěsný článek na klenot tvoří bíle smaltovaný monogram ČR. Další články tvoří stříbrní lvi s opisem .\n\nOdznakem je pěticípá hvězdice, která je na konci trojitě rozeklaná a zakončená zlatými kuličkami a je vyvedená v granátově červeném smaltu. Ve středu hvězdice je stříbrný český lev. Mezi jednotlivými rameny hvězdice jsou umístěny zlaté lipové listy. Na aversu je státní znak České republiky a modrý nápis „“.\n\nHvězda je osmicípá stříbrná, paprsková na středu s medailonem granátově červené barvy v jehož středu je český lev obklopený heslem „“.\n\n\n\n"}
{"id": "34386", "url": "https://cs.wikipedia.org/wiki?curid=34386", "title": "Řád Tomáše Garrigua Masaryka", "text": "Řád Tomáše Garrigua Masaryka\n\nŘád Tomáše Garrigua Masaryka (v zákoně oficiálně pojmenován jako Řád Tomaše Garrigue Masaryka) je vyšším státním vyznamenáním České republiky a bývalého Československa. Prezident republiky je uděluje nebo propůjčuje osobám, které se vynikajícím způsobem zasloužily o rozvoj demokracie, humanity a lidských práv.\n\nŘád vznikl v roce 1990 jako vyznamenání určené pouze pro československé občany; po rozpadu federace byl obnoven roku 1994. Autorem výtvarného řešení je Vladimír Oppl. Insignii řádu tvoří modrá pěticípá hvězdice s portrétem TGM. Na druhé straně je heslo „Věrni zůstaneme“. Insignie I. a II. třídy doplňuje osmicípá stříbrná paprsková hvězdice, taktéž s portrétem TGM uprostřed.\n\nK udělování řádu může docházet v řádové dny, kterými jsou 1. leden a 28. říjen. Insignie vyznamenání je oprávněn nosit pouze vyznamenaný.\n\nPokud nositel řádu, kterým je občan České republiky, zemře, pak se insignie řádu vrací do Kanceláře prezidenta republiky. Při úmrtí vyznamenaných cizích státních příslušníků zůstávají insignie řádu a listiny pozůstalým. Pokud jich není, vracejí se Kanceláři prezidenta republiky.\n\nŘád Tomáše Garrigua Masaryka má pět tříd, z nichž I. třída je nejvyšší. Prezidentu republiky přísluší řádová insignie I. třídy (spolu s řádem Bílého lva I. třídy), která mu po ukončení úřadu může být usnesením Poslanecké sněmovny a Senátu propůjčena doživotně.\n\n\n"}
{"id": "34387", "url": "https://cs.wikipedia.org/wiki?curid=34387", "title": "Medaile Za hrdinství", "text": "Medaile Za hrdinství\n\nMedaile Za hrdinství je nižší státní vyznamenání České republiky.\n\nJe udělováno jako vyznamenání osob za hrdinství v boji a vyznamenání těch osob, které se s nasazením vlastního života zasloužily o záchranu lidského života nebo značných materiálních hodnot.\n\nMá podobu stříbrné medaile s vyobrazením dvouocasého lva a žluté stužky, na které je uprostřed trikolóra. Autorkou výtvarného řešení je Erna Masarovičová. Medaile vznikla v roce 1990, totéž vyznamenání se ale udělovalo i před rokem 1989.\n\n\n"}
{"id": "34388", "url": "https://cs.wikipedia.org/wiki?curid=34388", "title": "Medaile Za zásluhy", "text": "Medaile Za zásluhy\n\nMedaile Za zásluhy je nižší státní vyznamenání České republiky.\n\nVznikla v roce 1990. Medaili Za zásluhy uděluje prezident republiky osobám, které se zasloužily o stát nebo územní samosprávný celek v oblasti hospodářské, vědy, techniky, kultury, umění, sportu, výchovy a školství, obrany, bezpečnosti státu a občanů. Dělí se do tří stupňů, kterým odpovídá materiál a počet fialových pruhů na stužce. Výtvarným autorem medaile je Jiří Harcuba. \n\nDekorovaní navíc obdrží certifikát potvrzující udělení medaile.\n\n\n"}
{"id": "34389", "url": "https://cs.wikipedia.org/wiki?curid=34389", "title": "Gerardus van der Leeuw", "text": "Gerardus van der Leeuw\n\nGerardus van der Leeuw (3. března 1890 – 18. listopadu 1950) byl protestantský farář, religionista, egyptolog a profesor. Proslavil se zejména formulací fenomenologii náboženství (poprvé veřejně užil těchto slov v tomto spojení) reinterpretací pojmů filosofické fenomenologie Edmunda Husserla. Je autorem více než 650 publikací.\n\nDocházel na gymnázium v Haagu. Roku 1908 nastoupil na univerzitu v Leidenu, kde studoval protestantskou teologii. Po pěti letech studium ukončil obhajobou rigorózní práce a začal studovat v Berlíně egyptologii a dějiny náboženství, kde ho vyučoval i De la Saussaye. Roku 1916 studia dokončil a začíná působit jako farář holandské protestantské církve. Po dvou letech nastupuje v hodnosti profesora na univerzitu v Groningen, kde zůstal po zbytek svého života. V roce 1933 vydává své nejznámější dílo \"Fenomenologie náboženství\".\n\nRoku 1945 byl jmenován vedoucím katedry fenomenologie náboženství. Roku 1950, kdy vznikla organizace s tehdejším názvem \"International Association for the Study of the History of Religion (Mezinárodní asociace pro studium dějin náboženství) (IASHR)\" se stal jejím historicky prvním prezidentem. Byl oceněn členstvím v belgické Akademii krásných umění, holandské Královské akademie věd či italské Akademie věd. Roku 1946 mu byl udělen čestný doktorát Masarykovy univerzity v Brně.\n\nStaví se proti možnosti vzniku jediného platného systému interpretace náboženských jevů. Oproti spekulativnímu charakteru filosofické fenomenologie se snaží vyjít z psychologického materiálu zpracováním prožitků. Fenomenologie je pro něj především metodou nikoli disciplínou. Podstatou náboženství (svébytná sféra jež nebude nikdy zcela odvysvětlena), je vnitřní prožitek: vědomí jiné sféry, vědomí protikladu posvátný-profání, jež vede k dojmu nesamozřejmosti, zvláštní cizosti světa. Není to žádné manipulovatelné pole objektů, ale zdroj úžasu. Tento prožitek je u kořene náboženství a je srozumitelný.\n\nNení však přístupný přímo: jsme-li jím zachváceni je pro jeho popis a rekonstrukci důležitý odstup – nahlédnutí. Rekonstrukcí pak vytváříme strukturovaný smysluplný celek, ideální typ. Ten sám nemá realitu, ale slouží ke konstrukci skutečnosti. Je to prostředek našeho nazírání.\n\n\n\n\n\n"}
{"id": "34391", "url": "https://cs.wikipedia.org/wiki?curid=34391", "title": "Heuristika", "text": "Heuristika\n\nHeuristika (z řečtiny \"heuriskó\", \"εύρίσκω\" – nalézt, objevit) znamená zkusmé řešení problémů, pro něž neznáme algoritmus nebo přesnější metodu. Heuristické řešení je často jen přibližné, založené na poučeném odhadu, intuici, zkušenosti nebo prostě na zdravém rozumu. První odhad se může postupně zlepšovat, i když heuristika nikdy nezaručuje nejlepší řešení. Zato je univerzálně použitelná, jednoduchá a rychlá.\n\nPodle J. Pearla označuje heuristika strategie, jak lidé i stroje mohou řešit problémy s použitím dostupných – i když jen volně aplikovatelných – informací.\n\nNejjednodušší heuristická metoda je pokus a omyl, kterou lze použít kdekoli, od připevnění šroubů na kolo až po řešení algebraických problémů.\n\nZde je několik běžně užívaných heuristických postupů z Pólyovy klasické knihy \"Jak to vyřešit\":\n\nV psychologii představuje heuristika soubor jednoduchých efektivních pravidel, pevně zakódovaných evolučním procesem nebo učením, které určují, jak se lidé rozhodují, jakým způsobem přichází ke svému úsudku a jak řeší problémy, zvláště pokud jsou to problémy komplexní nebo k rozhodování chybí dostatek informací. Ve většině situací pracují tato pravidla správně, ale v určitých případech vedou k systematickým chybám nebo k zaujatému rozhodnutí.\n\nNejvíce prací zabývajících se heuristikou v rámci lidského rozhodování bylo iniciováno Amosem Tverskym a Danielem Kahnemanem. Německý psycholog Gerd Gigerenzer se zaměřuje na to, jestli může být heuristika použita na vytváření soudů, které jsou v principu přesné, místo toho, aby produkovaly poznávací dovednosti - heuristiky, které jsou \"rychlé a pohotové\".\nVe filozofii, zvláště ve filosofii evropského kontinentu, je adjektivum \"heuristický\" (nebo jako označení \"heuristický nástroj\") používáno i v případě, když skutečnost X umožňuje porozumění či znalost skutečnosti Y. Dobrým příkladem je model, který nikdy není identický s tím, co předvádí, je pouze nástrojem, který umožní pochopit to, co modeluje. Příběhy, metafory apod. mohou být v tomto smyslu také označeny jako heuristické. Klasickým případem je představa utopie tak, jak je popsána v nejznámější práci Platóna, v Republice. To znamená, že \"ideální město\", jak je popsáno v Republice, není představeno jako něco, co by mělo být následováno nebo presentováno, ale jako orientační bod pro rozvoj. Dokazuje, jak by věci měly být propojeny a jak by jedna věc měla vést k jiné (často s velmi problematickými následky), pokud si vybereme určité principy a rigorózně se jich budeme držet.\n\n\"Heuristika\" je často používána jako podstatné jméno, k popisu odhadu, procedury, metody atd., nebo například v kontextu vzniku specifické teorie (podívejte se na logiku objevů a filosofy jako Lakatos, Lindley Darden a dalších)\n\nV právní teorii, zejména v teorii práva a ekonomie, je heuristika užívána v momentě, kdy by analýza jednotlivých případů byla nepraktická (do té míry, v jaké je nepraktický chápáno vládním tělesem).\n\nByly navrhovány změny, které obsahovaly návrhy k absolvování vzdělávacího kursu o alkoholu namísto dosažení hranice 21 roku. V rámci politiky konzumace alkoholu mladistvými by mohla nastat situace, kdy by se společnost řídila modelem rozhodování případ od případu místo heuristického modelu. Dokončení takového kursu by bylo nejspíše dobrovolné a nebylo by jednotné napříč populací.\n\nStejná argumentace se používá pro patentní právo. Patenty mají oprávnění v tom ohledu, že vynálezci potřebují být chráněni, aby mohli mít motivaci k vynalézání. Je tudíž v zájmu společnosti, aby měli vládou garantovaný, dočasný monopol na svůj produkt a tak mohli získat svoji investici zpět a vytvářet po určitou dobu ekonomický zisk. V USA je toto dočasné období vymezeno na 20 let od okamžiku, kdy byla uložena žádost přihlášení patentu. Ačkoliv, monopol začíná až od okamžiku, kdy žádost dospěje v patent. Nicméně, podobně jako v případě uvedeném výše by délka monopolu, který si každý patent vyžaduje, měla být různá pro každý produkt, aby byla efektivní. Hranice 20 let je používána proto, že je obtížné určit ji pro každý patent zvlášť.\n\nV informatice je heuristika postup, který nedává vždycky přesné řešení daného problému, nezaručuje nalezení tohoto řešení v krátkém čase nebo není použitelný na všechny možné vstupy. Ve většině případů dává obyčejně dostatečně přesné řešení rychle, ale obecně takové tvrzení nelze dokázat. Použití heuristického algoritmu je často ospravedlněno neexistencí algoritmu lepšího.\nPoužitelnost algoritmů závisí na velikosti dat a heuristický algoritmus použijeme, pokud data potřebné velikosti nelze zpracovat\npřesným algoritmem (anebo to není ekonomické).\n\nPro optimalizační problémy aproximační algoritmus poskytuje na rozdíl od heuristického záruku na odchylku vypočteného řešení od optimálního řešení. Pro rozhodovací problémy dovoluje pravděpodobnostní algoritmus na rozdíl od heuristického určit pravděpodobnost chyby. Pro prohledávací problémy, kde hledáme jedno řešení, může dobrá heuristika poradit pořadí prohledávání a tím zkrátit čas výpočtu, tj. nalezení prvního řešení.\n\nPočítačová věda má dva hlavní cíle. Prvním je nalézt algoritmus výpočtu, který nalezne výsledek v čase, který je použitelný, druhým cílem je nalézt algoritmus, který poskytuje výsledek použitelné kvality. Heuristický algoritmus pomáhá ke splnění obou těchto cílů. Obvykle v relativně krátké době nalezne dostatečné přesné řešení, neexistují ale žádné záruky, že to tak musí být vždy.\n\nU heuristického algoritmu lze obvykle připravit takovou množinu vstupních údajů, na kterých heuristika nefunguje. S takovými daty si algoritmus nedokáže buď vůbec poradit, nebo se čas nutný k výpočtu prudce zvýší, nebo jsou výsledky zcela nepoužitelné. V praktickém životě je ale výskyt takových vstupních údajů téměř vyloučen, proto se heuristické algoritmy používají pro řešení úloh velmi často. Pokud použití heuristiky nedá dobré výsledky, lze použít metaheuristiku, například restart nebo randomizaci. V rámci jednoho algoritmu lze kombinovat několik heuristik.\n\nTypickým problémem řešeným heuristickým algoritmem je Problém obchodního cestujícího a jiné NP-úplné úlohy.\n\nV některých případech může být konkrétní heuristika vhodná jen pro určitý typ vstupních dat, např. pouze pro rovinné grafy, i když vstupem můžou být libovolné grafy.\n\n\n"}
{"id": "34392", "url": "https://cs.wikipedia.org/wiki?curid=34392", "title": "Státní vyznamenání České republiky", "text": "Státní vyznamenání České republiky\n\nStátní vyznamenání České republiky je vyznamenání udělené státem. Propůjčením nebo udělením státních vyznamenání České republiky jednotlivcům oceňuje stát jejich vynikající občanské zásluhy o budování svobodné demokratické společnosti, výsledky práce, úsilí o obranu vlasti, hrdinské a jiné výjimečné činy.\n\nVyznamenání jsou řády a medaile. Řády jsou vyšší formou vyznamenání; \"propůjčují\" se občanům České republiky a \"udělují\" se těm, kteří nejsou občany České republiky. Medaile jsou nižší formou vyznamenání; \"udělují\" se. Konkrétně jde o:\n\n\"Propůjčení řádu\" znamená, že po smrti vyznamenané osoby se insignie vyznamenání vrací Kanceláři prezidenta republiky. Při \"udělení\" zůstává po smrti vyznamenané osoby insignie v držení pozůstalých.\n\nPrávo propůjčovat a udělovat vyznamenání přísluší prezidentu republiky. Návrhy na propůjčení nebo udělení vyznamenání předkládají prezidentu republiky Poslanecká sněmovna, Senát a vláda; prezident republiky může propůjčit nebo udělit vyznamenání i bez takového návrhu (rozhodnutí o tom ale vždy podléhá kontrasignaci předsedy vlády). Řádovými dny pro propůjčování a udělování vyznamenání občanům České republiky jsou 1. leden a 28. říjen.\n\nVyznamenaný převezme insignii vyznamenání a listinu o jeho propůjčení nebo udělení. Insignie vyznamenání je oprávněn nosit pouze vyznamenaný. Jestliže se propůjčuje nebo uděluje vyznamenání občanům České republiky \"in memoriam\", převezmou pozůstalí v případě propůjčení řádu listinu o propůjčení vyznamenání a v případě udělení medaile insignii vyznamenání a listinu o udělení vyznamenání. Jestliže se uděluje vyznamenání tomu, kdo není občanem České republiky \"in memoriam\", převezmou pozůstalí insignii vyznamenání a listinu o udělení vyznamenání.\n\nNová česká státní vyznamenání přirozeně navazují na bývalá československá vyznamenání, která prošla specifickým vývojem. Není obecně známo, že vlastně až do druhé světové války ani československá veřejnost, ani státní orgány necítily potřebu státních vyznamenání. Bylo to dáno reakcí na přemíru bývalých rakousko-uherských řádů a dekorací, které Revoluční národní shromáždění 10. prosince 1918 zákonem č. 61 spolu se šlechtickými tituly zrušilo. V dobové porevoluční euforii se tehdy zapomnělo na československé legionáře, pro něž politické a vojenské vedení zahraničního odboje založilo v roce 1918 několik vyznamenání za statečnost a za zásluhy. Toto nedopatření napravil až zákon č. 243/1920 Sb. z 10. února 1920, který tyto dekorace (včetně spojeneckých) umožnil nosit. Mezinárodní diplomatická etika spolu s potřebou vzájemného oceňování hlav států, členů diplomatického sboru a osobností vyvolala nezbytnost založení reprezentačního československého řádu, jímž se stal vládním nařízením č. 362/1922 ze dne 7. prosince 1922 Československý řád Bílého lva. Šlo o exkluzivní řád, dokonalý po výtvarné i odborně-technické stránce, který československou republiku důstojně reprezentoval po celých sedmdesát let. Podle svého statutu byl však určen jen pro občany cizích států.\n\nV období druhé světové války vznikla na základě vládního nařízení č. 170 ze dne 19. června 1936 řada československých vojenských vyznamenání, které doplnily v poválečné době další řády a medaile. V letech 1948 až 1968 pak totalitní vedení státu přebudovalo celý systém státních vyznamenání a navíc vznikala nejrůznější resortní vyznamenání, takže nejenom narůstal počet odměňovaných jednotlivců, kolektivů a institucí, ale i počet druhů vyznamenání, ve kterých se jen málokdo dokázal orientovat. Tato inflace „\"metálů\"“ zapříčinila v očích veřejnosti naprostý pokles vážnosti a významu státních vyznamenání. Proto se celkem logicky po pádu komunistického režimu v listopadu 1989 vážně uvažovalo, zda má vůbec smysl zakládat nějaká nová demokratická vyznamenání. Nakonec však mezi poslanci Federálního shromáždění ČSFR, Kanceláří prezidenta republiky a odborníky převládl názor, že státní oceňování občanských a vojenských zásluh je jedním z tradičních projevů kulturní vyspělosti státu. Navíc většina zemí světa vyznamenání má, proto není důvod, aby náš stát na jejich obnovení v náležitém klasickém pojetí rezignoval.\n\nVýsledkem politické vůle a odborného zpracování byl zákon č. 404/1990 Sb., o státních vyznamenáních ČSFR, který vytvořil jednoduchý a logický systém vyznamenání, nespojených s materiálními výhodami. Přes drobné systémové nedůslednosti a výrobně-technické nedostatky, způsobené časovou tísní se tento zákon osvědčil a umožnil odměnit ty občany, kteří nemohli být vyznamenání v období hegemonie komunistické strany. Zákon převzal Řád Bílého lva, jenž oproti socialistickému období opět rozšířil na pět tříd. Zůstalo však jeho výlučné určení pro občany jiných států. Systém dalších řádů byl omezen na občanský Řád T. G. Masaryka a na vojenský Řád M. R. Štefánika, oba v pěti třídách. Dále byla založena Medaile Za hrdinství a třístupňová Medaile Za zásluhy, obě odlišeny na stužce miniaturou zkřížených mečů pro vojáky. Vláda také mohla podle § 14 zákona zřídit pro příslušníky ozbrojených sil pamětní medaile.\n\nPo rozpadu Československa teprve za půldruhého roku přijal Parlament České republiky zákon č. 157/1994 Sb., o státních vyznamenáních. Navázal na federální zákon o státních vyznamenáních a v několika směrech ho systémově vylepšil. Tvorba českého zákona probíhala odlišným způsobem než v případě zákona federálního. Ten byl vypracován týmem odborníků – specialistů při Kanceláři prezidenta republiky a zákon do Federálního shromáždění předložil prezident ČSFR, jenž měl tehdy zákonodárnou iniciativu. Oproti tomu návrh zákona o českých vyznamenáních předložila skupina poslanců vedená Pavlem Tollnerem. Návrh byl konzultován odbornou komisí ze specialistů, zástupců Kanceláře prezidenta republiky, armády a poslanců. Konečnou redakci provedli zástupci výborů Sněmovny. V základních rysech byla dodržena koncepce státních vyznamenání tak, jak byla navrhována odborníky. Poslanci však z původního návrhu nezachovali Pamětní kříž odboje, který měl být udělován za boj proti každé totalitě, stejně jako neakceptovali Medaili Za nasazení v zahraničí a článek umožňující zakládat vojenské pamětné medaile. Tyto redukující škrty poslanců, jimž se zdálo, že těch vyznamenání je dostatečný počet, znemožnily vyjádřit úctu našim veteránům při padesátém výročí ukončení druhé světové války a stejně tak nebylo možné dekorovat vojáky působící v mezinárodních silách OSN v zahraničí.\n\nVůbec první česká vyznamenání z roku 1994 byla vytvořena podle odborných faleristických zásad v jednoduchém, přehledném a srozumitelném systému, v němž byly dodrženy obecné principy vzniklé staletým vývojem řádů a dekorací a užívané ve většině civilizovaných států světa.\n\nStátní vyznamenání České republiky se dělí na řády a medaile. Řády jsou vyšší formou vyznamenání, člení se na třídy a jsou občanům České republiky propůjčovány. To znamená, že jednotlivé exempláře se po smrti nositele vracejí zpět Kanceláři prezidenta republiky a jsou opětovně propůjčovány dalším nositelům, čímž se obnovuje původní význam pojmu „propůjčování“ a zároveň se vytváří jistá „památeční“ dimenze konkrétního řádového odznaku. Součástí propůjčeného řádu a medaile je vždy i číslovaná udělovací listina, jež zůstává jako památka rodině. Ustanovení o vracení propůjčených řádů vychází nejen z historické praxe, ale především z logického principu, že řády jsou osobně nositelnou poctou, určenou jen oprávněné osobě, zatímco listina je pro pozůstalé přesně identifikovatelnou dostatečnou památkou. Nezanedbatelné jsou i ekonomické důvody, protože pořizování řádů je velice nákladné a navíc konstantní omezení jejich počtu umožnilo je zhotovovat z kvalitního materiálu, většinou ze silně pozlaceného stříbra. Také při propůjčování řádu „in memoriam“, tedy posmrtně, se ve smyslu uvedených zásad předává pouze příslušná listina. Důsledné uplatňování principu, že státní vyznamenání jsou jen osobně nositelná, znamená, že řády a medaile se nepropůjčují a neudělují institucím, kolektivům a dokonce ani vojenským útvarům, resp. jejich praporům, protože vždy jde o množinové subjekty, jejichž složení se nepřetržitě mění.\n\nOsobám, které nejsou občany naší republiky, se řády výjimečně udělují, a to především proto, aby naše řády v pozůstalostech nejvýznamnějších osob v zahraničí trvale reprezentovaly Českou republiku a vzájemné přátelské vztahy. Zákon také stanovuje, že prezidentu republiky po dobu výkonu úřadu přísluší insignie I. třídy obou českých řádů. Ustanovení vychází z úvahy, že hlava státu má podle ústavy právo vyznamenání propůjčovat a udílet osobně (prezident sice může pověřit jinou osobu, ale jen předáním jeho jménem), rovněž má i přirozené právo nosit tyto řády jako reprezentant České republiky. po skončení úřadu mu mohou být řády usnesením obou komor Parlamentu propůjčeny doživotně, čímž je možné vyjádřit prezidentovi uznání za jeho činnost (nebo naopak nespokojenost většiny poslanců s výkonem jeho funkce).\n\nNávrhy na propůjčení či udělení vyznamenání může předložit prezidentovi Poslanecká sněmovna, Senát, nebo vláda, ovšem prezident má právo propůjčit či udělit vyznamenání i bez těchto návrhů podle vlastní úvahy. Odebrání vyznamenání je možné jen pravomocným soudním rozhodnutím, jímž byl uložen trest ztráty státních vyznamenání. Ta musí být vrácena Kanceláři prezidenta republiky.\n\nZákon o státních vyznamenáních určuje přesně způsob a především pořadí, v němž se státní vyznamenání nebo jejich náhrady nosí na stejnokroji. Umisťují se na čestnější levou stranu prsou, jako první přirozeně řády České republiky, Řád Bílého lva, za ním Řád T. G. Masaryka a po nich československé řády v pořadí podle původních předpisů. Poté přicházejí na řadu ostatní zahraniční řády (i slovenské) v pořadí podle tříd, stejné třídy v časové posloupnosti, jak byly získány. Za nimi se nosí česká Medaile Za hrdinství a Medaile Za zásluhy. Dále následují československé kříže, medaile a další dekorace. Nakonec pak všechny zahraniční dekorace podle stupňů a v pořadí, v jakém byly uděleny. Vůbec poprvé u nás zavádí tento zákon možnost nošení miniatur vyznamenání na společenském oděvu, vycházející z evropských zvyklostí. Obdobně je stanoven střízlivý způsob nošení vyznamenání na občanském oděvu v knoflíkové dírce levé klopy v podobě řádové rozety nebo úzké průvlečné tužky v barvách stuhy příslušné medaile.\n\nČeská státní vyznamenání se tedy „\"in natura\"“ nosí jen při slavnostních příležitostech na stejnokrojích, případně na večerním slavnostním oděvu nebo podle diplomatického protokolu při audiencích apod. Vždy ale platí, že se zavěsí jen insignie nejvyšší propůjčené třídy, protože nošení více exemplářů jednoho řádu by působilo směšným dojmem. Odedávna je proto zvykem, že při propůjčení vyšší třídy téhož řádu se nižší třída odkládá, nebo dokonce vrací řádové kanceláři, jak je tomu například u Řádu Bílého lva. Příslušníci ozbrojených sil ve službě i na vycházce nahrazují vyznamenání stužkami, které se však nikdy nenosí na občanském oděvu.\n\nUvedená pravidla vycházejí z klasických zásad uplatňovaných především v demokratických západoevropských zemích, kde je cizí honosné zdobení občanských oděvů co největším počtem blýskavých vyznamenání a odznaků.\n\n\n"}
{"id": "34393", "url": "https://cs.wikipedia.org/wiki?curid=34393", "title": "Seznam jezdců Formule 1", "text": "Seznam jezdců Formule 1\n\nFormule 1 (zkráceně F1), je série závodů formulí založena v roce 1946 a je označována za královskou disciplínu automobilového sportu pro takzvané monoposty. Spadá pod Mezinárodní automobilovou federaci (FIA), která je nejvyšší organizační složkou. Mistrovství světa F1 sestává ze série závodů, které jsou označovány jako Grand Prix (Velká cena). Soutěží se na uzavřených autodromech či tratích a městských okruzích různých tvarů a délek. Vozy jsou jednomístné, k tomuto účelu speciálně vyrobené, a jejich technické parametry se mění vzhledem k pravidlům, která se každoročně upravují. Od roku 1950 se pořádá Mistrovství světa jezdců a od roku 1958 pohár konstruktérů.\n\nSedminásobný mistr světa Michael Schumacher drží rekord v počtu nejvíce získaných pohárů Mistra světa a zároveň drží rekord v počtu nejvíce umístěních na pódiu a to konkrétně 155. Lewis Hamilton získal titul mistra světa šestkrát a drží rekord v nejvíce získaných pole position a to 88. Rubens Barrichello je jezdcem startujícím v nejvíce Velkých cenách. Na svém kontě má 326 startů. Nejvíce jezdců podle národnosti startovalo za Spojené království a to konkrétně 162. \n\n\nAktualizováno po Grand Prix Abú Zabí 2019\n\n\"Není\"\n"}
{"id": "34394", "url": "https://cs.wikipedia.org/wiki?curid=34394", "title": "Seznam konstruktérů Formule 1", "text": "Seznam konstruktérů Formule 1\n\nToto je seznam konstruktérů Formule 1, kteří se účastnili nebo účastní Formule 1.<br>\n\nVe Formuli 1 mají termíny \"konstruktér\" a \"účastník\" odlišné výzanmy. Úšastníkem je osoba nebo společnost, která zapisuje jezdce a auta do závodu a která je odpovědná a přípravu a správu vozu během závodního víkendu. Na základě aktivní účasti v průběhu závodu se termín \"tým\" používá jako označení účastníka.\n\nPodle článku 6.3 Sportovních pravidel FIA je konstruktérem motoru nebo šasí osoba nebo společnost, která drží duševní práva k danému motoru nebo šasí. Titul mistra světa konstruktérů Formule 1 je udělován \"kompletu\" motoru a šasí, který získal nejvíce bodů během sezóny. Pokud jsou šasí i motor vyráběny stejným subjektem (například Ferrari nebo Mercedes), je komplet označen jednoduchým jménem konstruktéra. Pokud jsou ale motor a šasí výraběny rozdílnými subjektu (například McLaren-Renault nebo Red Bull-Honda), označuje se komplet jmény obou výrobců tak, že jméno výrobce šasí je jako první. Když je šasí používáno s dvěma různými motory, počítá se jako dva různé komplety a získávají body odděleně (například Lotus-Ford a Lotus-BRM). Z tohoto důvodu obsahuje následující seznam pouze výrobce šasí.\n\nOd začátku 80. let vyžaduje FIA, aby účastníci sami drželi duševní vlastnictví k šasí, které používají. Tím se termíny \"účastník\", \"konstruktér\" a \"tým\" staly synonymy. Do té doby mohli výrobci své šasí prodat několika týmům najednou, některé týmy nikdy nepostavili své vlastní.\n\nLegenda: \n\nAktualizováno po Grand Prix Abú Zabí 2019.\n\nLegenda: \n\nSeznam konstruktérů, kteří se účastnili pouze závodů 500 mil Indianapolis v letech 1950 až 1960.\n"}
{"id": "34395", "url": "https://cs.wikipedia.org/wiki?curid=34395", "title": "Ústavní soud České republiky", "text": "Ústavní soud České republiky\n\nÚstavní soud České republiky je specializovaná česká soudní instituce, která stojí mimo systém obecných soudů a jejímž základním posláním je garantovat ústavnost právního řádu a poskytovat ochranu základních lidských práv fyzických a právnických osob na základě ústavního pořádku České republiky, a to i proti rozhodnutím obecných soudů, která by nebyla v souladu s ústavním pořádkem. Sídlem Ústavního soudu je Brno, soud je umístěn v budově bývalé moravské Zemské sněmovny, ve které od roku 1991 sídlil již Ústavní soud ČSFR. Shromáždění občanů v okruhu 100 m od budov Ústavního soudu nebo od míst, kde Ústavní soud jedná, jsou zakázána.\n\nÚstavní soud Československé republiky existoval už od roku 1921, institut ústavní stížnosti ale nebyl zaveden. Soud sídlil v Praze, byl sedmičlenný a funkční období bylo desetileté. Prvním předsedou se stal Karel Baxa. Činnost prvorepublikového ústavního soudu je hodnocena jako nevýznamná a málo frekventovaná. Po uplynutí prvního funkčního období nedošlo sedm let k jeho znovuobnovení, ustavující schůze krátce působícího druhého ústavního soudu proběhla až v roce 1938, jeho předsedou byl Jaroslav Krejčí. V období druhé světové války zanikl a po válce svou činnost už neobnovil.\n\nÚstava Československé republiky z 9. května 1948 ústavní soud nezřídila. Navrhovatelé to zdůvodnili tím, že „Národní shromáždění se stává opravdu nejvyšším orgánem ve státě“ a proto „…odstraňujeme všechny zvláštní orgány, které byly více méně byrokratické povahy a které fakticky stály nad Národním shromážděním. Mám na mysli především ústavní soud,“ přičemž parlament, prezident a vláda „mají spolupracovat jako orgány jednotné lidové moci, nikoli pracovat proti sobě jako představitelé nějakých zvláštních mocí“. Rovněž v Ústavě Československé socialistické republiky z roku 1960 se s Ústavním soudem nepočítalo.\n\nInstitut ústavního soudu federace a zároveň i ústavních soudů obou republik byl zaveden až od 1. ledna 1969 Ústavním zákonem o československé federaci, který ve svém článku 101 stanovil: „V České socialistické republice a v Slovenské socialistické republice působí ústavní soudy republik. Jejich působnost a zásady organizace stanoví ústavní zákony národních rad.“ Toto ustanovení československé ústavy však bylo pouze formální, nikdy nebylo naplněno, stejně jako tehdejší ustavení federálního ústavního soudu.\n\nÚstavní soud České a Slovenské Federativní Republiky nakonec vznikl až v roce 1991 na základě zvláštního ústavního zákona. Také vznikl na základě Ústavy Slovenské republiky s účinností od 1. října 1992 Ústavní soud Slovenské republiky, avšak naplněn byl až po zániku Československa. Ústavní soud České republiky, ustavený od 1. ledna 1993 a naplněný počátkem tohoto roku, tak nemohl navázat na ústavní historii České republiky z doby federace, ale personálně i názorově do značné míry navázal na Ústavní soud ČSFR.\n\nÚstavní soud dnes sídlí v budově, která byla kdysi domem Moravského zemského sněmu a je \"de facto\" jedinou parlamentní stavbou, která byla jako taková v Českých zemích od základu postavena a jako sněmovna i koncipována. Za tím účelem byla uspořádána v roce 1872 druhá architektonická soutěž, jejímž vítězem se stal Robert Raschka, podle jehož projektu byla monumentální budova také postavena. Sloužila jako místo moravského sněmování až do roku 1949. Sochy na horní římse vytvořil kamenosochař Adolf Loos starší, otec slavného architekta stejného jména.\n\nÚkolem Ústavního soudu České republiky je dbát na ochranu ústavnosti.\n\nÚstavní soud rozhoduje:\n\nPřestože Ústavní soud ve své judikatuře mnohokrát zdůraznil, že není nejvyšším článkem systému obecných soudů, jako poslední vnitrostátní instance \"de facto\" slouží. \n\nProti jeho rozhodnutí existuje jediný další prostředek nápravy, a to především stížnost k Evropskému soudu pro lidská práva ve Štrasburku (nelze ale vyloučit ani řízení před Mezinárodním soudním dvorem OSN, Mezinárodním trestním soudem nebo Evropským soudním dvorem).\n\nÚstavní soud je sice součástí soudní moci, nepatří však do soustavy obecných soudů. Jde o samostatnou ústavní instituci, jejíž správu nevykonává ministerstvo spravedlnosti, ale soud sám. Tři z 15 soudců Ústavního soudu jsou přímo při jmenování prezidentem republiky určeni jako funkcionáři ústavního soudu, tj. jeden předseda a dva místopředsedové. Vnitřní předpisy Ústavního soudu rozlišují dva místopředsedy jako „místopředsedu“ a „místopředsedkyni“. Ostatních 12 soudců je dlouhodobě rozděleno do čtyř tříčlenných senátů, označovaných římskými čísly I až IV. Předsedové senátů jsou předsedou Ústavního soudu jmenováni zpravidla na dobu jednoho kalendářního roku, přičemž žádný soudce nesmí být předsedou senátu dva roky po sobě. Předseda a místopředseda soudu nemohou být stálými členy žádného senátu. Nepřítomného člena senátu zastoupí soudce určený pro tento senát rozvrhem práce, zastupujícím členem senátu může být i předseda nebo místopředseda soudu. Původně bylo obsazení senátů stabilní, ke změnám docházelo jen v důsledku zániku mandátu soudce, od ledna 2016 byl však zvolen systém rotace – každý druhý rok přechází dosavadní předseda senátu k senátu s vyšším číslem (ze čtvrtého senátu k prvnímu).\n\nVe stanovených závažných nebo sporných případech rozhoduje Ústavní soud v plénu (hlasují všichni ústavní soudci). Pro běžnou agendu (tzv. senátní věci) jsou ústavní soudci dlouhodobě rozděleni do jednotlivých senátů, které rozhodují samostatně. Ve věci samé rozhoduje Ústavní soud nálezem, který se vždy vyhlásí veřejně, a v ostatních věcech usnesením. Kromě toho, že všechna rozhodnutí jsou přístupná na webových stránkách Ústavního soudu, se všechny nálezy a některá zásadní usnesení uveřejňují ve \"Sbírce nálezů a usnesení Ústavního soudu\". Nejdůležitější nálezy, např. o zrušení zákonů, se vyhlašují také ve Sbírce zákonů.\n\nPlénu jsou zákonem o Ústavním soudu vyhrazena rozhodování o zrušení zákonů nebo jiných právních předpisů nebo jejich ustanovení, o ústavní žalobě Senátu proti prezidentu republiky, o návrhu prezidenta republiky na zrušení usnesení Poslanecké sněmovny nebo Senátu, o ústavnosti rozhodnutí týkajího se rozpuštění nebo činnosti politické strany, o některých záležitostech týkajících se přistoupení České republiky k Evropské unii. Dále je plénum příslušné rozhodnout o senátních věcech, ve kterých soudní senát nerozhodl, protože žádný návrh na usnesení nezískal většinu hlasů. Plénum je dále příslušné rozhodovat o právním názoru senátu, který se odchyluje od předchozího nálezu Ústavního soudu, dále o obnovení řízení a o všech věcech, o kterých si rozhodování vyhradí. Dále plénum rozhoduje o organizačních záležitostech senátu, jmenování senátů a pravidlech rozdělení agendy mezi ně. Plénum je usnášeníschopné za přítomnosti nejméně 10 soudců.\n\nSenátní i plenární věci se přidělují soudcům Ústavního soudu podle cyklu vyplývajícího z abecedního pořadí jejich jmen, případně též abecedního pořadí jmen či názvů navrhovatelů v případě návrhů podaných během téhož dne, bez ohledu na předmět rozhodování. V každém druhém přidělovacím kole se vynechává předseda soudu a v každém čtvrtém kole místopředsedové soudu. Takto stanovený soudce zpravodaj může plénu navrhnout předání případu jinému soudci, souhlasí-li s tím, v takovém případě dostane soudce, který se případu takto zbavil, náhradou ten následující případ, který by jinak dostal ten soudce, který za něj případ převzal. Předseda ÚS může se souhlasem pléna vyrovnávat nerovnoměrnosti v zatížení soudců. Je-li senátní věc přidělena soudci, který je členem některého ze senátů, je jeho senát příslušný k rozhodnutí. K řízení o věcech přidělených předsedovi ÚS jsou střídavě příslušné I., II., III. a IV. senát, k věcem přiděleným místopředsedkyni ÚS se střídá příslušnost I. a II. senátu, k věcem přiděleným místopředsedovi ÚS se střídá příslušnost III. a IV. senátu, přičemž v takto přidělených věcech funkcionáři ÚS zastupují soudce, který byl v době nápadu věci předsedou příslušného senátu.\n\nPřed hlasováním v plénu je každý soudce oprávněn podat návrh usnesení, při hlasování pak každý soudce musí hlasovat pro některý z podaných návrhů. Nezíská-li žádný z návrhů většinu, hlasování se opakuje s tím, že před hlasováním se soudci vyjádří, zda na svých návrzích setrvávají, případně mohou podat nové návrhy. Pokud se ani opakovaným hlasováním nedojde k rozhodování, hlasuje se potřetí, a to pouze o těch dvou návrzích, které ve druhém hlasování získaly nejvíce hlasů. V plénu je usnesení přijato, hlasovala-li pro něj většina přítomných soudců, pro vybrané druhy rozhodnutí (například zrušení zákona či jeho ustanovení nebo revize právního názoru obsaženého v dřívějším nálezu Ústavního soudu) však zákon vyžaduje souhlas nejméně 9 ústavních soudců. Soudce, který s usnesením (s výjimkou usnesení o vnitřních věcech soudu) nesouhlasí, má právo, aby jeho odlišné stanovisko bylo s jeho jménem připojeno k protokolu.\n\nSenát je usnášeníschopný pouze v plném počtu tří členů, přičemž stálí členové mohou být zastoupeni jiným soudcem. Senát se usnáší většinou hlasů, v některých případech odmítnutí návrhu vyžaduje zákon souhlas všech tří členů senátu. Je-li takto přijatý právní názor senátu odlišný od dřívějšího nálezu Ústavního soudu, je otázka předložena plénu a jeho stanoviskem je pak senát v dalším řízení vázán. Každý člen senátu je před hlasováním oprávněn podat návrh usnesení a každý člen musí při hlasování hlasovat pro některý z podaných návrhů. Hlasuje se tak, že každý člen senátu ústně sdělí, se kterým z podaných návrhů souhlasí. Pokud při rozhodnutí ve věci samé nezíská žádný návrh potřebnou většinu, předloží předseda senátu věc bez zbytečného odkladu k rozhodnutí plénu. V ostatních věcech (procedurálních rozhodnutích) při rovnosti hlasů rozhoduje hlas předsedy senátu. Člen senátu, který s rozhodnutím ve věci nebo s jeho odůvodněním nesouhlasí, má právo, aby jeho odlišné stanovisko s uvedením jeho jména bylo připojeno k protokolu o jednání.\n\nPatnáct soudců Ústavního soudu jmenuje prezident republiky se souhlasem Senátu (poprvé se uplatnilo v roce 2000), funkční období ústavního soudce je 10 let. Soudcem Ústavního soudu může být jmenován bezúhonný občan, který je volitelný do Senátu (věk nad 40 let), má vysokoškolské právnické vzdělání a byl nejméně deset let činný v právnickém povolání. Je možné opakované jmenování téže osoby. Soudce Ústavního soudu se ujímá své funkce složením tohoto slibu do rukou prezidenta republiky: „\"Slibuji na svou čest a svědomí, že budu chránit neporušitelnost přirozených práv člověka a práv občana, řídit se ústavními zákony a rozhodovat podle svého nejlepšího přesvědčení nezávisle a nestranně.\"“ Předseda soudu jmenuje každému soudci na jeho návrh asistenty soudce.\n\nZatímco v době prezidentství Václava Havla se mezi prezidentem a Senátem v otázce jmenování neobjevily vážnější rozpory, po nástupu Václava Klause se o jmenování ústavních soudců rozhořel ostrý konflikt, když Senát postupně odmítl čtyři prezidentem navržené kandidáty, Aleše Pejchala dokonce dvakrát. Mezi Senátem zamítnuté kandidáty patřili například Václav Pavlíček (22 hlasů ze 76), Vladimír Balaš (30 ze 78), Klára Samková (29 ze 77), Milan Galvas (25 ze 70). Prezident žádost Senátu o navrhování většího počtu lépe vyhovujících kandidátů označil za skandální, zatímco Senát prezidentovi vytkl, že s ním své návrhy předem nekonzultuje. Od července 2003 do prosince 2005 tak Ústavní soud neměl plný počet členů, kvůli čemuž například senátor Zdeněk Bárta označil v dubnu 2004, kdy chyběli čtyři soudci a soud tedy nemohl rozhodovat závažnější věci v plénu, prezidenta Klause za velezrádce, Richard Falbr hovořil o „ústavní krizi zaviněné jen Klausem“. Podobně na konci roku 2011 Senát nesouhlasil se jmenováním Klausem navrženého Jana Sváčka a v roce 2012 Zdeňka Koudelky, počet soudců proto v červnu 2012 klesl na 13. Novému prezidentovi Miloši Zemanovi se podařilo Ústavní soud doplnit, znovu navržený Jan Sváček ale opět neprošel (30 hlasů ze 75).\n\nPo jmenování tří bývalých politiků (Pavla Rychetského, Miloslava Výborného a Dagmar Lastovecké) se objevily pochybnosti, zda nově obsazený Ústavní soud bude imunní vůči vlivu politických stran. V prosinci 2010 Ústavní soud zveřejnil politickou minulost svých soudců poté, co v listopadu 2009 sám rozhodl, že veřejnost má právo znát politickou minulost soudců na všech úrovních. Podle těchto údajů čtyři ústavní soudci byli v minulosti členy KSČ, dva byli členy ČSL, jedna soudkyně byla v ODA, jeden soudce v KAN a jedna soudkyně v ODS. Pavel Rychetský byl postupně v KSČ, Občanském fóru, Občanském hnutí a ČSSD. Šest tehdejších ústavních soudců nikdy v žádné politické straně nebylo.\n\nV roce 1993 soud na svém prvním veřejném zasedání zamítl návrh skupiny 41 opozičních poslanců na zrušení zákona o protiprávnosti komunistického režimu a o odporu proti němu.\n\nV roce 1994 na návrh prezidenta Václava Havla zrušil část trestního zákona týkajícího se hanobení parlamentu, vlády a Ústavního soudu, trestnost hanobení republiky a hlavy státu ponechal. Na návrh koaličních poslanců zrušil podmínku trvalého pobytu na území ČR pro restituenty nezemědělského majetku, zároveň zrušil i původně dané lhůty pro uplatnění restitučních nároků.\n\nV roce 1995 zamítl návrh na zrušení Benešova dekretu o konfiskaci nepřátelského majetku a fondech národní obnovy (tzv. kauza Dreithaler), zrušil zákaz podnikání politických stran a rozhodl, že Nejvyšší kontrolní úřad nesmí kontrolovat hospodaření stran, a zrušil podmínku trvalého pobytu na území ČR pro restituenty zemědělského majetku, zároveň zrušil i původně dané lhůty pro uplatnění restitučních nároků.\nV roce 1996 potvrdil, že nárok na restituci mají občané německé a maďarské národnosti, kteří za okupace pozbyli československé státní občanství, avšak po válce je opět nabyli; rozhodl, že celková doba zadržení v případě trestního stíhání nesmí překročit 24 hodin, přičemž do lhůty se započítává i doba, po niž byla dotčená osoba zadržována Policií.\n\nV roce 1997 vyjasnil počítání času v českém ústavním právu.\n\nV roce 1999 rozhodl, že Dagmar Lastovecká byla platně zvolena senátorkou, když Nejvyšší soud označil její volbu za neplatnou; zrušil odejmutí tzv. čtrnáctého platu soudcům za rok 1998 a na návrh Demokratické unie zrušil podmínku nejméně 3% získaných hlasů nutnou pro to, aby politická strana získala od státu příspěvek na úhradu volebních nákladů.\n\nV roce 2000 přiznal ČSSD právo na vlastnictví Lidového domu, zrušil části zákona o obcích, podle nichž mohla Poslanecká sněmovna rušit sporná rozhodnutí obecních samospráv; zrušil vyhlášku ministerstva financí o regulaci nájemného z bytů a nevyhověl žádostem na přiznání tzv. čtrnáctého platu soudcům za roky 1997, 1999 a 2000.\n\nV roce 2001 rozšířil rozsah ústavního pořádku.\n\nV roce 2004 soud vyjasnil vztah mezi národním a komunitárním právem v tzv. kauze cukerné kvóty III či ve věci návrhu na zrušení eurozatykače.\n\nV letech 2007 a 2008 soud řešil problematiku tzv. legislativních přílepků.\n\nMezi další významné kauzy patřilo například rozhodování o souladu Lisabonské smlouvy s ústavním pořádkem České republiky, na senátní podnět z dubna 2008 vydal soud nález ze dne 26. listopadu 2008, na podnět skupiny senátorů pak další nález ze dne 3. listopadu 2009.\n\nPrůlomovým rozhodnutím bylo zrušení ústavního zákona o zkrácení volebního období Poslanecké sněmovny, jímž Ústavní soud v září 2009 zrušil již vyhlášené a chystané předčasné volby do Poslanecké sněmovny. Mnozí politici, například Jiří Paroubek, Jiří Pospíšil nebo Zdeněk Jičínský, to s různými zdůvodněními označili za překročení pravomocí Ústavního soudu.\n\n28. května 2008 Ústavní soud v plénu velmi těsným poměrem hlasů (8:7) rozhodl o tom, že placení tzv. regulačních poplatků ve zdravotnictví není v rozporu s ústavní garancí bezplatné zdravotní péče na základě pojištění (čl. 31 Listiny základních práv a svobod: „Občané mají na základě veřejného pojištění právo na bezplatnou zdravotní péči a na zdravotní pomůcky za podmínek, které stanoví zákon.“, relativizovaný ustanovením čl. 4 odst. 4: „Při používání ustanovení o mezích základních práv a svobod musí být šetřeno jejich podstaty a smyslu. Taková omezení nesmějí být zneužívána k jiným účelům, než pro jaké byla stanovena.“) Většinové stanovisko soudu sepsal zpravodaj Stanislav Balík a klíčovým argumentem soudcovská zdrženlivost a minimalizace zásahů do pravomocí vlády a zákonodárce v otázkách „v podstatě politických, kam primárně spadá i celá oblast tzv. sociálních práv“. Ústavní soud ve zdůvodnění dodal, že pokud by postupoval ve vztahu k jakékoliv reformě, tedy i reformě zdravotnictví, příliš aktivisticky, vytvořil by zajisté posléze judikaturu, která by a priori zavírala dveře jakýmkoliv reformním snahám. Prakticky stejnou situaci posuzoval v roce 2004 i slovenský ústavní soud a k volnému výkladu ústavy (připouštějícímu regulační poplatky) se přiklonil poměrem hlasů 9:2.\n\nV roce 2010 soud vyjasnil vydávání zákonů ve stavu legislativní nouze.\n\nV březnu 2011 Ústavní soud ČR v plénu poměrem 9:6 schválil nález, jímž uplynutím dne 31. prosince 2011 zrušil zákon č. 347/2010 Sb., kterým se mění některé zákony v souvislosti s úspornými opatřeními v působnosti Ministerstva práce a sociálních věcí. Konstatoval, že byl zneužit stav legislativní nouze, který pravicová koalice ve sněmovně použila k tomu, aby urychlila projednání sociálních škrtů ve sněmovně tak, aby jej senát mohl projednat ještě ve starém složení, v němž koalice měla převahu, ještě než se ujali funkcí nově zvolení senátoři mezi nimiž výrazně převážila levicová ČSSD. Zpravodajka Eliška Wagnerová do zdůvodnění napsala: „Mezi nejzákladnější práva v parlamentní demokracii patří právo opozice účastnit se parlamentních procedur i právo blokovat či oddalovat rozhodnutí většiny“.\nV porovnání těchto dvou nálezů, které spojuje podobný právní problém i podobná věcná problematika (finance a sociální problematika), tvořili ústavní soudci dva ucelené názorové bloky a jazýčkem na vahách byli v tomto případě Vlasta Formánková a Miloslav Výborný.\n\nV roce 2012 soud opět rešil otázku vztahu národního a komunitárního práva v tzv. kauze slovenské důchody. Zrušil také povinnost veřejné služby pro nezaměstnané.\n\nV roce 2013 rozhodoval Ústavní soud o žalobě z velezrady, kterou podal Senát Parlamentu ČR na bývalého prezidenta České republiky Václava Klause. Důvodem žaloby bylo nedovršení ratifikace Rozhodnutí Evropské rady, nečinnost při obsazování postupně uvolňovaných míst soudců Ústavního soudu, vyhlášení aboliční části amnestie, nerespektování soudního rozhodnutí ve věci návrhu na jmenování někdejšího justičního čekatele JUDr. Petra Langera, Ph.D., soudcem a nečinnost při ratifikaci Dodatkového protokolu k Evropské sociální chartě. Ústavní soud se ve svém vyjádření nezabýval podanými fakty, protože podle většinového stanoviska byla vyloučena možnost řízení o ústavní žalobě po ukončení prezidentského mandátu. Soud proto řízení zastavil. Odlišné stanovisko vznesla soudkyně Ivana Janů a Stanislav Balík.\n\nÚstavní soud také rozhodl ve věci církevních restitucí, kde návrhu na jejich zrušení rozsáhlým nálezem nevyhověl. Soudcem zpravodajem byl Stanislav Balík, odlišná stanoviska zaujali soudci Jaroslav Fenyk, Vojen Güttler, Jan Musil a Pavel Rychetský.\n\nV roce 2019 soud konstatoval, že oznámení, že občané Ruské federace se nemohou ubytovat v jednom z ostravských hotelů, pokud nepodepíší prohlášení odsuzující anexi Krymu, nebylo diskriminační. Soudce zpravodaj Vojtěch Šimíček prohlásil, že „To, co udělal daný stěžovatel, koneckonců bylo v souladu s českou zahraniční politikou i politikou mezinárodních organizací.“ \n\n\n\n"}
{"id": "34396", "url": "https://cs.wikipedia.org/wiki?curid=34396", "title": "Lua", "text": "Lua\n\nLua je odlehčený, reflexivní, imperativní a procedurální programovací jazyk navržený jako skriptovací jazyk s rozšiřitelnou sémantikou. Název je odvozen z portugalského slova pro měsíc.\n\nLua vytvořili v roce 1993 Roberto Ierusalimschy, Luiz Henrique de Figueiredo a Waldemar Celes, členové Computer Graphics Technology Group (Skupina technologie počítačové grafiky) na Papežské univerzitě v Rio de Janeiro v Brazílii. Verze Lua předcházející verzi 5.0 byly uveřejněny pod licencí podobnou BSD licenci, od verze 5.0 je Lua distribuován pod licencí MIT.\n\nLua byl použit v mnoha komerčních aplikacích (např. v adventuře firmy LucasArts \"Escape from Monkey Island\" a software ovládajícím roboty) stejně jako těch nekomerčních (Angband a jeho varianty). Mezi jeho nejbližší příbuzné lze řadit Icon pro jeho design a Python pro snadnost použití i pro neprogramátory.\n\nJazyk Lua je určen jako rozšiřující nebo skriptovací jazyk a je dostatečně malý, aby se vešel na nejrůznější hostitelské platformy. Podporuje jen malé množství atomárních datových struktur jako jsou boolovské hodnoty, čísla (implicitně s dvojitou přesností plovoucí čárky) a řetězce. Běžné datové struktury jako jsou pole, množiny, hashovací tabulky, seznamy a záznamy mohou být reprezentovány použitím jediné nativní datové struktury - tabulky, která je v podstatě heterogenním asociativním polem. Jmenné prostory a objekty mohou být vytvořeny taktéž za použití tabulek. Zahrnutím minimálního počtu datových typů se Lua pokouší dosáhnout rovnováhy mezi sílou a velikostí.\n\nSémantika Lua může být rozšiřována a měněna předefinováním některých zabudovaných funkcí v metatabulkách. Navíc podporuje Lua pokročilé vlastnosti, jako jsou funkce vyššího řádu a garbage collector. Kombinací mnoha těchto vlastností je možné v Lua psát i objektově orientované programy.\n\nKlasický program Hello world lze napsat následovně:\nVýpočet faktoriálu ukazuje rekurzivní volání funkce:\nProgramy v Lua nejsou přímo interpretovány, ale jsou kompilovány do tzv. \"bytecode\" (čti bajtkód), který je následně spuštěn na Lua \"virtual machine\" (virtuálním stroji). Proces kompilace je obvykle pro uživatele transparentní a je prováděn za běhu programu. Lze jej však vyvolat offline za účelem zvýšení výkonu nebo omezení velikosti obrazu v paměti hostujícího prostředí vynecháním kompilátoru.\n\nNásledující příklad ukazuje výpis bytecode výše popsané funkce pro výpočet faktoriálu (v Lua 5.1):\nLua se uplatňuje především v mnoha hrách, jako je World of Warcraft, masivní onlinová multiplayerová hra na hrdiny, ve které si mohou uživatelé přizpůsobit uživatelské rozhraní, animace postav a vzhled světa právě v jazyku Lua, a sérii Baldur's Gate a videohře MDK2, kde je použit jako skriptovací jazyk pro moduly. Také se objevuje v některých open source hrách, jakými jsou Battle for Wesnoth, Daimonin a hry ve stylu Rogue: ToME a H-World. Skripty v jazyce Lua jsou také využity u her Worms 3D, a Mafia II. Therescript, použitý k řízení vozidel a animací v There, je mírně upravená verze Lua. Správce oken Ion používá Lua pro své přizpůsobování a rozšiřování. Program Chat Mapper pro zapisování a ukládání rozhovorů (například mezi postavami ve hrách) používá jazyk Lua k řízení rozhovoru. Program LuaTeX rozšiřuje primitivní příkazy TeXu o možnost zadávání kódu v jazyce Lua.\n\nSeznam projektů, o nichž se ví, že používají Lua, je umístěn zde.\n\n\n"}
{"id": "34398", "url": "https://cs.wikipedia.org/wiki?curid=34398", "title": "Iva Kubelková", "text": "Iva Kubelková\n\nIva Kubelková (* 8. května 1977 Písek) je česká modelka, moderátorka a herečka žijící převážně v Praze.\n\nVětšinu dětství prožila v Písku. Ve čtrnácti letech se s matkou odstěhovala do Prahy, kde dokončila soukromou střední ekonomickou školu. Poté pokračovala na vyšší odborné škole ekonomické v německém jazyce. V roce 2010 úspěšně ukončila bakalářské studium oboru Sociální a masová komunikace a získala titul Bc., poté navázala na magisterské studium tohoto oboru a získala i titul Mgr.\n\nVe druhém ročníku střední školy se přihlásila do soutěže Miss ČR a stala se první ViceMiss roku 1996. Během dalších měsíců dokončila studium a začala se věnovat povinnostem vyplývajícím z vítězství v soutěži. Po dvou letech, kdy modelovala na přehlídkách a pózovala fotografům, dostala nabídku hrát divadlo ve společnosti Františka Ringo Čecha. Koncem roku 2002 ztvárnila hlavní roli ve hře Jaroslava Dobiáše \"Noc s modelkou\".\n\nIva Kubelková je vícenásobná vítězka soutěže o nejkrásnější česká ňadra, bývalá přítelkyně hokejisty Jaromíra Jágra a závodníka Martina Koloce. Věnuje se také malířství.\n\nOd počátku roku 2005 se objevuje v televizi a v bulvárním tisku. Několik týdnů se podílela na moderování populární reality show \"VyVolení\" na TV Prima, moderuje pořad \"Sama doma\" a pořad TopStar magazín. V seriálu \"Velmi křehké vztahy\" ztvárnila postavu Daniely Hartlové-Skálové. Od roku 2011 hraje MUDr. Alici Dvořákovou v seriálu \"Cesty domů\".\n\nV Praze vlastní kadeřnický salon. Dne 18. června 2013 moderovala společně s Jiřím Hölzelem anketu \"Zlatá hokejka\".\n\nJejím partnerem je umělec Georg Jirasek. Mají dvě dcery, Natálii (* 1. listopadu 2004) a Karolínu (* 16. února 2009).\n\n\nMěří 178 cm, její míry jsou 93–60–90; má hnědé vlasy a hnědé oči.\n\nV.i.p vraždy (seriál)\n\n\n\n"}
{"id": "34399", "url": "https://cs.wikipedia.org/wiki?curid=34399", "title": "Dějiny Slovenska", "text": "Dějiny Slovenska\n\nDějiny Slovenska zahrnují nejen historii dnešní Slovenské republiky, ale též států, které se na jejím území rozkládaly v minulosti. Nejstarší lidské osídlení bývá na Slovensku kladeno do období před zhruba 250 000 lety. První doklady o přítomnosti homo sapiens sapiens jsou na slovenském území z období mladého paleolitu, tedy přibližně z let 40 000 až 13 000 př. n. l.. Prvním známým a písemnými prameny doloženým národem, který osídlil území Slovenska, byli Keltové, kteří ve druhé polovině 4. století př. n. l. obsadili oblast Panonské pánve a osídlili i dnešní jihozápadní Slovensko. Na přelomu 2. a 1. století př. n. l. pak tuto oblast obsazovaly germánské kmeny. Germáni se i na území Slovenska střetávali s Římskou říší, jejíž hranice známá jako Limes Romanus zde kopírovala tok Dunaje. Během stěhování národů se na Slovensku na určitou dobu usadily též kmeny Svébů, Hunů, Ostrogótů, Langobardů, Gepidů a od druhé poloviny 5. století se zde dominantním etnikem stali Slované.\n\nStátními útvary Slovanů, jež existovaly na území Slovenska, byly Sámova říše, Nitranské knížectví a Velkomoravská říše. Po příchodu Maďarů, kteří na přelomu 9. a 10. století rozvrátili Velkomoravskou říši, bylo území Slovenska přičleněno do nově vzniklého Uherského království. Součástí Uher byla oblast dnešního Slovenska, někdy označovaná jako tzv. Horní Uhry, až do roku 1918. Strategický význam získala země po porážce uherského a českého krále Ludvíka Jagellonského v bitvě u Moháče, po níž Osmanská říše okupovala většinu uherského státu. Na uherský trůn nastoupili Habsburci, načež byla obrana zbytku tzv. Královských Uher zkonsolidována právě na Slovensku. Hlavním městem uherského království se tehdy stala Bratislava.\n\nOd přelomu 18. a 19. století došlo k procesu formování moderního slovenského národa, přičemž tento proces bývá označován jako Slovenské národní obrození. O kodifikaci spisovné slovenštiny bylo na schůzce předních slovenských obrozenců rozhodnuto v roce 1843. Po porážce v první světové válce a následném rozpadu Rakousko-Uherska, se Slovensko stalo součástí nově vzniklé Československé republiky. Národnostní problémy První republiky spolu s agresí nacistického Německa však vedly na konci 30. let 20. století k rozbití Československa, načež na Slovensku vznikla Slovenská republika. Po porážce nacistů došlo k obnovení Československa, jehož součástí bylo Slovensko až do roku 1993. Po sametové revoluci a pádu zdejšího komunistického režimu v roce 1989 došlo v roce 1993 k rozdělení Československa na Českou a Slovenskou republiku. Samostatné Slovensko se v roce 2004 stalo součástí Evropské unie a Severoatlantické aliance.\n\nÚzemí mezi Dunajem a nížinami kolem řek Ipeľ a Tisa na jihu, ohraničené karpatskými průsmyky na východě, hřbetem Karpat na severu, Tatry táhnoucí se až k západu a přecházející do Bílých a Malých Karpat na západě a snižující se v záhorskou nížinu a tzv. bratislavskou branu v bralem, na kterém stálo starobylé hradiště nad soutokem Moravy a Dunaje, to je území dnešního Slovenska. Soudobá mapa jenom zdůrazňuje celistvost území, na kterém se vždy rozvíjel život v lůně přírody, s hojnými údolími a vrchy, nížinami a břehy řek.\nPrvní písemná památka na území Slovenska pochází z dob Římské říše v roce 179–180 n. l. kdy byl vytesán do skály na místě dnešního města Trenčín latinský nápis. Pochází z doby, kdy syn Marka Aurelia Commodus vedl trestní výpravu proti Germánům a po jejich porážce s nimi uzavřel příměří. Patrně někde v okolí nápisu (není přesně archeologicky zjištěno kde) stávalo dříve vojenské středisko nebo římský kastel. Kolem roku 179 n. l. zde přezimovala II. římská legie, která právě zvítězila nad barbary a na počest vítězství byl vytesán latinský nápis:\n\n\"Victoriae Augustoru(m) exercitus, qui Laugaricione sedit, mil(ites) l(egionis) II DCCCLV (...) ian.s leg(atus) leg(ionis) f(aciendum?)\"\n\n\"VICTORIAE AVGVSTORV(m)EXERCITVS QVI LAV GARICIONE SEDIT MIL(ites) L(egionis) II DCCCLV [(Marcus Valerius) MAXIMI]AN(u)S LEG(atus) LEG(ionis) II AD(iutricis) CVR(avit) F(aciendum)\"\n\n\"Na oslavu vítězství Augustů, v Laugariciu, od 855 vojáků II. legie. Nápis dal pořídit (...)ian(.)s, legát legie II. pomocné. \"\n\nJméno legáta je nečitelné, rozeznatelná jsou jen písmena \"IAN S\", zbytek jména je zcela nečitelný. V roce 1956 se jméno podařilo rozluštit při archeologickém výzkumu v lokalitě Zana v Alžírsku, kde stávalo římské Diana Veteranorum, Numidie (dnes tedy Zana, Alžír). Zde byl objeven pomník s nápisem, který vyjmenovával všechny hodnosti jistého hrdiny markomanských válek. Jeho jméno znělo Marcus Valerius Maximianus, přesněji:\n\n\"M(arco) Valerio Maximiano M(arci) Valeri Maximiani quinq(uennalis) s[ac(erdotalis)] / f(ilio) pont(ifici) col(oniae) Poetovionens(ium) equo p(ublico) praef(ecto) coh(ortis) I Thrac(um) trib(uno) coh(ortis) I (H)am(iorum) / civium R(omanorum) praep(osito) orae gentium Ponti Polemoniani don(is) don(ato) bel/lo Phart(ico)(!) allecto ab Imp(eratore) M(arco) Antonino Aug(usto) et misso in procinctu / Germanic(ae) exped(itionis) ad deducend(a) per Danuvium quae in annonam Panno(niae) / utriusq(ue) exercit(uum) denavigarent praepos(ito) vexillation(um) clas(sium) praetor(iarum) / Misenatis item Ravennatis item clas(sis) Brittanic(ae) item equit(um) Afror(um) et Mauror(um) / elector(um) ad curam explorationis Pannoniae praef(ecto) al(ae) I Aravacor(um) in procinc/tu Germanico ab Imp(eratore) Antonino Aug(usto) coram laudato et equo et phaleris / et armis donato quod manu sua ducem Naristarum Valaonem / interemisset et in eade(m) ala quartae militiae honor(em) adepto praef(ecto) al(ae) / contar(iorum) don(is) don(ato) bello Ger(manico) Sar(matico) praep(osito) equitib(us) gent(ium) Marcomannor(um) Narist(arum) / Quador(um) ad vindictam Orientalis motus pergentium honor(e) centenariae dig/nitatis aucto salario adeptus procurationem Moesiae inferioris / eodem in tempore praeposito vexillationibus et at(!) detrahen/dam Briseorum latronum manum in confinio Macedon(iae) et Thrac(iae) / ab imp(eratore) misso proc(uratori) Moesiae super(ioris) proc(uratori) prov(inciae) Daciae Porolis/sensis a sacratissimis impp(eratoribus) in amplissimum ordinem inter prae/torios allecto et mox leg(ato) leg(ionis) I adiut(ricis) item leg(ato) \"leg(ionis) II adiu(tricis) praep(osito) vexil(lationum) / Leugaricione\" hiemantium item leg(ato) leg(ionis) / V Mac(edonicae) item leg(ato) leg(ionis) I Italic(ae) item leg(ato) leg(ionis) / XIII gem(inae) item leg(ato) Aug(usti) pr(o) pr(aetore) [leg(ionis) III Aug(ustae)] don(is) don(ato) a nobilissimo / [principe M(arco) Aurelio Commodo Aug(usto)] expeditione secunda Ger(manica) / splendidissimus ordo Dian[ensium veteran(orum)] aere conlato\"\n\nDůležitá je část nápisu ze Zany se slovy: ... leg(ato) leg(ionis) II adiu(tricis) praep(osito) vexil(lationum) / Leugaricione ... (česky: ... legátovi druhé legie Adiutrix, veliteli vexilace která přezimovala v Leugariciu ...)\n\nExistují již dva nápisy vztahující se k vexilaci pod trenčínskou skálou. Přesné místo, kde se legie a její tábor nalézal, se nepodařilo dodnes přesně určit. Podle řeckého historika Cassia Diona, se v závěrečné fázi markomanských válek pohybovalo na územích Markomanů a Kvádů velké množství římských vojáků. Kromě tábora v Mušově, byl nedávno objeven také pozůstatek krátkodobého tábora v Olomouci-Neředíně.\n\nŘímské válečné pevnosti tehdy stály na březích Dunaje při Iži a Komárně. Germáni se v té době postupně romanizovali. Jejich šlechta ochotně spolupracovala s Římany. Za vlády Valentiána, byla hranice Limes Romanus na středním Dunaji a v důsledku germánského nebezpečí byla intenzívně přestavována a zesílena.\n\nNápis byl na skále objeven již v 16. století, ale pro nepřístupný těžký terén nebyl pečlivě prozkoumán. Až kanovník a děkan Ludvík Stárek z Trenčína se neúspěšně snažil o jeho rozluštění. Přesto se jeho nepodařený překlad dostal do rukou Theodora Mommsena, autora díla Corpus Inscriptionum Latinarum (zkráceně CIL). Mommsen dílo označil jako falzum. Maďarský archeolog Joseph Hampel nechal pořídit sádrové odlitky, jelikož se snad domníval, že nápis by mohl být pravý. Epigraf Mommsen nápis poté znovu zkoumal podle sádrových odlitků a změnil názor. Dokonce se přijel na nápis podívat osobně. Roku 1902 byl již nápis z trenčínské skály správně zahrnut do nového vydání Mommsenovy latinské epigrafie: Corpus Inscriptionum Latinarum.\n\nDalší teorie: Na základě podobnosti slov Laugaricio a Leukaristos, což byla obchodní osada z díla Geografia řeckého geografa Klaudia Ptolemaia, se docházelo někdy k závěru, že se jedná o stejné místo. Tento závěr se nedá zcela spolehlivě vyloučit. Je pravděpodobnější, že Leukaristos ležel severněji (pravděpodobně někde v Polsku).\n\nKoncem 4. století se již Řím nacházel v hlubokém úpadku. Právě se rozbíhal řetězec událostí, nám známý jako stěhování národů. Veliká část původního obyvatelstva ze země buď odešla nebo podlehla v boji s novými národy. Územím Slovenska tehdy táhly mnohé kmeny, kupříkladu Vizigóti, Ostrogóti nebo Langobardi a Gepidové. Všechny tyto národy se daly do pohybu v důsledku útoku kočovného národa Hunů, kteří si vytvořili předpolí v oblasti Potisí a Dunaje a podnikali nájezdy po celé Evropě a do Římské říše.\n\nSlované přicházeli na území dnešního Slovenska již v 5. století z oblastí mezi Dněprem a Vislou karpatskými průsmyky. Základem společenského zřízení slovanských kmenů v 5.–8. století byl patriarchální rod, který spravoval volený stařešina. Rody se spájely do kmenů. Na čele kmenů stáli náčelníci, volili je rodoví stařešinové. Slované se po příchodu střetli se zbytky římsko-provinciální kultury. Vývoj přerušil vpád nomádských Avarů do Podunajské nížiny od roku 568, kteří stavěli kruhové zemní opevnění a žili z válečné kořisti. Sousedství a nadvláda nomádských Avarů donutila Slovany organizovat obranu kmenových svazů Slovanů a s pomocí franského kupce Sáma, kterého zvolili do čela kmenového svazu, odolávali útokům Avarů i franského krále Dagoberta. Sámova říše trvala pouze 35 let 623–658, ale nabyla významu jako první územní zřízení Slovanů na území dnešního Slovenska s vojevůdcem v čele. Po smrti Sáma se kmenový svaz rozpadl a do 8. století byly jednotlivé kmeny pod nadvládou Avarů, které v roce 791 franský král Karel Veliký porazil. Karel Veliký usadil Avary po porážce kolem Vídeňského lesa, aby je Slované nevyhubili. Boje s Avary i Franskou říší posilnily společenské postavení náčelníků i stařešinů, vznikaly válečné družiny s velmoži v čele. Nejmocnější z velmožů se stávali knížaty a kníže již jako feudální vládce považoval kmenové vlastnictví půdy za své vlastnictví knížecího rodu.\n\nNa území, kde pokročil rozpad kmenových vztahů, vytvořili Slované knížectví. V roce 833 se vojensky i politicky spojilo Moravské knížectví, pravděpodobně s centrem v jihomoravských Mikulčicích, sídle knížete Mojmíra, a Nitranské se střediskem v Nitře na jihozápadě dnešního Slovenska, kde sídlil kníže Pribina, do jednoho státního celku, nazývaného později Velká Morava byzantským učencem a císařem Konstantinem VII. Porfyrogenetem.\nDošlo k rozvoji jak hospodářskému tak i kulturnímu, významný byl příchod věrozvěstů Konstantina a Metoděje v roce 863 a zavedení písma hlaholice. Území dnešního Slovenska patřilo spolu s dnešní Moravou k jádru říše, ke které patřily i oblasti obývané Čechy na západě, Lužickými Srby na severozápadě, Vislany na severu, Slovany v Panonii na jihu až po Bulharskou říši na jihozápadě. Největší rozmach Velkomoravské říše byl zaznamenám v letech 870–894 za vlády Svatopluka, kdy římský papež Jan VIII. v bule Industriae tuae udělil vládci Svatoplukovi v jeho \"Regnum Svanteborg\", tedy přeloženo \"království Svatoplukově\" v roce 880 církevní samostatnost a zřídil první slovanskou arcidiecézi. Zároveň byla v Nitře zřízena diecéze.\n\nPo vpádech kočujících kmenů od jihu do Karpatské kotliny docházelo k bitkám s nájezdníky, kteří se ve výbojích dostávali až do Franské říše, a proto se stávala velkomoravská a franská vojska spojenci proti nájezdníkům.\n\nV roce 906 došlo mezi maďarskými a velkomoravskými vojsky k velké bitvě, kterou pravděpodobně ještě kníže Mojmír II. dokázal vyhrát a Maďary na krátkou dobu zahnat zpět. Hned v roce 907 se v místech u dnešní Bratislavy strhla bitva mezi Bavory a Maďary, ve které se už účast Mojmíra II. ani Moravanů nezmiňuje. Proto se datuje zánik Velkomoravské říše rokem 907, i když pravděpodobně se Velkomoravská říše rozpadala celé 10. století.\n\nNa území Panonie a rovině kolem řek Dunaj a Tisa se postupně usazovali Maďaři. Tři kočovné kmeny, ze kterých zůstalo jedno z názvosloví jako Maďaři, vedly dobyvatelské výpravy a jenom postupně pod vlivem slovanského obyvatelstva s vyšší zemědělskou kulturou se začali usazovat a přijali křesťanskou víru.\n\n \"které rozebírá dějiny Uherska z pohledu maďarské historie\"\n\nZ území bývalého Nitranského knížectví se vytvořilo knížectví pro mladší členy vládnoucí dynastie Arpádovců – mělo vlastní dvůr, vojsko, mince, nezávislou zahraniční politiku. V rozmezí let 1001 až 1018 se území dnešního Slovenska stalo součástí polského záboru.\nPrvním papežem uznaným panovníkem Uherska se stává Štěpán I.(česky), Štefan I. (slovensky) István I. (maďarsky). Oporu a vojenskou podporu proti pohanským povstáním nachází právě na území Slovenska, které získal zpět a stalo se strategickým územím v době vnitřních bojů o trůn po jeho smrti. Na počátku 12. století knížectví skončilo a zformovaly se budoucí hranice Uherského království.\n\nV roce 1240 byla vladařem Zlaté hordy Bátú chánem poražena a rozvrácena Kyjevská Rus. To otevřelo cestu tatarským hordám na západ a vtrhly do Volyně, Haliče i na hranice Uherského království. Král Béla IV. obdržel ultimátum Čingischánova nástupce, prince Gujuka, ale nereagoval dostatečně rychle a na jaře 1241 byl poražen v bitvě na řece Sajó (Slaná) a Tataři přes Verecký průsmyk (tzv. Ruskou branou) vtrhli do Uherska a pustošili jej. Nepustili se dál na západ, jak se očekávalo, ale pustošili Pováží, Moravu, roviny na jih od Ostřihomi. Po ohlášení smrti Bátúchána roku 1242 v srdci tatarské říše se přední válečníci obrátili náhle zpět, aby se ucházeli o uprázdněný trůn a zůstala jenom spálená země a strach z jejich návratu.\nUherský král Béla IV. po porážce utekl do Chorvatska, opustil svou zemi bez vládců (množství urozených pánů zahynulo v bitvě u řeky Slaná u Košic) a proto přizval převážně německou šlechtu a bohaté velmože do Uherského království a daroval jim zpustlé majetky. Protože se při tatarských nájezdech osvědčily kamenné hrady na vyvýšených bralech, nechal král vybudovat řadu nových hradů. Tak se přebudovávaly hrady v Bratislavě, Trenčíně, rozšiřoval se Spišský hrad, nově vznikali hrady Starhrad na Liptově, Oravský hrad, Hričovský hrad, hrad Šášov, Reviště na středním Slovensku, hrad Šariš na východním Slovensku. Poddaní se bouřili a král Béla IV. musel pro jejich udržení na majetcích vydat 12.6.1257 listinu, uvolňující poddané Liptova a Turce z placení daní nejméně na období tří žní.\nMnohé oblasti Slovenska zpustly, některé oblasti byly z iniciativy krále kolonizovány, a to Němci. Důležitá úloha připadla báňským městům (Banská Štiavnica, Banská Bystrica, Kremnica) – těžily se zde vzácné kovy a razily mince.\n\nPo vymření Arpádovců a epizodické vládě Václava III. následovala vláda Karla Roberta z Anjou a jeho syna Ludvíka Velikého, která přinesla stabilitu, prosperitu, podporu měst; Slovensko se stalo nejvíce urbanizovanou částí Uherska.\n\nKoncem 13. století vládl na značné části území Uherska mocný oligarcha Matúš Čák Trenčanský – pán Váhu a Tater. Za jeho bojové zásluhy jej král jmenoval palatínem, tedy nejvyšším úředníkem po panovníkovi a svým zástupcem v době královy nepřítomnosti. Po smrti krále Uherska Ondřeje III. v roce 1301 podporoval nástupnictví českého prince Václava a pomáhal porazit jeho protikandidáta Karla Roberta z Anjou. I když se mu to nepovedlo, byl tak mocný, že se udržel ve svém hradu Trenčín a vládl neomezeně prakticky celému území Slovenska, celému Trenčínskému a Nitranskému panství, které držel až do své přirozené smrti v roce 1321.\n\nZa vlády Zikmunda Lucemburského a husitských válek se území Slovenska stalo jedním z cílů husitských \"rejs\", \"spanilých jízd\". Husitský hejtman Jan Jiskra z Brandýsa a jeho bratříci v polovině 15. století ovládli území dnešního středního a východního Slovenska. Stabilní byla až vláda krále Matyáše Korvína. Následovalo dokonce založení a krátké působení univerzity v Bratislavě s názvem Academia Istropolitana.\n\nRoku 1490 získal po Korvínově smrti uherskou korunu český král Vladislav II. a po něm jeho syn Ludvík, oba z dynastie Jagellonců. Ústřední vláda byla v Jagellonském období slabá, flegmatik Vladislav byl v Čechách nazývaný \"Král dobře\", Ludvík se zase stal králem ještě v dětském věku. Na začátku 16. století bylo krvavě potlačeno povstání Juraje Dóži.\n\nV bitvě u Moháče 29. srpen 1526 se slabě připravená uherská šlechta pod vedením teprve dvacetiletého uherského a českého krále Ludvíka II.Jagellonského postavila na odpor turecké přesile pod velením Sulejmana I. a byla do dvou hodin rozdrcena. V bitvě padla podstatná část nové uherské šlechty a sám král Ludvík za útěku utonul.\n\nPo porážce u Moháče opanovali na 175 let většinu území Uher včetně hlavního města Budína a prakticky celého dnešního Maďarska osmanští Turci. Na dobytém území vládl krutý útlak, který způsobil zaostávání Uherska za vývojem v Evropě o několik generací. Osmanská říše okupovala i část dnešního jižního Slovenska s nejvýznamnější uherskou pevností Nové Zámky a i většina neobsazené části dnešního slovenského území se stala terčem neustále hrozících tureckých výpadů.\n\nPo smrti mladičkého a bezdětného Ludvíka se o trůn drasticky zmenšeného Uherského království ucházeli Ferdinand I. Habsburský a sedmihradský vévoda Jan Zápolský, kterého většina uherských stavů 10. listopadu 1526 zvolila svým králem. Uherským králem se sice stal i Habsburk, když se nechal svými přívrženci 16. prosince 1526 zvolit v Bratislavě, zdaleka však neměl v Uhrách takovou podporu jako Zápolský. Ten byl podporován i Osmanskou říší. Turci krátce nato dvakrát (v r. 1529 a 1532) napadli Vídeň, ale byli odraženi, přestože v prvním tažení se jim podařilo krátkodobě rakouské hlavní město oblehnout. Ferdinand si kromě titulu uherského krále udržel faktickou vládu v západním Uhersku, v Chorvatsku a na dnešním Slovensku. V Osmany dobyté části Uher vytvořili okupanti Budínský pašalik se sídlem na území dnešní Budapešti, v Sedmihradsku vládl Jan Zápolský.\n\nBratislava, (německy) \"Pressburg\", (maďarsky) \"Poszonyi\", se roku 1536 stala hlavním městem Uher. Byla také korunovačním městem, v dómu Sv. Martina bylo korunováno 11 uherských králů (včetně Marie Terezie) a 8 královen-manželek. Jako první byl korunován císař Maxmilián II. Habsburský 1563, jako poslední císař Ferdinand I. Dobrotivý 1830. Na bratislavském hradě byla uložena královská koruna, jednal zde i uherský stavovský sněm, z Budína sem byly přesídleny nejvyšší úřady. Hranici mezi znepřáteleným křesťanským a islámským světem tvořila obranná linie na jižním Slovensku skládající se z téměř 70 hradů (Krásna Hôrka, Zvolenský hrad, Červený Kameň) a pevností (Komárno, Leopoldov).\n\nPoměry v celé Evropě se v té době komplikovaly náboženskými spory. Do Uher se šířila reformace z Čech a Německa, zejména německé obyvatelstvo hornických měst, velká část aristokracie a konečně i venkova přijala luteránství. Vůdčí postavou protestantů v Uhrách se stal palatín Juraj VII. Turzo, ovládající z Bytči po roce 1614 většinu Horních Uher. Habsburkové reformaci nepřijali a již koncem 16. století rozpoutali protireformaci, projevující se různými – často velice krutými – formami násilné rekatolizace.\n\nBěhem období pěti protihabsburských stavovských povstání (pod záminkou náboženských a stavovských svobod) byl šlechtickým sněmem v Banské Bystrici zvolen v roce 1620 uherským králem Gabriel Betlen, o půlstoletí později byl šlechtou korunován vůdce čtvrtého povstání Imrich Tököli jako \"slovenský král\", protože z rodného Kežmarského hradu ovládal celé tehdejší Slovensko, i když se stal spojencem Osmanské říše v roce 1663 a pomáhal Osmanům při obléhání Vídně roku 1683. Po potlačení povstání Leopoldem I. Habsburským vrcholila rekatolizace, poslední povstání vedl šarišský župan František II. Rákóczi a se stotisícovou armádu rolníků ovládl území Slovenska, byl poražen až v 1708.\n\nDlouho trvající války s Osmanskou říší na delší dobu ukončil v roce 1711 Satmárský mír, kterým byli Osmani definitivně vytlačeni ze Střední Evropy.\n\nPrávě období těsně po uzavření tohoto míru bylo dobou největší slávy zbojnického kapitána z Terchové Juraje Jánošíka, který byl popraven v Liptovském Mikuláši v 1713.\n\nUherským i českým králem byl roku 1526 zvolen Ferdinand I. z rodu Habsburků. Díky tomuto úspěchu se notně posílilo postavení jeho dynastie ve střední Evropě a to i přesto, že velkou část Uherska až do podepsání karlovického míru roku 1699 okupovala Osmanská říše. Protože bylo Uherské království neustále terčem tureckých výbojů, byl zřízen úřad a území hlavního kapitána, tedy jedno z velitelství protiturecké obrany, od konce 15. stol. do zač. 18. stol., (částečně i v Sedmohradsku). Hlavní kapitanát, něm. (Grenz)oberhauptmannschaft – „(pohraniční) hlavní kapitanát/(pohraniční) hlavní hejtmanství“ nebo zřídka i název Grenzgeneralat – „pohraniční generální velitelství“; lat. supremus capitaneatus (confiniorum) – \"(pohraniční) nejvyšší náčelnictví\"; v moderní maďarštině \"főkapitányság\" – „hlavní kapitanát“) V některých případech (na jihu) se dělil na menší jednotky tzv. kapitanáty (v něm. Hauptmannschaft nebo zřídka Kapitanat, lat. capitaneatus). Z dnešního hlediska bylo Uherské království i Habsburská monarchie v tom období ve stavu války s Osmanskou říší až do roku 1699.\n\nOsvícenecké reformy Marie Terezie a Josefa II. pozdvihují i stále více zaostávající uherskou část monarchie (školství, zdravotnictví, první manufaktury, Báňská a lesní akademie v Banské Štiavnici, toleranční patent, zrušení nevolnictví, zrušení kontemplativních řádů atd.) Roku 1783 se hlavním městem Uher stává opět Budín. Zároveň do tohoto období sílící maďarizace připadají počátky slovenského národního obrození v úzkém kontaktu s českým národním hnutím (Anton Bernolák). Koncem století dochází k první kodifikaci slovenštiny. Obrozenci druhé generace, Kollár a Šafařík, prosazující koncepci slovanské jednoty, jsou pak vystřídáni třetí, tzv. štúrovskou generací. Ta se zasloužila o kodifikaci slovenského jazyka v jeho současné podobě (1843).\n\nV roce 1848 se Štúr, J. M. Hurban a M. M. Hodža účastní Všeslovanského sjezdu v Praze. Slováci přijímají koncepci austroslavismu, organizují ve Vídni Slovenskou národní radu, s podporou českých a chorvatských vlastenců zorganizují tři vojenské dobrovolnické výpravy proti uherským košutovským silám, upírajícím nemaďarským národům Uherska veškerá práva na autonomii. Po porážce revoluce nový panovník František Josef I. odmítá jakákoliv řešení slovenské otázky, neoabsolutismus ale zaručil alespoň minimální jazyková práva. Čeští politici se po polovině 19. století orientují na historické právo, zatímco Slováci z pochopitelných důvodů prosazují přirozené právo, a tak dochází k částečnému rozkolu v cílech obou národů. Po roce 1863 nastalo krátké období národního pozdvižení: vznikla Matica slovenská a tři gymnázia se slovenským vyučovacím jazykem.\n\nPo Rakousko-uherském vyrovnání 1868 ale posílená uherská vláda sahá k tvrdé maďarizaci, roku 1871 již na celém území Slovenska zbyly ze slovenských škol jen školy nejnižšího stupně. Maďarizace, nezaměstnanost a bída na venkově ústí v masové vystěhovalectví do USA – tady Slováci tvořili na konci století druhou největší imigrantskou komunitu (po Irech). Slováci hledají spojence mezi dalšími utlačovanými menšinami – Rumuny, Srby a Rusíny. Řada slovenských osobností studuje v Praze, která se stává hlavním centrem nepočetné slovenské inteligence: vzniká zde spolek Detvan, Hlasisté, časopis Prúdy atd.\n\nPříkladem postupující maďarizace je tragédie v obci Černová u Ružomberku, kde četníci 15 lidí zabili a 60 zranili, když místní lidé nechtěli maďarsky mluvícímu faráři dovolit, aby vysvětil jejich nově postavený kostel. Od roku 1908 se slovenská politická reprezentace setkává každoročně s českými politiky v Luhačovicích.\n\nIdea spojení Čechů a Slováků do jednotného státu byla už v roce 1914 natolik konkretizována, že ji mohli prezentovat v kruzích mocností, a to v Paříži, kde Tomáše Garrigue Masaryka a Edvarda Beneše uvedl do diplomatických kruhů a k francouzskému předsedovi vlády Milan Rastislav Štefánik, v Londýně T. G. Masaryk a taky Rusku carovi při vytváření československých legií. V 1915 Tomáš Garrigue Masaryk prezentuje ideu ČSR v Ženevě, v USA podpis Clevelandské dohody mezi slovenskými a českými krajanskými spolky (federativní, demokratický stát dvou autonomních republik).\n\nO vytvoření Československé republiky se ze strany slovenské inteligence staral M. R. Štefánik, který jako diplomat v službách Francie pomohl T.G.Masarykovi a E. Benešovi v kontaktech na představitele mocností. Aktivně organizuje vznik čs. legií především náborem na italské a francouzské frontě a mezi vojenskými zajatci v Rusku a jeho organizační úsilí vede k vytvoření disciplinované a akceschopné armády, Československých legií. Jejich existence se stala pádným argumentem ve vyjednávání o vzniku nového státu. Do legií vstoupilo 5 104 Slováků, z celkového počtu 109 603 legionářů tedy tvořili 4,7%. Kromě M. R. Štefánika se doma angažují Milan Hodža a Vavro Šrobár. Rok 1918 přináší horečnatou aktivitu, zahraniční i domácí odboj se sjednocují na stanovisku společného státu s Čechy. Podpis T. G. Masaryka na Pittsburské dohodě. Manifest Karla Habsburského o federalizaci monarchie je odmítnut USA i dalšími mocnostmi (Francie, Velká Británie), i neutrální státy jako Švédsko, Nizozemsko či Švýcarsko jej přijaly skepticky. Manifest neřešil otázku Slovenska, Polska ani Jihoslovanů, pouze Čechům sliboval autonomii. Uhersko mělo zůstat celistvé včetně Horních Uher bez jakékoliv změny. V Praze byla 28. října 1918 vyhlášena ČSR. O dva dny později se v Martině sešla skupina slovenských veřejných činitelů a vyhlásila Martinskou deklarací připojení Slováků k nově vznikajícímu státu. Jako nejvyšší zákonodárný útvar vzniklo Revoluční národní shromáždění, v jeho rámci měl Slovenský poslanecký klub 41 členů. Dr. Vavro Šrobár se stal ministrem pro správu Slovenska. V nově vytvořené dočasné vládě v Paříži pod předsednictvím T. G. Masaryka získává post ministra vojenství Milan Rastislav Štefánik, který při návratu z Itálie tragicky zahynul 4. května 1919 u Bratislavy při havárii letadla. V prosinci 1918 zástupce československé vlády Milan Hodža dohodl po složitých jednáních s maďarským ministrem války demarkační linii slovensko-maďarských hranic,fakticky však bylo území Slovenska obsazeno čs. brannou mocí až v průběhu roku 1919.\n\nK ČSR se Slovensko ústy Slovenské národní rady připojilo tzv. Martinskou deklarací 30. října 1918. Zakrátko jsou zahájeny boje o Slovensko proti promaďarským silám (maďarské četnictvo) a proti maďarské republice rad (v souvislosti s vytvořením Slovenské republiky rad na jihu Slovenska). Stabilizace koncem roku 1919. V rámci Československa získává Slovensko jako „Země Slovenská“ (slovensky \"Krajina Slovenská\") samosprávu, ne však autonomii.\n\nKladné stránky ČSR:\n\nProblémy Slovenska v ČSR:\n\nPo Mnichovské dohodě došlo v říjnu 1938 k okleštění Československa. Na Slovensku vznikla autonomní vláda v čele s Jozefem Tisem. 14. března 1939 se slovenská politická reprezentace pod tlakem Hitlera a hrozbou anexe Slovenska fašistickým horthyovským Maďarskem rozhodla vyhlásit nezávislý Slovenský štát.\n\nV důsledku napětí způsobeného přijetím Mnichovské dohody schválilo Národní shromáždění Ústavní zákon o autonomii Slovenské země, čímž Slovensko získalo v rámci Československa autonommní postavení. Česko-Slovensko bylo následně přinuceno přijmout Vídeňskou arbitráž, v jejímž důsledku byly jižní slovenské okresy podstoupeny Maďarsku. Slovensko tak ztratilo přibližně pětinu svého území včetně významných měst Košice či Komárno, kde žilo asi 800 000 obyvatel, mezi nimi i zhruba 250 000 Slováků. Počátkem roku 1939 pak Adolf Hitler zesílil svůj tlak na premiéra autonomní vlády Jozefa Tisa, kterého pod hrozbou rozdělení Slovenska mezi Maďarsko a Polsko nabádal k vyhlášení slovenské samostatnosti. Tiso tomuto nátlaku 14. března 1939 podlehl a na jeho doporučení pak slovenský sněm ještě téhož dne vyhlásil samostatnou \"Slovenskou republiku\".\n\nV nově vzniklé Slovenské republice, která měla všechny znaky samostatného státu, se ustanovil totalitní politický systém, přičemž vůdčí úlohu zaujala Hlinkova slovenská ľudová strana. Prezidentem a později vůdcem Slovenské republiky se stal předseda HSĽS, Jozef Tiso. Své suverenity se nová republika vzdala podpisem tzv. Ochranné smlouvy, načež se slovenský stát stal jedním ze satelitů nacistického Německa. Již 23. března 1939 pak horthyovské Maďarsko zaútočilo na východní Slovensko, načež došlo mezi oběma sousedy ke krátkému vojenskému konfliktu známemu jako tzv. Malá válka. Maďarské oddíly okupovaly nejvýchodnější část slovenského území a bombardovaly město Spišská Nová Ves. Po zastavení bojů bylo Slovensko donuceno podstoupit Maďarsku pás území hraničící s někdejší Podkarpatskou Rusí, kde žilo přibližně 40 000 obyvatel.\nV prvních letech druhé světové války se ľudácký režim především díky hospodářské konjunktuře způsobené německou válečnou poptávkou těšil poměrně značné loajalitě většiny domácího obyvatelstva. Růst ekonomiky a možnost práce v Německu eliminovaly předválečnou nezaměstnanost a podpoře režimu nahrávalo i srovnání s nepříznivým osudem Poláků či Čechů. Do války na straně Třetí říše se slovenské oddíly poprvé zapojily během tažení proti Polsku, za což byly ke Slovensku opětovně připojeny dříve ztracené části Oravy a Spiše. V roce 1941 se slovenská armáda zúčastnila invaze do Sovětského svazu. Tehdy začal ve slovenské společnosti sílit odpor k pokračující válce a k nedemokratickému režimu, který zostřoval pronásledování svých odpůrců a v souladu s nacistickou ideologií přikročil k plošné perzekuci židovského a romského obyvatelstva. Během holocaustu, na kterém se Slovenská republika podílela vyvezením většiny slovenských židů do nacistických koncentračních táborů, bylo usmrceno přibližně 75 000 slovenských židů. Impulz pro aktivizaci místního odboje přinesly tvrdé německé porážky v roce 1943. Nespokojenost slovenské společnosti s fašistickým režimem a válkou vyvrcholila během Slovenského národního povstání – SNP, které na středním Slovensku vypuklo 29. srpna 1944. Jeho předčasné vypuknutí způsobené prozrazením, špatná organizace i vedení, nasazení elitních německých jednotek, a opoždění Karpatsko-dukelské operace přivodily porážku povstalců. Po obsazení Banské Bystrice, centra povstání, 27. října vydal velitel povstalců generál Rudolf Viest 28. října rozkaz k přechodu na partyzánský boj. Části partyzánů se podařilo ve slovenských horách přečkat zimu a někteří přešli na druhou stranu fronty.\n\nPostup Rudé armády přivodil na jaře roku 1945 porážku německých sil. 4. dubna 1945 byla osvobozena Bratislava, odkud uprchli čelní představitelé ľudáckého režimu. Dočasná československá vláda, která dorazila na osvobozené slovenské území přijala 5. dubna během zasedání v Košicích tzv. Košický vládní program. Poslední zbytek slovenského území osvobodila sovětská vojska 3. května 1945, čímž Slovenská republika de facto zanikla. Na osvobozeném slovenském území došlo k obnovení Československa.\n\nV souvislosti s předáním Podkarpatské Rusi SSSR roku 1945, obsadily sovětské jednotky i úzký pruh slovenského území s dnes ukrajinským městem Čopem. Československá vláda tuto okupaci akceptovala. Dne 2. dubna 1946 pak byla ke Slovensku připojena předtím podkarpatoruská obec Lekárovce, jejíž občané již delší dobu usilovali o připojení ke Slovensku. Hranice Československa byly na jihu Slovenska obnoveny v předválečné linii, protože hranice území obsazené horthyovským Maďarskem na základě tzv.Vídeňské arbitráže z 1939 byly anulovány a potvrzeny ve stavu před Mnichovskou smlouvou, která byla anulována taky.\n\nSlovenská reprezentace – Komunistická strana Slovenska (KSS) i demokratické křídlo přijímají jako základní tezi rokováni se zástupci vlády a Benešem heslo „Rovný z rovným“. Na osvobozeném území byl v dubnu 1945 při té příležitosti přijat Košický vládní program. Výsledkem tzv. Pražských dohod (tři v rozmezí 1945–1946) je ale budování centralistického modelu státu. Už první dohoda zakotvuje asymetrický model institucí (Slovensko disponovalo sněmem i vládou bez protějšku v českých zemích). Tento model vyústil v centralizaci, po vítězství komunistů v českých zemích také pomocí oslabovaní vlivu slovenských orgánů odstavení Demokratické strany od moci. V prvních a na dlouho posledních svobodných volbách po 2. sv. válce v roce 1946 totiž na Slovensku vyhrála Demokratická strana, komunisté však mají většinu v Národním shromáždění.\n\nV zimě roku 1948 nepochopení vážnosti situace ze strany všech nekomunistických stran ústí v komunisty vyprovokovanou vládni krizi a následný komunistický převrat, který byl završen 25. února 1948. Při budování socialistického státu je potlačena úloha přísně národního sebeurčení a dominantní se stává diktatura proletariátu jako internacionalismus dělnické třídy. Nedošlo k zrovnoprávnění slovenského národa, rozhodování se centralizuje do Prahy, i když v stranických a státních orgánech pracuje mnoho Slováků a Komunistická strana Slovenska se stala státní politickou organizací na Slovensku s množstvím členů pracujících v Praze na centrálních vládních orgánech republiky. Na podzim 1947 byly ukončeny soudní procesy s exponenty starého režimu (trest smrti pro Tisa), později v období stalinismu v padesátých letech probíhali soudní procesy se slovenskými prominenty KSS obviněnými z „buržoazními nacionalisty“ v KSS (Vladimír Clementis, Gustáv Husák, Ladislav Novomeský a jiní), s bývalými partyzány, církevními představiteli. Vývoj v socialistické republice přinesl pozitiva v podobě industrializace Slovenska, výstavbě infrastruktury, nebývalého rozvoje školství, kultury, tělovýchovy a zdravotnictví. Kolektivizace prováděná od roku 1949 zasáhla citelně zemědělce. Nástup prezidenta Novotného roku 1957 přináší Slovensku nové vykonstruované procesy s „ľudáky“.\n\nNázev státu se roku 1960 mění na Československou socialistickou republiku a současně dochází ke zrušení slovenské vlády nazývané Sbor pověřenců). Postupná rehabilitace části politických odsouzenců (1963). Zvolení Alexandra Dubčeka za 1. tajemníka KSS (1966). Kritika prezidenta Novotného za jeho nemístné poznámky a neúctu při návštěvě Slovenska. Lednové zasedání ÚV KSČ roku 1968 zvolilo za prvního tajemníka A. Dubčeka, začátek pražského jara. Odlišné vnímaní priorit na Slovensku a v českých zemích (federalizace vs. demokratizace) ústí do nejednotnosti při realizaci reformního programu. Invaze sovětských a spojeneckých vojsk varšavské smlouvy v noci z 20. na 21. srpna 1968 likviduje možnosti pokračování reforem, na tzv. moskevských jednáních je vytvářena osnova budoucí normalizace i personálního obsazení nejvyšších míst (Štrougal, Chňoupek, Vasil Biľak). Prvním tajemníkem KSČ a po roce 1975 prezidentem se stává Gustáv Husák. Ústavní zákon o československé federaci byl přijatý 27. října 1968.\n\nOd 1. ledna 1969 jsou v rámci federalizace Československa vytvořeny dvě národní republiky: Česká a Slovenská. Už v roce 1970 je ústava změněna ve prospěch centralizace. Financování z centra totalitního režimu neumožnilo řádný rozvoj reálné federace.\n\nI když se politické a centrálně hospodářské rozhodování centralizuje v Praze, sídla některých celostátních výrobně-hospodářských jednotek (VHJ TESLA Spotrebná elektronika koncern) nebo maloobchodních podniků vznikají v Bratislavě (PRIOR obchodné domy; OTEX obchod s textilom Bratislava), přerozděluje se působnost některých podniků zahraničního obchodu (Technopol a.s. Bratislava, Martimex a.s.Martin, Drevounia a.s. Bratislava, Petrimex a.s. Bratislava, Intercoop DPZO Bratislava). Hospodářský život se dynamicky rozvíjel.\n\nCelé hospodářství bylo organizováno podle pětiletých plánů. Ve smyslu centrálního plánu rozvoje země bylo na makroekonomické i na mikroekonomické úrovní bilancováno rozdělení zdrojů ze státního rozpočtu až na plánování výroby a odbytu jednotlivých skupin zboží, centrální plánovací komise zákonem určovala, kde se co bude vyrábět, za jakou cenu, jaké budou mzdy, kolik bude pracovníků v jednotlivých podnicích. Na Slovensku vznikla Slovenská plánovací komise s působností pro SSR.\n\nSeznam vlád SSR:\n\nKe konci 80 let sílí občanská aktivita (ochranáři, katolíci, disent). Vyvrcholením je tzv. \"svíčková demonstrace\" 10.000 lidí na Hviezdoslavě nám. v Bratislavě za církevní a občanská práva a svobody. Rozehnána vodními děly a policií.\n\nJiž 16. listopadu 1989 studenti vysokých škol v Bratislavě demonstrují a požadují občanské svobody. Po zásahu 17. listopadu na Národní třídě v Praze vznikla již po dvou dnech, 19. listopadu, v Bratislavě Verejnosť proti násiliu. Obdobně jako v Praze, tak i v Bratislavě následovala série demonstrací, a to na centrálním na náměstí SNP. Protestující vyjádřili podporu studentům, VPN, OF, disentu, vystoupil rovněž i Václav Havel, A. Dubček a Karel Kryl. Moderátoři byli Milan Kňažko a Ján Budaj.\n\nKoncem roku (27. prosince) už byl Václav Havel zvolen československým prezidentem, předsedou Národního shromáždění se stal Alexander Dubček. Začátkem nového roku pak došlo po ostré diskuzi ke změně názvu republiky na \"Česká a Slovenská Federativní Republika\". První demokratické volby po období komunistického režimu vyhrála VPN, následovalo ji s odstupem KDH, pak také uspěli ještě SNS a Maďarská koalice. Prvním premiérem Slovenska v rámci nové federace se následně stává Vladimír Mečiar. Po roce se od VPN oddělila HZDS, následuje štěpení KDH.\n\nPatová situace v jednáních o dalším uspořádání česko-slovenských vztahů začala rozkližovat dlouhodobé vztahy mezi Čechy a Slováky. Rostla nespokojenost jak s prezidentem Havlem, tak i s postavením republiky v rámci federace. Bylo proto rozhodnuto uspořádat předčasné volby, a to roku 1992. V nich ve slovenské části federace uspělo HZDS v čele s Vladimírem Mečiarem, kdežto ODS v části české. Představitelé obou republik se už v létě 1992 dohodli na definitivním rozdělení státu na dva samostatné, a to k 1. lednu 1993. Slovenský parlament následně přijal deklaraci o svrchovanosti Slovenské republiky. V reakci na ni podává abdikaci Václav Havel, který s rozdělením země až do poslední chvíle nesouhlasil. Slovenský parlament přijímá 1. září 1992 slovenskou ústavu. V tentýž den se odehrála i autonehoda Alexandra Dubčeka, o dva měsíce později umírá. Česká a slovenská vláda uzavírají sérii dvoustranných dohod, mezi nimi například dohodu o celní unii. Federální shromáždění přijalo ústavní zákon o zániku ČSFR k 31. prosinci 1992.\n\nČeská republika i Slovenská republika schválily v lidovém referendu v roce 2003 svůj vstup do Evropské unie. Slovenská republika přistoupila k smlouvě o Severoatlantické alianci v roce 2004 a ve stejném roce 1. května 2004 se společně s deseti dalšími zeměmi stala členem Evropské unie. Od 21. prosince 2007 sdílí v rámci Evropské Unie bezhraniční tzv. Schengenský prostor, spolu s Českou republikou, Rakouskem, Polskem a Maďarskem. Od 1. ledna 2009 se stala Slovenská republika členem Eurozóny a vyměnila vlastní měnu, Slovenskou korunu (Sk), za společnou evropskou měnu Euro jako 16. členská země EU.\n\n\n\n"}
{"id": "34401", "url": "https://cs.wikipedia.org/wiki?curid=34401", "title": "Lidská práva", "text": "Lidská práva\n\nZákladní lidská práva jsou subjektivní veřejná práva, která jsou v Česku zaručena především ústavní Listinou základních práv a svobod. Základní lidská práva jsou přisuzována každé lidské bytosti, filozoficky a historicky vycházejí z konceptu přirozeného práva.\n\nPrvní kodifikované zápisy lidských práv lze sledovat již od doby babylónské říše. Kýrův válec z roku 538 př. n. l je považován za „první zápis lidských práv“.\n\nNa evropském kontinentu vznikla v roce 1100 Listina svobod (\"Charter of Liberties\"), kterou anglický král Jindřich I. dobrovolně podřídil svou moc zákonům, což otevřelo cestu vzniku listiny Magna charta libertatum, jejíž podpis si na anglickém králi Janovi vymohli angličtí šlechtici již roku 1215. Magna charta byl první dokument omezující pravomoci panovníka vůči jeho poddaným na základě zákona. Magna charta prakticky ve středověku nijak výrazně neomezovala pravomoci panovníka, ale v době občanské války se stala důležitým symbolem pro ty, kteří chtěli zdůraznit, že jednání krále podléhá zákonům.V době vzniku sloužila především pro záruky šlechtické vrstvě proti svévoli krále, průběhem staletí však značně ovlivnila rozvoj anglického obyčejového práva a docházelo k rozšíření práv i na poddané.\n\nVe druhé polovině 18. století osvícenství teorií přirozených lidských práv a novými teoriemi o státu připravilo prostor pro buržoazní revoluce a vznik konstitucionalismu v Evropě. V jeho rámci vzniká snaha o rozšíření hlavních práv na široké vrstvy obyvatelstva. Jsou formulovány Listiny práv, které mají význam politický pro aktivizaci politické podpory, ale i pro ústavní právo. Nejvýznamnějším dokumentem této epochy byla Deklarace práv člověka a občana vzniklá během Velké francouzské revoluce 1789.Pozdější byly Listiny práv vydávané některými státy ve vznikajících Spojených státech amerických a použitý způsob argumentace v Deklaraci nezávislosti Spojených států amerických.\n\nNavzdory četným vyhlášením lidských práv nedocházelo automaticky k jejich přijetí v praxi, nebo i právní úprava byla jen omezená. Například v USA nebyla lidská práva zpočátku přiznávána otrokům. Po válce Severu proti Jihu sice bylo zrušeno otroctví, prosazení všeobecné rovnosti v lidských právech pro černošské obyvatelstvo ale trvalo až do druhé poloviny 20. století. Ještě před několika desetiletími museli američtí černoši usilovat o rovnoprávnost (Martin Luther King).\n\nV rámci mnoha evropských zemí bylo zavedeno plné hlasovací právo pro všechny muže až na přelomu 19. a 20. století, po první světové válce i pro ženy. Jako reakce na druhou světovou válku byla v roce 1948 OSN přijata Všeobecná deklarace lidských práv, která označila všechny lidské bytosti za svobodné a rovnoprávné bez ohledu na pohlaví, rasu, národnost a náboženství. Deklarace není právně závazná, nicméně inspirovala rozvoj dalších listin lidských práv a součástí ústav různých států.\n\nV průběhu posledních dvou staletí došlo k rozvoji lidských práv. Hovoří se o 3 až 4 generacích úprav lidských práv. \n\nMimo euroatlantickou civilizaci existují ve světě rozsáhlé civilizační oblasti, které odmítají koncepci lidských práv uznat principiálně vůbec a označují ji za kulturně podmíněnou a pro ně nevhodnou. V praxi jsou stále v mnoha zemích lidská práva právně nezaručena nebo ignorována. Některé kultury přiznávají například ženám méně práv než mužům, v totalitních režimech jsou občanům upírána některá nebo všechna lidská práva (mimo jiné i politická práva jako právo svobodné volby).\n\nVýznamnou roli v oblasti obrany a propagace lidských práv ve světě dnes hrají i spolky na ochranu lidských práv. Po roce 1989 začala podobná sdružení působit i v Česku. K celosvětově největším patří Human Rights Watch, Amnesty International, v Česku například dále Člověk v tísni, Nesehnutí (Nezávislé sociálně ekologické hnutí) a Liga lidských práv.\n\nDodržování lidských práv ve státech, které se hlásí k dodržování lidských práv, je právní cestou zajišťováno nyní nejúčinněji přes evropskou Úmluvu o ochraně lidských práv a základních svobod, vyhlášenou v roce 1950 pod záštitou Rady Evropy. V rámci této mezinárodní smlouvy je možné v oblasti lidských práv žalovat státy, které dohodu ratifikovaly, u Evropského soudu pro lidská práva ve Štrasburku, pokud jejich vnitrostátní právní mechanismy zajišťování lidských práv, přijatých úmluvou, selžou. Československo smlouvu ratifikovalo až 18. března 1992.\n\nV posledních desetiletích 20. století vznikaly diskuse o dalším rozšiřování rozsahu politických práv. Prohlášeným cílem je třeba dosažení větší participace občanů v politice, včetně iniciativ a referend. Tato diskuse vedla k založení množství spolků po celém světě, jedním z prvních je například německá „Více demokracie“ (Mehr Demokratie). Vedle universitních, jak specializovaných tak multidisciplinárních, komparativních studií na vědeckých institutech po celém světě, vznikly i instituty, které se věnují realizaci těchto poznatků v praxi. Naproti tomu vznikají i nové iniciativy, například práva dítěte, práva otců, jazyková práva, práva na fungující justici, právo na integritu (omezení korupce), právo na řešení konfliktů bez násilí, práva homosexuálů, práva zvířat.\n\nČeská a Slovenská Federativní Republika vyhlásila ústavním zákonem č. 23/1991 Sb. Listinu základních práv a svobod. Listina základních práv a svobod je podle Ústavy České republiky součástí ústavního pořádku České republiky a byla vyhlášena ve Sbírce zákonů pod číslem 2/1993 Sb.\n\nZákladní lidská práva jsou v Česku garantována jednak Ústavou České republiky a Listinou základních práv a svobod, jednak řadou mezinárodních smluv, například Úmluvou proti mučení, Úmluvou o právech dítěte a zejména evropskou Úmluvou o ochraně lidských práv a základních svobod (tuto úmluvu vykládá a aplikuje Evropský soud pro lidská práva ve Štrasburku).\n\n\n\n"}
{"id": "34410", "url": "https://cs.wikipedia.org/wiki?curid=34410", "title": "Vratislavice nad Nisou", "text": "Vratislavice nad Nisou\n\nVratislavice nad Nisou ( \"\") je městská čtvrť, katastrální území o rozloze 1291,95 ha, a od roku 1991 také jediný městský obvod statutárního města Liberce. Rozkládají se na jihovýchodě území Liberce, mají 78 ulic a 1 276 adres. V současnosti mají přibližně 8 tisíc obyvatel. Od roku 1903 byly městysem, v roce 1980 byly připojeny k Liberci, od roku 1991 jsou samosprávným městským obvodem.\n\nJe pravděpodobné, že na území dnešních Vratislavic bylo souvislé osídlení již někdy ve 13. století, kdy bylo toto místo obydleno českými osadníky. První písemná zmínka o této osadě je však ze šedesátých let 14. století, kde je v knihách pražského arcibiskupství zmiňován zdejší kostelík. Tato původní osada stávala na levém břehu Nisy. Dnešní hlavní část městského obvodu na pravém břehu byla osídlena až v 16. století slezskými Němci, kteří zde založili vlastní nezávislou osadu. Tak zde vlastně byly v těsném sousedství dvoje Vratislavice: české se jménem \"Wratislawicz\" a německé se jménem \"Meffersdorf\". Německé jméno bylo později zkomoleno na \"Maffersdorf\" a někdy po třicetileté válce přešlo i na českou část osady.\n\nKe jménu Vratislavice se obec vrátila až po sloučení obou částí 1. ledna 1901, kdy jej začala používat tamní česká menšina. Brzy po svém sloučení byla obec povýšena na městys (23. dubna 1903) a dostala svůj první znak. Jméno bylo oficiálně používáno po vzniku československé republiky (ovšem společně s německým názvem). Po roce 1945 a po vysídlení místních německých obyvatel se již používalo jen označení Vratislavice nad Nisou.\n\nDeset let poté, co Vratislavice získaly nový (již druhý) znak, byly 1. července 1980 připojeny k Liberci jako jeho třicátá čtvrť. Po sametové revoluci se vratislavičtí obyvatelé pokoušeli opět osamostatnit, což vedlo k zřízení zvláštního městského obvodu, který začal oficiálně fungovat 1. července 1991.\n\nVratislavice používaly od roku 1906 městský znak, na kterém byly dvě ženy. Levá oděná v zelené symbolizovala levobřežní část Nisy jako zemědělskou oblast, pravá žena v červeném symbolizovala průmyslový charakter pravého břehu řeky. Znak byl Vratislavicím udělen Františkem Josefem I. čtvrt roku po jeho návštěvě obce.\n\nDruhý znak získala obec v sedmdesátých letech 20. století. V levé části znaku byl tkalcovský člunek symbolizující výrobu koberců v místním závodě Bytex. Pravá strana obsahovala zřídlo vody zastupující Vratislavickou kyselku.\n\nProtože však v roce 2006 již ani jeden z těchto podniků nevyráběl a symboly na městském znaku se tak staly pouhými ikonami bez obsahu, rozhodlo zastupitelstvo obce o návratu původního secesního znaku zobrazujícího dvě ženy. Tuto změnu také odsouhlasil Parlament České republiky.\n\nKaždá obec má své významné dny, důležitá výročí hodná velkých oslav i doby celkem bez významu. Všechny doby jsou však stejně důležité. Založení obce, otevření kostela, epidemie, války, narození významných osob. Zde je chronologický přehled událostí, tak jak jej zachytili vratislavičtí kronikáři.\n\n\n Když za třicetileté války táhli zemí Švédové a shazovali zvony z věží, aby je mohli přetavit na děla, rozhodli se vratislavičtí zakopat svůj zvon do země. O úkrytu věděli jen kostelník a starosta, kteří však nechtěli nic prozradit, a tak je rozlícení Švédové oba zabili. Vratislavice pak byly vypáleny, ale po válce byla obec obnovena - jen zakopaný zvon už nikdy nikdo nenašel - víme jen, že byl ukryt na tajném místě pod velikým kamenem. Nalezne se, až na světě zavládne úplný a trvalý mír.\n\n\n\nKromě libereckých městských autobusů, které Vratislavice obsluhují pouze u pekáren, plní hlavní dopravní obslužnost Vratislavic meziměstská liberecká tramvajová trať Liberec–Jablonec s linkou 11, a dále linka 5, která má ve Vratislavicích konečnou zastávku. Ve Vratislavicích se také nachází železniční stanice na trati Liberec - Smržovka - Tanvald - Szklarska Poręba.\n\n\n"}
{"id": "34411", "url": "https://cs.wikipedia.org/wiki?curid=34411", "title": "Spolek", "text": "Spolek\n\nSpolek je obecně sdružení či skupina osob. V českém právu je od 1. ledna 2014 spolek zvláštní forma právnické osoby, určená pro samosprávné a dobrovolné sdružení osob vedených společným zájmem, které je založeno nejméně třemi osobami. Účelem spolku mohou být buď vzájemně prospěšné cíle, tedy společné aktivity zaměřené jen na členy spolku (sportovní kluby, myslivecká sdružení apod.), nebo veřejně prospěšné cíle směřující vůči veřejnosti (poskytování sociálních služeb, vzdělávací a informační aktivity apod.), případně cíle smíšené. Spolek může vlastním jménem podnikat, ale nesmí to být jeho hlavní činností a případný zisk musí být použit na podporu dosažení vlastních cílů spolku. Členy spolku mohou být fyzické i právnické osoby. Název musí obsahovat slova „spolek“ nebo „zapsaný spolek“, případně zkratku „z. s.“ Zapisuje se do spolkového rejstříku, který je veden příslušným rejstříkovým soudem. Právně upraven je v § 214–302 občanského zákoníku.\n\nV Rakouském císařství bylo zakládání spolků umožněno císařským patentem ze dne 26. listopadu 1852 (zákonem č. 253/1852 ř. z.). Založení každého jednotlivého spolku ovšem podle tohoto zákona podléhalo schválení státních úřadů, které tak měly nad zřizováním spolků plnou kontrolou, takže zakládání například českých národních spolků (např. Hlahol, Sokol, Umělecká beseda, Americký klub dam, Tělocvičný spolek paní a dívek pražských) bylo možné až po skončení období neoabsolutismu a vydání Říjnového diplomu roku 1860. 15. listopadu 1867 pak byl vydán nový zákon č. 134/1867 ř. z., o právě spolčovacím, podle něhož se v souladu s principy liberalismu založení spolku státním úřadům pouze oznamovalo a státní úřady mohly založení spolku zakázat jen v případech, kdy stanovy spolku odporovaly zákonu.\n\nRakouská právní úprava platila v české části Československa až do roku 1951, na Slovensku platila nařízení uherského ministra vnitra.\n\nV roce 1951 byl v Československu vydán zákon č. 68/1951 Sb., o dobrovolných organizacích a shromážděních, účinný od 1. října 1951. Tímto zákonem byl nahrazen zákon č. 134/1867 ř. z., o spolčovacím právu i stejně starý zákon o shromažďovacím právu a též nařízení uherského ministra vnitra ve věcech práva spolčovacího a shromažďovacího z let 1848 až 1913. Ve svém důsledku znamenal pro mnohé spolky konec činnosti, případně pokračování v jiné formě. Tento stručný zákon upravoval zároveň i právo shromažďovací, ministr vnitra byl zákonem zmocněn vydat podrobné prováděcí předpisy.\n\nPodle tohoto zákona se lid sdružuje v dobrovolných organizacích, zejména v jednotné odborové organizaci, v organizaci žen, v organizaci mládeže, v jednotné lidové tělovýchovné a sportovní organizaci, v kulturních, technických a vědeckých sdruženích k uplatnění svých demokratických práv a tím k upevnění lidově demokratického zřízení a k podpoře úsilí o výstavbu socialismu. Základním dokumentem, který určoval úkoly organizace a způsob jejich dosahování, název, sídlo, obvod činnosti a organizační uspořádání, byl organizační řád. Podmínkou vzniku organizace bylo schválení organizačního řádu místně příslušným krajským národním výborem, u organizací působících na území více krajů ministerstvo vnitra.\n\nČlenství bylo dle zákona dobrovolné, právo na členství měl v mezích organizačního řádu každý, kdo svou účastí může přispět k splnění úkolů organizace. Povinnou zásadou byl demokratický centralismus při rozhodování a demokratická volba funkcionářů. Stát prostřednictvím národních výborů, ministerstva vnitra a věcně příslušných ústředních úřadů dle zákona pečoval o rozvoj organizací, vytvářel příznivé podmínky pro jejich činnost a růst a dbal, aby život v nich se vyvíjel v souladu s ústavou a se zásadami lidově demokratického zřízení.\n\nZákon výslovně stanovil, že organizacemi podle tohoto zákona jsou Revoluční odborové hnutí, Jednotné svazy zemědělců (tj. Jednotný svaz českých zemědělců a Jednotný zväz slovenských rolnikov dle zákona č. 145/1947 Sb.), Československý svaz mládeže, Svaz československo-sovětského přátelství, Československý svaz žen, Československá obec sokolská a Československý červený kříž. Zákon přitom dal ministerstvu vnitra zmocnění prohlásit další organizace (spolky) vzniklé před 1. říjnem 1951 za organizace podle tohoto zákona.\n\nPřechodné ustanovení určilo, že spolky vzniklé před 1. říjnem 1951, které vyvíjejí svou činnost ve shodě se zájmy pracujícího lidu, se mohou přeměnit v organizace nebo do nich včlenit nebo se přeměnit též v jiný vhodný útvar nebo do něho včlenit. Způsob přeměny nebo včlenění spolků, jakož i zánik zbylých spolků a způsob, jak bude naloženo s jejich majetkem, bylo zmocněno upravit ministerstvo vnitra v dohodě se zúčastněnými ústředními úřady obecným právním předpisem. Až do své přeměny mohly spolky pokračovat v činnosti podle dosavadních stanov, avšak finanční opatření přesahující rámec běžné správy mohly činit jen se souhlasem krajského národního výboru.\n\nTermín občanské sdružení, nahrazovaný v textech zákonů i krátkým označením sdružení, byl zaveden československým zákonem č. 83/1990 Sb., o sdružování občanů. Občanské sdružení vznikalo registrací stanov u Ministerstva vnitra. Občanská sdružení podle tohoto zákona existovala v České republice od roku 1990, od počátku roku 2014 se sdružení podle nového občanského zákoníku považují za spolky a ve lhůtě stanovené zákonem tomu musí přizpůsobit i své názvy a stanovy.\n\nTato právní úprava byla velmi stručná a nedostatečná a byla považována za provizorium, kterým byla řešena absence prováděcí právní úpravy k článku 20 Listiny základních práv a svobod. Právní forma občanského sdružení byla určena pro všechny typy spolků, společností, svazů, hnutí, klubů a jiných občanských sdružení. Terminologie byla matoucí, protože termín sdružení používaly i jiné zákony (například starý občanský zákoník) pro subjekty, které nepodléhaly zákonu o sdružování občanů. Též přívlastek „občanský“ byl zavádějící, protože zakladateli a členy mohly být i právnické osoby. Zákon též nezajišťoval zápis statutárních orgánů sdružení do žádného veřejného rejstříku, takže vnější osoba neměla možnost si ověřit, kdo je oprávněn za sdružení jednat.\n\nVedení rejstříku občanských sdružení nebylo zákonem dostatečně upraveno, nebyla tedy ani garantována úplnost a aktuálnost seznamů publikovaných ministerstvem. První pokusy ke zvýšení transparentnosti provedlo v letech 2003–2007; v roce 2006 vznikla Evidence nestátních neziskových organizací, která se zánikem tohoto ministerstva přešla na ministerstvo vnitra; zpočátku do ní subjekty dodávaly informace dobrovolně pod vlivem příslibu výhod, záměr změnit tuto evidenci v zákonem určený veřejný rejstřík neuspěl a kolem roku 2010 přestala být evidence aktualizována. Vláda na svém webu sice zveřejňovala alespoň jakýsi seznam sdružení, ale výslovně přitom upozorňovala, že tento seznam nemá charakter veřejného seznamu. U sdružení vzniklých do roku 2000 vláda uváděla v seznamu název, datum vzniku, adresu a identifikační číslo, u sdružení vzniklých počínaje rokem 2001, kdy evidence přešla na ministerstvo vnitra, již nebyla zveřejňována adresa sídla.\n\nPodle seznamu občanských sdružení, vedeném Ministerstvem vnitra České republiky, jich bylo v Česku v polovině roku 2013 registrováno přes 93 tisíc. K 18. březnu 2013 jich ministerstvo vnitra údajně evidovalo 92 452. V některých letech (1991, 1992, 1998) činil meziroční nárůst počtu kolem 6 tisíc, krom toho údaje z různých zdrojů se liší mnohdy i v řádu tisíců. Značnou část z evidovaných a započítávaných organizací ovšem mohou přestavovat sdružení, která jsou již neaktivní nebo která nikdy žádnou aktivitu nevyvíjela. Ministerstvo po zaniklých sdruženích nijak systematicky nepátralo a jen občas připsalo do seznamu poznámku „neaktivní“ na základě nahodilých poznatků z průzkumů Českého statistického úřadu, právní prostředí nijak nemotivovalo neaktivní sdružení a jejich orgány, aby zajistily výmaz, ostatně výmaz nebyl zákonem zajištěn dokonce ani v případech, kdy sdružení právně skutečně zaniklo.\n\nForma občanského sdružení byla pravděpodobně také hojně využívána k obcházení daňových povinností. Občanská sdružení byla koncipována na principu samofinancování. Podnikání občanských sdružení bylo původně ošetřeno novelou č. 103/1990 Sb. hospodářského zákoníku, podle které měla občanská sdružení k hospodářské činnosti zřizovat podniky nebo hospodářská zařízení, ovšem k 1. lednu 1992 byl hospodářský zákoník zrušen obchodním zákoníkem a podnikání občanských sdružení zůstalo v právním vakuu, které bylo vyplňováno právními výklady, které hovořily o hlavní činnosti spolkové a možné vedlejší činnosti hospodářské. Občanská sdružení, vesměs bez ohledu na to, zda jejich poslání bylo veřejně prospěšné, měla různé výjimky osvobozující ji od darovací a dědické daně a daně z příjmů z činností, z dotací, z příspěvků na provoz, z úroků, z nemovitostí atd.\n\nStudie Tomáše Rohrbachera z roku 2007 namátkovým šetřením na reprezentativním vzorku ze sdružení uvedených ve veřejném seznamu zjistila, že svoji webovou prezentaci má 25 % z evidovaných občanských sdružení, přičemž z nich například jen 63 % mělo na svém webu kontaktní údaje, jen 28 % mělo na webu informaci o statutárních orgánech, jen 21 % své stanovy, jen 7 % o svém hospodaření, jen 7 % výroční zprávy, jen 3 % informace o velikosti svého rozpočtu. K podobným závěrům došla i publikace Pavla Bachmanna z roku 2012 s názvem Transparentnost organizací občanské společnosti.\n\nProti odmítnutí registrace, stejně jako proti rozpuštění občanského sdružení bylo možné se soudně bránit. Ačkoli zákon o sdružování občanů hovořil o „Nejvyšším soudu České republiky“, resp. „nejvyšším soudu republiky“, protože byl přijat v roce 1990 a po osamostatnění správního soudnictví v roce 2003 nebyl v tomto směru novelizován, soudní praxe dospěla k závěru, že příslušným soudem je soud správní, konkrétně Městský soud v Praze.\n\nCírkve a náboženské společnosti, politické strany a politická hnutí nebo obecně prospěšné společnosti se řídily odlišným právním režimem.\n\nZákon o sdružování občanů zakazoval sdružení, jejichž cílem je popírat nebo omezovat osobní, politická nebo jiná práva občanů pro jejich národnost, pohlaví, rasu, původ, politické nebo jiné smýšlení, náboženské vyznání a sociální postavení, rozněcovat nenávist a nesnášenlivost z těchto důvodů, podporovat násilí, anebo jinak porušovat ústavu a zákony, a také sdružení, která sledují dosahování svých cílů způsoby, které jsou v rozporu s ústavou a zákony. Rovněž byla zakázaná sdružení ozbrojená nebo s ozbrojenými složkami, z čehož však bylo vyjmuto držení střelných zbraní pro sportovní účely nebo k výkonu práva myslivosti.\n\nNový občanský zákoník, č. 89/2012 Sb., s účinností od 1. ledna 2014 znovu zavedl do českého právního řádu pojem spolků. Zrušil dosavadní zákon o sdružování občanů a tematiku spolků upravil v § 214–302.\n\n§ 3045 nového občanského zákoníku stanoví, že sdružení podle zákona o sdružování občanů se ihned s účinností zákona považují za spolky. Občanská sdružení mají rovněž povinnost v přechodné lhůtě stanovené zákonem uvést stanovy organizace do souladu s podmínkami, které zákon stanoví pro spolky. Organizační jednotky sdružení způsobilé jednat vlastním jménem se považují za pobočné spolky, avšak pokud hlavní spolek do tří let nepodá návrh na zápis pobočného spolku, pak právní osobnost pobočného spolku uplynutím této lhůty zaniká.\n\nZákon č. 68/2013 Sb., o změně právní formy občanského sdružení na obecně prospěšnou společnost, nabyl účinnosti již dne 1. dubna 2013. Tato změna právní formy pro občanská sdružení byla doporučována pod vlivem výkladu, že spolky, v něž se jinak občanská sdružení automaticky změnila, mají oproti občanským sdružením omezené možnosti poskytovat služby veřejnosti, tedy svým nečlenům (tento výklad však řádně nereflektuje skutečnost, že společný zájem členů spolku může být nejen soukromého, ale také veřejného charakteru, jako je např. ochrana zájmů spotřebitelů nebo poskytování sociální služby). Zákon tak umožnil občanským sdružením uniknout před novým občanským zákoníkem do této právní formy, o níž se předem předpokládalo, že zůstane právně zakonzervována, tedy že od roku 2014 již nebude možné s ní spojená práva omezit. Nový občanský zákoník totiž v § 3050 stanoví, že „práva a povinnosti obecně prospěšných společností se i nadále řídí dosavadními právními předpisy“, ale zároveň v závěrečných ustanoveních (§ 3080 body 163 a 164) ruší zákon č. 248/1995 Sb., o obecně prospěšných společnostech, což byl onen dosavadní právní předpis. Důvodem pro přijetí tohoto zákona byl také postoj Ministerstva vnitra, které zamítalo návrhy na registraci občanských sdružení zaměřených jen na poskytování sociálních služeb či změnu stanov již existujících sdružení v tomto směru s odůvodněním, že je to v rozporu se zákonem č. 83/1990 Sb., který požaduje, aby činnost občanských sdružení nebyla výdělečná nebo nesloužila k zajištění řádného výkonu určitých povolání. Taková občanská sdružení měla odporovat spolkovým principům, a bylo jim proto ještě před účinností nového občanského zákoníku umožněno transformovat se do pro takové účely vhodnějších obecně prospěšných společností.\n\nObčanský zákoník v § 3045 umožňuje transformaci sdružení na ústav nebo sociální družstvo podle jiného zákona, přičemž tato možnost není přímo omezena žádnou lhůtou.\n\nSpolek jako samosprávný a dobrovolný svazek mohou založit alespoň tři osoby (není omezeno, zda fyzické či právnické) vedené společným zájmem k jeho naplňování. Spolek, který sdružuje spolky, se označuje jako svaz. Zakládacím aktem spolku je shoda nejméně tří zakladatelů na stanovách. Ty musejí obsahovat přinejmenším název a sídlo spolku, účel spolku, práva a povinnosti členů vůči spolku, popřípadě určení způsobu, jak jim budou práva a povinnosti vznikat, a určení statutárního orgánu spolku. Stanovy mohou určit výši a splatnost členského příspěvku. Stanovy spolku mohou založit \"pobočný spolek\" jako organizační jednotku; člen pobočného spolku se ze zákona považuje též za člena hlavního spolku. Stanovy mohou rozlišit více druhů členství s rozdílnými právy a povinnostmi. Stanovy musí být uloženy v sídle spolku. Zakládacím aktem spolku může být také usnesení ustavující schůze, pro niž návrh stanov připraví svolavatel. Zápis v listině přítomných na ustavující schůzi se pokládá za rovnocenný podání přihlášky, přičemž kdo hlasoval proti návrhu stanov, může od přihlášky odstoupit. Spolek však podle zákona vzniká až dnem zápisu do veřejného rejstříku; pokud však není zapsán do 30 dnů od podání návrhu na zápis ani není vydáno rozhodnutí o zamítnutí zápisu, považuje se uplynutím této lhůty spolek za zapsaný i bez zápisu. Pokud spolek pokračuje v činnosti i přesto, že byl jeho zápis zamítnut, použijí se ustanovení o společnosti.\n\nSoud může spolek zrušit na návrh osoby, která na tom má oprávněný zájem, nebo i bez návrhu, pokud vyvíjí zakázanou činnost nebo pokud nutí třetí osoby ke členství ve spolku, účasti na jeho činnosti nebo jeho podpoře nebo pokud brání členům vystoupit. Dále soud zruší spolek za podmínek, které jsou obecně stanoveny pro zrušení právnické osoby, tedy vyvíjí-li nezákonnou činnost v míře narušující veřejný pořádek nebo nesplňuje-li požadavky vyžadované zákonem pro vznik spolku (to může být například pokles počtu členů pod tři) nebo je-li statutární orgán déle než dva roky neusnášeníschopný.\n\nČlenové spolku neručí za dluhy spolku. Nelze-li v případě zrušení spolku s likvidací určit likvidátora jinak, může soud jmenovat likvidátorem některého z členů statutárního orgánu, a to i bez jeho souhlasu, a není-li to možné, může jmenovat likvidátorem některého člena spolku, rovněž i bez jeho souhlasu. Takto jmenovaný likvidátor nemůže z funkce odstoupit, ale může požádat soud, aby jej „z funkce“ zprostil, pokud po něm výkon funkce nelze spravedlivě vyžadovat. Likvidátor naloží s jměním spolku podle stanov. Nelze-li s ním naložit podle stanov, nabídne likvidátor likvidační zůstatek spolku s obdobným účelem. Není-li to možné, nabídne jej obci, kde má spolek sídlo. Nepřijme-li jej obec, nabývá jej kraj. Obec nebo kraj mohou takto nabytý zůstatek využít jen k veřejně prospěšnému cíli. Likvidační zůstatek spolku se statusem veřejné prospěšnosti nelze použít k jiným cílům než veřejně prospěšným. S účelově vázanými dotacemi z veřejného rozpočtu naloží likvidátor podle rozhodnutí příslušného orgánu.\n\nSpolky mohou fúzovat buď sloučením nebo splynutím. Ve smlouvě musí být určeno, který ze spolků je zanikající a který nástupnický. Návrh smlouvy o fúzi podléhá schválení členskými schůzemi zúčastněných spolků (a to bez ohledu na to, jsou-li v nich podle stanov členské schůze nejvyšším orgánem, ač zákon zmiňuje i možnost, že o fúzi nebo rozdělení rozhoduje podle stanov jiný orgán než členská schůze). Návrh na zápis fúze do veřejného rejstříků podávají společně všechny zúčastněné spolky. Členové statutárních orgánů spolků odpovídají ostatním spolkům za škody, které by způsobili zmařením zápisu.\n\nZákon upravuje rozdělení spolku sloučením a rozdělení spolku založením nových spolků. Projekt rozdělení schvaluje členská schůze spolku.\n\nČlenství může vzniknout účastí na ustavující schůzi, přijetím za člena nebo jiným způsobem určeným stanovami, při zachování dobrovolnosti členství. Členství zaniká především vystoupením nebo vyloučením, ale může zaniknout i jiným způsobem, který stanoví stanovy nebo zákon. Pokud stanovy neurčují jinak, zaniká členství automaticky také tím, když člen nezaplatí členský příspěvek ani ve stanovené přiměřené lhůtě po urgenci, v níž je na tento následek upozorněn. Pokud stanovy neurčí jinak, členství se váže na osobu člena a nepřechází na jeho právního nástupce. Zákon nestanoví povinnost spolku vést seznam členů, avšak pokud takový seznam vede, musí stanovy určit způsob provádění zápisů a výmazů a způsob zpřístupnění seznamu či jeho nezpřístupnění. Uveřejnění seznamu je možné pouze se souhlasem všech členů, kteří jsou v něm zapsáni.\n\nOrgány spolku jsou statutární orgán a nejvyšší orgán, popřípadě kontrolní komise, rozhodčí komise a další orgány určené ve stanovách. Stanovy mohou orgány spolku pojmenovat libovolně, nevzbudí-li tím klamný dojem o jejich povaze. Statutární orgán může být kolektivní (výbor) nebo individuální (předseda). Neurčují-li stanovy jinak, členy statutárního orgánu volí a odvolává nejvyšší orgán spolku. Neurčují-li stanovy funkční období členů volených orgánů spolku, je toto období pětileté a členové voleného orgánu mohou za zákonem stanovených podmínek kooptovat náhradní členy orgánu do nejbližšího zasedání orgánu příslušného k volbě.\n\nPokud stanovy nestanoví jinak, je nejvyšším orgánem spolku členská schůze. Statutární orgán může být totožný s nejvyšším orgánem spolku; pokud v takovém případě není s to vykonávat svoji působnost po dobu delší než jeden měsíc, pak působnost nejvyššího orgánu spolku přechází na shromáždění všech členů spolku, které svolá nejméně pětina členů spolku, nestanoví-li stanovy jinak.\n\nPokud stanovy neurčí něco jiného, použijí se pro členskou schůzi následující pravidla ():\n\nČlenskou schůzi (bez ohledu na to, zda je či není nejvyšším orgánem spolku) svolává statutární orgán spolku nejméně jednou za rok. Krom toho ji musí svolat, pokud o to požádá alespoň třetina členů spolku nebo kontrolní orgán spolku. Nesvolá-li statutární orgán zasedání členské schůze do 30 dnů od doručení podnětu, může podavatel podnětu svolat zasedání na náklady spolku sám. Každý člen spolku má právo se zúčastnit zasedání členské schůze a dostat na něm vysvětlení záležitostí spolku, které se týká předmětu zasedání. Členská schůze je usnášeníschopná za účasti většiny členů spolku, což nelze změnit ani stanovami (stanovy však nemusejí členské schůzi přiznat roli nejvyššího orgánu ani žádnou jinou rozhodovací pravomoc). Usnesení se přijímají většinou hlasů přítomných členů, přičemž každý člen má jeden hlas. Pro účely tohoto ustanovení se nepřihlíží ke druhu členství ve spolku, tj. i v případě, kdy podle stanov mají někteří členové pouze poradní hlas, mají tito členové právo platně hlasovat na členské schůzi. Do 30 dnů od ukončení zasedání musí být o něm vyhotoven zápis a každý člen smí do zápisů nahlížet.\n\nČlenská schůze může být konána formou dílčích členských schůzí, přičemž pro účely hlasování se zúčastnění členové a odevzdané hlasy sčítají. Stanovy mohou také určit, že působnost členské schůze plní shromáždění delegátů, přičemž každý delegát musí být volen stejným počtem hlasů s rozumnou odchylkou stanovenou stanovami.\n\nPokud členská schůze na svém zasedání není usnášeníschopná, může svolavatel svolat náhradní zasedání, na němž může být usnesení přijato za účasti libovolného počtu členů, nestanoví-li stanovy jinak.\n\nKontrolní komise nemusí být zřízena, avšak pokud ji stanovy zřizují, musí mít nejméně tři členy. Neurčují-li stanovy jinak, její členy volí a odvolává členská schůze. Pokud stanovy určují, že členy komise jmenuje nebo odvolává statutární orgán, nepřihlíží se k tomu. Členství v kontrolní komisi není slučitelné s členstvím ve statutárním orgánu ani s funkcí likvidátora.\n\nKontrolní komise dohlíží na řádné vedení záležitostí spolku a soulad činnosti spolku se stanovami a právními předpisy. Na zjištěné nedostatky kontrolní komise upozorní statutární orgán, případně další orgány určené stanovami. V rozsahu působnosti komise mají její pověření členové právo nahlížet do dokladů spolku a požadovat od členů orgánů spolku i od zaměstnanců spolku vysvětlení. Kontrolní orgán spolku je oprávněn svolat členskou schůzi spolku.\n\nRozhodčí komise nemusí být zřízena. Je-li zřízena, rozhoduje sporné záležitosti náležející do spolkové samosprávy v rozsahu určeném stanovami. Pokud stanovy její působnost neurčují, pak komise rozhoduje spory mezi členem a spolkem o placení členských příspěvků a přezkoumává rozhodnutí o vyloučení člena ze spolku.\n\nČlenem rozhodčí komise může být jen bezúhonná, zletilá a plně svéprávná osoba (pro členy jiných orgánů spolku zákon takováto omezení nestanoví). Bezúhonnost se předpokládá, pokud proti ní nikdo nevysloví námitku. Členství v rozhodčí komisi je neslučitelné s členstvím ve statutárním orgánu nebo kontrolní komisi. Z činnosti rozhodčí komise je vyloučen člen, jemuž by okolnosti případu mohly bránit nebo brání rozhodovat nepodjatě.\n\nSpolkový rejstřík byl zaveden zákonem č. 304/2013 Sb., o veřejných rejstřících právnických a fyzických osob, který nabyl účinnosti 1. ledna 2014, spolu s novým občanským zákoníkem. Zákon se zabývá celkem šesti různými veřejnými rejstříky právnických a fyzických osob, které zároveň prohlašuje za informační systémy veřejné správy a stanoví, že je vede rejstříkový soud v elektronické podobě a že zapsané údaje a listiny ze sbírky listin, která je součástí rejstříku, uveřejní způsobem umožňujícím dálkový přístup. Z povinnosti zveřejnění jsou vyjmuta rodná čísla osob, vložené listiny se však uveřejňují včetně rodných čísel. Ministerstvo financí je povinno uveřejnit způsobem umožňujícím dálkový přístup celkový seznam, tedy informace o osobách zapsaných v České republice s údajem, ve kterém z veřejných rejstříků jsou zapsány, a dalšími základními údaji z příslušných rejstříků. Spolkovým rejstříkem se speciálně zabývají § 26 až 30.\n\nSpolkovým rejstříkem se podle § 124 a 125 ke dni 1. ledna 2014 stal jednak dosavadní Registr zájmových sdružení právnických osob a dále evidence občanských sdružení, odborových organizací, organizací zaměstnavatelů a jejich organizačních jednotek, které jsou oprávněny jednat svým jménem, vedená Ministerstvem vnitra podle zákona č. 83/1990 Sb., o sdružování občanů, a některé další evidence. Zákon stanoví postup a lhůty při předání údajů a transformaci rejstříků, včetně toho, že některé údaje jsou do nových rejstříků bez řízení přebírány ze základního registru osob. V souvislosti s tím zákon č. 304/2013 Sb. prohlašuje za spolky podle občanského zákoníku i některé typy organizací, kterými se občanský zákoník v přechodných ustanoveních nezabýval, například mezinárodní nevládní organizace a zvláštní organizace pro zastoupení zájmů České republiky v mezinárodních nevládních organizacích podle zákona č. 116/1985 Sb.\n\nZákon v § 3 odst. 3 předpokládá, že až do konce roku 2016 nemusejí být zápisy do spolkového rejstříku a vložené listiny uchovány v elektronické podobě. Zatímco v ostatních pěti rejstřících musely zapsané osoby podle § 122 přizpůsobit zapsaný stav zákonu pod sankcí zrušení do šesti měsíců, pro spolkový rejstřík stanoví zákon lhůtu tří let.\n\nDo spolkového rejstříku se kromě spolků založených nebo uznaných podle českého občanského zákoníku zapisují též odborové organizace, mezinárodní odborové organizace, organizace zaměstnavatelů a mezinárodní organizace zaměstnavatelů, které rejstříkový zákon zahrnuje do legislativní zkratky „spolek“. Též se do něj zapisují pobočné spolky a pobočné organizace uvedených typů organizací, a případně další osoby, o nichž to stanoví zákon. Výslovně jsou v zákoně č. 304/2013 Sb. jmenovány zahraniční spolky vyvíjející činnost na území České republiky a pobočné spolky nebo jiné obdobné organizační jednotky zahraničních spolků vyvíjejících činnost na území České republiky.\n\nV Rakousku existují spolky (\"Vereine\"), které registruje ministerstvo vnitra. Centrální registr spolků (\"Zentrales Vereinsregister\") byl zřízen roku 2006 a jsou na něm dostupné základní informace jako název spolku, sídlo, datum vzniku a složení statutárních orgánů. Nejsou zde však uvedeny kontaktní údaje na spolek ani jeho činitele.\n\nV Německu existují registrované spolky (\"eingetragener Verein\", zkratka e.V.). Jsou evidovány ve Společném registru zemí Spolkové republiky Německa (\"Gemeinsames Registerportal der Länder\"), přístup k některým informacím je zpoplatněn.\n\nV Nizozemsku se spolky (\"Vereniging\") registrují u Obchodní komory (\"Kamer van Koophandel\"), která vede rejstříky právnických osob a podnikatelských subjektů. Spolky mají povinnost zasílat stanovy i výroční zprávy a každoročně platit registrační poplatek.\n\nVe Velké Británii se neziskové organizace různých právních forem (označované obecně jako \"charities\") registrují u úřadu The Charity Commission for England and Wales a informace o nich (sídlo, kontakty, statutární orgány, poslání) jsou pak veřejně k dispozici na webových stránkách tohoto úřadu. Organizace s rozpočtem převyšujícím 10 000 liber mají navíc povinnost zveřejňovat výroční zprávy a organizace s rozpočtem větším než 25 000 liber pak povinnost zveřejňovat evidenci příjmů a výdajů.\n\n\n"}
{"id": "34413", "url": "https://cs.wikipedia.org/wiki?curid=34413", "title": "Obcházení zákona", "text": "Obcházení zákona\n\nObcházení zákona je takové právní jednání, jež sice přímo neporušuje žádnou právní normu, avšak které ke zmaření jejího účelu a smyslu přesto směřuje (např. rozdělení transakce v zakázaném objemu na větší počet dílčích transakcí). \n\nObcházení zákona je jednání \"in fraudem legis\", tedy ne v doslovném rozporu s právní normou (\"contra legem\"), ale takové, které chce dosáhnout cíle právem nepředpokládaného. Vzhledem ke zřejmé nežádoucnosti tohoto cíle ale zároveň nejde o mlčky dovolené chování \"praeter legem\".\n\n"}
{"id": "34414", "url": "https://cs.wikipedia.org/wiki?curid=34414", "title": "Seznam nej Plzeňského kraje", "text": "Seznam nej Plzeňského kraje\n\nSeznam výjimečných míst a památek Plzeňského kraje.\n\n\n\n\n"}
{"id": "34418", "url": "https://cs.wikipedia.org/wiki?curid=34418", "title": "Zoologická a botanická zahrada města Plzně", "text": "Zoologická a botanická zahrada města Plzně\n\nZoologická a botanická zahrada města Plzně (zkracovaná často jako Zoo Plzeň) je zoologická a zároveň botanická zahrada v Plzni, druhá nejstarší zoo v České republice. Chová nejvíce druhů živočichů ze všech zoo v Česku, roce 2018 zde bylo chováno 1 192 druhů živočichů. Plzeňská zoo je nejnavštěvovanější turistickou atrakcí Plzeňského kraje a 4. nejnavštěvovanější zoo v České republice. Od roku 2007 překračuje pravidelně roční návštěvnost počet 400 000 osob. Pod tímto názvem působí od roku 1981, kdy se zoo a bot. zahrada sloučily a osamostatnily z Parku kultury a oddechu v Plzni. \n\nPodle jiných zdrojů v roce 1811 na nařízení císaře Františka I. a žádost opata, purkmistr Emanuel David nařídil upravit místo mezi hradbami a příkopem (naproti dnešní Studijní a vědecké knihovně) na gymnazijní botanickou zahradu. Zahrada byla zrušena v roce 1844, kdy se opat pro spory s vojenskou posádkou při užívání pozemku zahrady vzdal.\n\nV roce 1899 byl jako botanická zahrada v Plzni upraven prostor v tzv. Královských sadech, kde bylo vysázeno 337 listnatých a 44 jehličnatých dřevin, včetně araukárií, jinanu, cedru, sekvojovce obrovského, liliovníku a korkovníku. Tyto dřeviny zde rostly ještě na konci 20. století. Tato zahrada byla používána pro výuku studentů, avšak brzy zanikla. Podobně skončily pokusy založit botanické zahrady u měšťanských škol (výuka druhého stupně) v Plzni. Plzeňský botanik František Maloch se pokoušel v roce 1926 založit ústřední botanickou zahradu, avšak návrh byl pro nedostatek finančních prostředků zastupiteli Plzně zamítnut.\n\nTeprve v roce 1956, za komunistického režimu, byla na podnět Městského národního výboru v Plzni ustanovena komise pověřená založením botanické zahrady. V roce 1959 byla zahájena výstavba a zahrada byla zpřístupněna, částečně jako úprava bývalé soukromé zahrady, v roce 1961. Dlouholetým vedoucím a zakladatelem byl pan Miroslav Vaňousek.\n\nZoo v západočeské metropoli vznikla již v roce 1926 na břehu řeky Radbuzy v městské části Doudlevce. V roce 1940 byla krátce s soukromém nájmu. V 50. letech přešla pod vedení Národního výboru a po několika letech se stala součástí nového Parku kultury a oddechu. V roce 1961 byla na původním území uzavřena kvůli infekci anthraxu. Od roku 1963 zoo působí v současném areálu na Lochotíně, kde se v roce 1981 sloučila se sousední botanickou zahradou.\n\nČlenitý přírodní areál má rozlohu 21 ha a od roku 1996 je intenzivně přetvářen na zoogeografický biopark. Do té doby byla zahrada známa například velkou kolekcí plazů, chovem ocelota velkého a sovice sněžné, odchovy plameňáka chilského, hyeny žíhané nebo umělým odchovem kondora krocanovitého. Významný je československý prvoodchov anakondy velké (1984, zopakovaný i 1988), plameňáka chilského (1984) nebo kajmana žakaré (1980). Plameňák je proto od roku 2000 v logu zoo.\nPo roce 1996 zanikla řada nemoderních výběhů a expozic, zvířata i rostliny začaly být rozmísťovány rovnoměrně po celém areálu, vznikla naučná stezka „Vývoj přírody ve čtvrtohorách“ s hektarovým lesním výběhem pro větší skupinu medvědů hnědých. Postupně přibývají vzácné a atraktivní druhy, z nichž je nejvýznamnější příchod mladého páru varanů komodských, nejmohutnějších ještěrů světa, v říjnu 1997. Celkově se kolekce vyšplhala na téměř 1100 taxonů živočichů zastoupených asi 7000 exempláři. Pro více než 45 z nich je veden Evropský záchranný program. Pozoruhodným údajem je skutečnost, že odhadem 70 % chovaných druhů se nevyskytuje v žádné jiné české ani slovenské zoo.\nOd února 2001 slouží po tříleté rekonstrukci expozice AKVA-TERA, což je samostatná expozice v centru Plzně v Palackého ulici, kde návštěvníci v biotopových smíšených nádržích poznají bezobratlé, ryby, obojživelníky a plazy.\n\nNový směr vývoje zoo je patrný například na prezentaci opic, kde místo původních pěti druhů v jediném pavilonu chová nyní zahrada více než 30 druhů rozložených asi na sedmi místech. Žádná opice již v podstatě neví, co je to mříž. Šimpanzi mají od léta roku 2000 k dispozici přírodní výběh s trávou, keři a stromy a současná skupina má proti původnímu páru již 6 členů; podobně ostrovní nebo přírodní výběhy mají giboni, guerézy angolské, makakové lví nebo lemuři vari a kata.\n\nTaké velké šelmy byly postupně ze společného pavilonu přemístěny do vlastních – svou „voliéru“ má levhart sněžný a ussurijští tygři a 800 m² rozsáhlou expozici, která nahradila řadu drobných klecí a výběhů, mají lvi berberští. Novou expozici získal rys kanadský nebo rys červený. Původní pavilon šelem byl v roce 2001 proměněn na africké nokturnárium nazvané \"„Tajemný svět africké noci“\". Sousední budova, rovněž původně stodola, je od roku 2007 pavilonem \"Madagaskar\". Zde byl v roce 2016 dosažen prvoodchov lemura rákosového. V paviolonu je chováno mnoho druhů lemurů a madagaskarských šelem. V roce 2007 byl postaven první velký samostatný pavilon v celé historii plzeňské zoo - stáj zeber, antilop a dalších afrických kopytníků.\nZvláštností je zrekonstruovaný statek 19. století \"Lüftnerka\" s kolekcí domácích zvířat a 400 exponáty zemědělského náčiní. U něj byl v září 2008 veřejnosti zpřístupněn projekt „Česká řeka“, který představuje tok řeky Úhlavy. Deset akvárií je rozděleno do čtyř rybích pásem, v nichž žijí desítky druhů ryb – od sumce a štiky, přes candáty, okouny a kapry až po střevle, mihule či vranky. \n\nDalší zvláštností je pravěká osada sloužící jako archeologický skanzen prezentující stavby z doby kamenné, doby bronzové a doby železné. Osada byla založena roku 1999. Od roku 2010 v ní působí spolek Oživená (pre)historie, který zde provádí archeologické experimenty, ukázky pravěkých technologií a další popularizaci archeologie pro širokou veřejnost.\n\nMilovníci rostlin si přijdou na své zejména v sukulentním skleníku s více než 1000 taxony polopouštních rostlin Starého světa, v kolekci plazů upoutají například krajty mřížkované, krokodýli siamští a velké želvy ostruhaté s téměř 600 odchovanými mláďaty, ale v neotropické části návštěvníci rádi sledují i dovádění nosálů na stromech nebo vydry říční ve vodě. Mezi nejpopulárnější obyvatele zahrady patří hejno tučňáků Humboldtových, kteří jsou každý den pro návštěvníky krmeni rybami z rukou ošetřovatelů. Exotičtí ptáci, savci a plazi jsou k vidění v nejstarším pavilonu plzeňské zoo, který se pro svůj tvar nejmenuje pouze „Tropický pavilon“, ale i pavilon „Z“. V roce 2007 zoo dosáhla světového prvoodochovu varana druhu Varanus macraei v prostředí zoologických zahrad.\n\nPřelomový byl rok 2010, kdy se poprvé, díky dotaci EU, objevují v nových expozicích žirafy Rothschildovy, nosorožci indičtí, hrošíci liberijští či damani v dvou nově vzniklých pavilonech s africkou a indickou faunou. V roce 2014 byl odchován nosorožec indický Maruška, u tohoto druhu jako v 2. zoo v ČR, v roce 2017 samice Růženka.\n\nV roce 2012 byla otevřena další unikátní expozice \"Svět v podzemí\", která vznikla rekonstrukcí německého objektu z doby 2. světové války a představuje různé typy podzemních prostor a jejich živé obyvatele. Později byla rozšířena o muzeální expozici slavné cestovatelské dvojice Jiří Hanzelka–Miroslav Zikmund s názvem \"„Past na rovníku“\". Roku 2014 přibyly v zoo dva expoziční celky v rámci projektu Stopy člověka v přírodě - \"Amazonie\" a \"Mediterraneum\" (Středomoří).\n\nV Tropickém pavilonu Z byla v roce 2015 otevřena expozice Království jedu, kde jsou chování nejjedovatější hadi a žáby světa. V roce 2018 v sousedství vznikla expozice Filipíny s motýly a krokodýly.\n\nRozsáhlá je také nabídka zahrady pro návštěvníky. Byla zde rozmístěna řada nápojových automatů a zřízeny restaurace \"Kiboko\" a \"Sibiřský srub\", i prodejna \"Suvenýry u lemura\".\n\nRozsáhlé investice, spolupráce se sousedním Dinoparkem a masivní reklamní kampaně vedou k růstu počtu návštěvníků. V roce 2011 šlo o rekordních 460 969 návštěvníků. V roce 2018 byl dosažen nový rekord - 481 773 osob.\n\nŘeditelství zoo sídli v obslužné budově amfiteátru v sousedství zoo.\n\n\n\nZahradou chované živočichy a pěstované druhy rostlin představují publikace \"Dodo byl jen první\" Františka Hykeše a knihy Tomáše Peše \"Ohnisko biodiverzity v srdci Evropy\", \"Botanický průvodce Zoologickou a botanickou zahradou města Plzně\" a \"Zahrada plná pokladů : genofond Zoologické a botanické zahrady města Plzně\" doplněné fotografiemi Jaroslava Vogeltanze.\n\nHistorii Zoologické a botanické zahrady města Plzně mapují knihy \"Zoo Plzeň 80 let\", \"Kolébka plzeňské zoo : 1926–1961\" a \"Zoo Plzeň 1963–2000 : Jak se rodí Lochotín\" autora Martina Vobruby a \"11 šťastných let Zoologické a botanické zahrady města Plzně\" Františka Hykeše. Každý rok vydává zoo výroční zprávu a umisťuje ji na internet.\n\n\n\n"}
{"id": "34422", "url": "https://cs.wikipedia.org/wiki?curid=34422", "title": "Černá Pole", "text": "Černá Pole\n\nČerná Pole (německy \"\", v hantecu \"Blekfild\") jsou městská čtvrť severně od centra statutárního města Brna. Její katastrální území má rozlohu 2,46 km². Území pozdějších Černých Polí bylo k Brnu připojeno postupně po částech v letech 1850, 1912 a 1919. Černá Pole jsou od 24. listopadu 1990 rozdělena mezi samosprávné městské části Brno-sever (většina území), Brno-střed (jihozápadní část s parkem Lužánky) a Brno-Královo Pole (malá část na severozápadě). Žije zde přes 20 000 obyvatel.\n\nVe čtvrti převažují hlavně dvou- a vícepatrové činžovní domy. Vedle činžovních domů zde však najdeme také panelové domy, rodinné domy či úhledné vily. V prakticky všech blocích se zde nalézá také relativní dostatek zeleně, což zvyšuje kvalitu bydlení v této čtvrti. Relativně samostatný komplex představuje rodinná zástavba Štefánikovy čtvrtě nacházející se na severovýchodě katastru Černých Polí. Plně urbanisticky samostatnou část představuje rovněž zástavba někdejší čtvrtě Lužánky, v níž se zde nalézá také největší a nejvýznamnější brněnský park Lužánky. Dalším významným parkem na území Černých Polí jsou Schreberovy zahrádky. Osu Černých Polí představuje Merhautova ulice, která patří s ulicemi Provazníkovou a Drobného k nejdůležitějším dopravním tepnám čtvrti.\n\nPodle barvy půdy se nazývalo toto území Černá pole, později shodně s dnešním názvem Černá Pole. Velice rád se tu procházel spisovatel, novinář a divadelní kritik Josef Merhaut (* 1863), který svou sbírku sociálních povídek nazval „Černá Pole“. Pomineme-li zástavbu ulic Lidická (vznikající již od 13. století) a okolí třídy Kapitána Jaroše a náměstí 28. října (které tvoří z urbanistického hlediska samostatný celek), vznikala zástavba obytné čtvrti na náhorní plošině nad Lužánkami až od 60. let 19. století, přičemž zdejší dětská nemocnice byla otevřena již roku 1898. Do té doby bylo tato část Černých Polí, náležejí dnes k m. č. Brno-sever, zcela bez zástavby s mnoha sady a vinicemi. Území Černých Polí v té době náleželo k několika katastrálním územím: nejzápadnější část, přibližně se shodující s částí, patřící od roku 1990 k městské části Brno-střed, tvořila součást k. ú. Velká Nová Ulice (po roce 1919 Velká Nová Ulice a Červená), východně od této části se pak nachází část, spadající tehdy do k. ú. Horní a Dolní Cejl, dále na východ se nachází část, patřící tehdy do k. ú. Zábrdovice (území ohraničené ulicemi Jugoslávskou a Mathonovou), severovýchod Černých Polí, zahrnující mimo jiné i dnešní Štefánikovu čtvrť s okolím, náležel ke k. ú. Husovice, zbytek katastru patřil ke Královu Poli, které zde původně mělo zajímavě tvarované výběžky, z nichž západní zasahoval na pozemky Mendelovy univerzity a východní představoval klín, zasahující ke Schreberovým zahrádkám. Západní část Černých Polí byla připojena k Brnu již roku 1850, poté byly, roku 1912, připojeny k Brnu oba královopolské výběžky (avšak i nadále patřil sever katastru ke Královu Poli) a roku 1919 byly k Brnu připojeny také Husovice a Královo Pole se zbývajícími částmi moderních Černých Polí. Od přelomu 19. a 20. století zde vznikala jedna z prvních brněnských vilových čtvrtí. Vytváření pokračovalo s rozkvětem v letech mezi oběma světovými válkami, kdy zde vznikla například vila Tugendhat, a dotvořena byla až v období tzv. socialistického realismu. Na zahušťování zástavby reagovaly úřady změnami katastrálních hranice na území Černých Polí - roku 1929 zde došlo ke změně hranic Horního a Dolního Cejlu, Husovic a Králova Pole, další změnou pak byla roku 1939 úprava hranice mezi k. ú. Horní a Dolní Cejl a k. ú. Velká Nová Ulice a Červená, na linii, shodnou s úsekem moderní hranice městských částí Brno-sever a Brno-střed, jenž probíhá liniemi ulic Drobného a Traubova. V rámci reambulace Brna, spočívající, mimo jiné, v rozsáhlých změnách katastrálních území, na tomto území vzniká k 1. lednu 1970 nové katastrální území Černá Pole, jehož součástí se 1. července 1979 stala také východní část zrušeného katastrálního území Lužánky. Od roku 1971 do roku 1990 byl katastr Černých Polí spolu s východní částí tehdejšího katastrálního území Lužánky součástí městského obvodu Brno III.\n\n\n"}
{"id": "34423", "url": "https://cs.wikipedia.org/wiki?curid=34423", "title": "George S. Patton", "text": "George S. Patton\n\nGeorge Smith Patton ml. (11. listopadu 1885, San Gabriel, Kalifornie – 21. prosince 1945, Heidelberg, Německo) byl vojevůdce a čtyřhvězdičkový generál armády Spojených států amerických. Jeho 3. americká armáda, které za druhé světové války velel, osvobodila mj. západ a jihozápad Čech, včetně měst Plzně, Přeštic, Rokycan, Strakonic, Domažlic a Chebu.\n\nVyrostl v rodině s bohatou vojenskou historií. Jeho dědeček a prastrýc bojovali v Americké občanské válce na straně Konfederace. Dědeček, generál George Smith Patton, se stal generálem v jedenadvaceti letech a padl v čele 22. virginského pluku. Prastrýc, plukovník Waller Patton, padl v bitvě u Gettysburgu.\n\nV dětství trpěl dyslexií, ale vyrovnával se s ní tvrdou disciplínou a na prestižní americké vojenské akademii ve West Pointu tak urputnou snahou dosáhl brilantních úspěchů. V předposledním ročníku byl jmenován velitelem kadetů, přitom na konci prvního ročníku mu hrozilo vyloučení.\n\nV roce 1912 se zúčastnil olympijských her ve Stockholmu a v premiéře moderního pětiboje skončil pátý. \n\nByl jedním z prvních zastánců tankové války. Jako účastník první světové války na evropském kontinentu (byl náčelníkem štábu generála Pershinga) záhy pochopil důležitost tanků a v meziválečném období pracoval na jejich prosazení a zapracování do americké armádní výzbroje a ve druhé světové válce zastával významné funkce během amerických kampaní v Severní Africe, invaze na Sicílii a na západní frontě.\n\nByl považován za jednoho z nejlepších polních velitelů západních spojenců a brilantního taktika mobilní války. Měl pověst ryzího a urputného válečníka a bylo mu přezdíváno \"Stará krev a odvaha\", \"Krev a bláto\" nebo též \"Tankový rozrážeč\". Jeho velkou nevýhodou však byla prudká povaha. Měl několik incidentů při návštěvě polních nemocnic, kdy napadal „simulanty“, což byl pro něj každý, kdo nevykazoval zranění. Několikrát nafackoval či vynadal vojákům, kteří se psychicky zhroutili nebo trpěli například úplavicí. Jeho vojenskou kariéru málem ukončil incident ve vojenské nemocnici ze dne 3. srpna 1943. Vojín Ch. H. Kuhl prokázal dle Pattona zbabělost, neboť tvrdil, že se bojí dělostřelby. Vrchní nadřízený D. Eisenhower nařídil generálovi, aby se vojákovi omluvil a média žádala pro Pattona vojenský soud. Ten se však nekonal a \"Starej sekáč\" nebyl sice propuštěn ze služby, ovšem byl zbaven velení své armády a deset měsíců aktivně nesloužil. Dalším negativem byla jeho přehnaná soutěživost (např. během bojů na Sicílii své důstojníky výslovně instruoval, že mají dobýt Messinu dříve než Monty, čili britský polní maršál Bernard Law Montgomery, ať to stojí, co to stojí). Pro své výbuchy vzteku měl několikrát vážné potíže s nadřízenými. To mělo za následek, že v Africe a při invazi na Sicílii jemu původně podřízený generál Omar Bradley, se stal jeho nadřízeným velitelem po zbytek války.\n\nVe městě Acate na Sicílii vojáci pod Pattonovým velením zmasakrovali 72 italských zajatců. Patton se kvůli tomu dostal do sporu s Bradleym, protože Bradley chtěl celý incident vyšetřit, zatímco Patton chtěl masakr zatajit před veřejností a dále se jím nezabývat.\n\nProstřednictvím tajných služeb (zejména MI6), byl Patton určen jako hlavní velitel invaze do Francie při rozsáhlé dezinformační operaci \"Fortitude.\" Během jara 1944 vystupoval jako vrchní velitel neexistující armády Fusag, která se měla vylodit v Pas de Calais. Pattonova neúčast na vylodění v Normandii 6. června 1944, byla na německé straně prezentována jako jeden z důkazů pro vůdcovo přesvědčení, že se jedná jen o krycí manévr a hlavní vylodění ještě neproběhlo. \n\nOd 28. července 1944 byla aktivována 3. armáda a Patton se stal jejím vrchním velitelem. Zde také posléze vyvrcholila jeho vojenská kariéra. Postupně obešel Paříž a osvobodil severní Francii zejména rychlým a agresivním postupem tankových vojsk. Kde to bylo možné obcházel hlavní ohniska odporu a minimalizoval tak nezbytné čelní útoky a ztráty svých vojáků. Jeho velmi úspěšná ofenzíva, byla nečekaně vrchním velením zastavena 31. srpna, kdy u města Mety došly jeho 3. armádě pohonné hmoty. Z tohoto důvodu musel Patton dobývat Mety až do 23. listopadu. Při postupu z Francie k Rýnu v prosinci 1944 pohotově stočil své síly na sever do Belgie, kde zmařil německou ofenzívu v Ardennách. Tento složitý takticko-logistický manévr, který uvolnil obklíčenou elitní 101. výsadkovou divizi u Bastogne, je podle vojenských historiků jeho nejvýznamnějším úspěchem. V únoru 1945 se jeho vojska přesunula do Sárské pánve, ale řeku Rýn se jim však podařilo překročit až 22. března (most u Remagenu získala 1. armáda 7. března). \n\nV Porýní a Falcku zajal Patton několik set tisíc německých vojáků a na začátku května dorazil do západních Čech. Do 6. května osvobodila 3. americká armáda západní Čechy a jeji metropoli Plzeň. Georg Patton byl připraven a rozhodnut osvobodit také hlavní město Prahu, avšak vrchní velitel Eisenhower nedostal pro tuto operaci z Washingtonu politickou podporu. Jeho úspěšná armáda tak musela dodržet tzv. demarkační linii střetu osvobozenecký vojsk, dohodnutou již na Jaltské konferenci v únoru 1945. (Kraslice – Karlovy Vary – Plzeň – Rokycany – Písek – Netolice).\n\nPo porážce Německa se stal vojenským guvernérem Bavorska a v červnu 1945 se s obrovským úspěchem vrátil do USA. Vojenská kariéra tohoto mimořádného generála již však byla ukončena, což sebevědomý a ambiciózní velitel velmi těžce nesl. Uvědomil si, že již nikdy aktivně nezasáhne do žádné války. Brzy poté začal být politicky aktivní a zcela jednoznačně prosazoval vytlačení komunismu a Sovětů ze střední a východní Evropy. Byl si vědom situace a svoji vizi svobodné Evropy chtěl prosadit i za cenu války a vojenské dohody s Německem. Brzy nato jej Eisenhower odvolal od 3. armády a přeložil jej k 15. armádě, která fakticky neexistovala a byla vedena pouze formálně.\n\nGeorg Smith Patton III. zemřel na následky automobilové nehody, když jeho štábní cadillac se 9. prosince 1945 na křižovatce na předměstí Mannheimu srazil s nákladním autem. Nehoda nevypadala nijak dramaticky a ostatní vyvázli nezraněni. On sám však měl obrovskou smůlu. Náraz jej vymrštil vzhůru a narazil hlavou do střechy vozu tak nešťastně, že si zlomil dva krční obratle a vážně si poranil míchu. Zcela ochrnul od krku dolů a časem začal mít potíže s dýcháním. Zemřel 21. prosince v nemocnici v Heidelbergu na plicní embolii. Pohřben byl dle vlastního přání na americkém vojenském hřbitově v Hamme v Lucembursku vedle dalších příslušníků 3. armády. Stalo se tak 23. prosince 1945. \n\nGenerál Patton, byl duchovně založený člověk, který věřil v reinkarnaci – převtělování lidské duše. Jeho symbolický hrob se nachází u episkopálního chrámu Spasitele v městečku San Gabriel v Kalifornii (San Marino). Zde byl pokřtěn, svatě přijímán a také biřmován, společně se členy své rodiny. Podle vojenských historiků se jednalo o velmi nadaného, všestranného, arogantního, avšak velmi schopného a jedinečného velitele i člověka. Díky své mentalitě a impulsivnímu temperamentu byl nejen armádními složkami spojenců rozporuplně vnímán a hodnocen. K jeho charakteristickému image nerozlučně patřily 2 revolvery, které nosil téměř neustále za pasem. : Colt 45 a Smith & Wesson 357 Magnum, oba s rukojeťmi ze slonoviny. Podle většiny osob, které generála osobně potkali se jednalo o nesmírně charismatickou a jedinečnou osobnost. Byl to údajně jediný spojenecký generál, kterého se Němci skutečně vážně obávali, za svůj způsob a přístup v taktice a způsobu vedení boje. \n\nV roce 1970 byl natočen velmi slavný osmi Oscary oceněný film \"Generál Patton\", jehož hlavní část scénáře sepsal slavný americký režisér Francis Ford Coppola.\n\n\n\n\n"}
{"id": "34429", "url": "https://cs.wikipedia.org/wiki?curid=34429", "title": "Consilium abeundi", "text": "Consilium abeundi\n\nConsilium abeundi (česky: „rada odejít“) je specifické varování či vyloučení studenta, které se praktikovalo na církevních a později státních školách, zejména v oblasti střední Evropy. Udělovalo se z různých důvodů: kázeňských, prospěchových, ale např. i finančních.\n\nPraxe ohledně \"consilia abeundi\" nebyla jednotná, v různých dobách a na různých ústavech mělo rozdílnou formu i význam. Většinou šlo o mírnější formou vyloučení, kdy vyloučený opustil školu formálně na vlastní žádost či žádost rodičů, čímž si zachoval tvář a zůstal „úředně čistý“ (což umožňovalo bezproblémové přijetí a dostudování jinde). \n\nV některých případech však mohlo mít \"consilium abeundi\" charakter podmínečného vyloučení (vyloučení při dalším přestupku) a bylo tedy jakýmsi posledním varováním (ve smyslu odejděte sám, nebo radikálně změňte přístup). A v dalších případech znamenalo skutečně radu odejít, v níž škola dávala studentovi oficiálně najevo, že jeho šance dostudovat jsou velmi malé (nejčastěji pro nedostatečné studijní předpoklady), a doporučovala mu zvolit k dostudování nějaký vhodnější ústav.\n\nV případě Radovana Lukavského, který je obdržel v roce 1935 v kvintě Arcibiskupského gymnázia v Praze-Bubenči, mělo \"consilium abeundi\" charakter přípisu na zadní straně výročního vysvědčení: \"Řádně ohlásil, že z ústavu odchází, a není důvodu, proč by nemohl být přijat na ústav jiný\". Důvodem jeho udělení byl narůstající dluh na internátu školy, který rodiče, těžce postižení hospodářskou krizí, nedokázali včas splácet. V tomto případě měla „rada odejít“ charakter ohleduplné formy vyloučení a nebylo ji možné žádným způsobem ignorovat či zrušit.\n"}
{"id": "34430", "url": "https://cs.wikipedia.org/wiki?curid=34430", "title": "Mačická lípa", "text": "Mačická lípa\n\nMačická lípa je památný strom ve vsi Mačice, která se nachází zhruba 12 km východně od Sušice. Lípa velkolistá (\"Tilia platyphyllos\") roste v jihovýchodní části vesnice, zvané \"Chalupy\", u čp. 41 po levé straně silnice do Vojnic, v nadmořské výšce 565 m. Obvod jejího kmene měří 792 cm a koruna stromu dosahuje do výšky 29 m (měření 1998). Lípa je chráněna od roku 1978 pro svůj vzrůst a jako krajinná dominanta.\n\n"}
{"id": "34432", "url": "https://cs.wikipedia.org/wiki?curid=34432", "title": "Hadravská lípa", "text": "Hadravská lípa\n\nHadravská lípa je památný strom ve vsi Hadrava, severozápadně od Nýrska. Lípa velkolistá (\"Tilia platyphyllos\") roste těsně u stavení čp. 16, v nadmořské výšce 450 m. Obvod jejího kmene měří 592 cm a koruna stromu dosahuje do výšky 23,5 m (měření 2000). Lípa je chráněna od roku 1978 pro svůj vzrůst a jako krajinná dominanta.\n\n"}
{"id": "34433", "url": "https://cs.wikipedia.org/wiki?curid=34433", "title": "Gustav Meyrink", "text": "Gustav Meyrink\n\nGustav Meyrink, vlastním jménem Meyer (19. ledna 1868, Vídeň – 4. prosince 1932, Starnberg) byl německy píšící spisovatel silně ovlivněný atmosférou staré Prahy, především pak pražského ghetta. Zpočátku psal zejména krátké satirické prózy zesměšňující autority vilémovského Německa, později texty inspirované východními filozofiemi, mystikou a studiem okultních jevů. Kromě toho přeložil, respektive převyprávěl do němčiny mj. některá díla Charlese Dickense a Rudyarda Kiplinga. Společně s Rodou Rodou též v letech 1912–1914 napsal čtveřici divadelních her, jež však neměly výraznější odezvu. Jeho největším literárním úspěchem je tak fantaskní román \"Golem\" odehrávající se v ulicích pražského ghetta před asanací a po ní, který knižně poprvé vyšel roku 1915.\nNarodil se ve Vídni jako nemanželský syn würtemberského ministra Friedricha Karla Gottloba von Varnbüler (1809–1889) a bavorské dvorní herečky Marie Wilhelmine Adelheid Meyerové (1840–1908). Jeho rodiče se pravděpodobně seznámili během matčina angažmá v Královském dvorním divadle (\"Königliches Hoftheater\") ve Stuttgartu, kde Marie Meyerová působila v letech 1865 až 1867. Aby utajila své těhotenství, resp. aféru s významným politickým činitelem před veřejností, musela Meyrinkova matka Marie ihned po ukončení divadelní sezóny 1866/1867 z města odejít. Kde přesně se zdržovala během podzimu 1867 známo není, dítě se však rozhodla přivést na svět ve Vídni, kde v tu dobu v místní opeře působila její starší sestra, oceňovaná operní pěvkyně Louise Dunstmann-Meyerová (1831–1899), která jí snad mohla poskytnout potřebné finance i podporu. Dítě se narodilo 19. ledna 1868 v hotelu „U Modrého kozla“ (\"Zum blauen Bock\"), který se nacházel na Mariahilfestrasse č.p. 81.\n\nOd roku 1884 žil v Praze, kde si z peněz odkázaných otcem otevřel bankovní dům. Scházel se s mladou generací pražských a německých umělců – novoromantiků. Roku 1891 spoluzaložil a předsedal lóži „U Modré hvězdy“ (\"Zum blauen Stern\"), jejímiž členy následně byli například Karel Weinfurter, Julius Zeyer a Emanuel z Lešehradu. Zajímal se o východní vědy, okultismus a historii tajných spolků, řádů a společenství. Roku 1904 pod vlivem nenávisti měšťáků a policejního šikanování, zapříčiněného křivým nařčením z bankovního podvodu, a také jeho povídkami plnými ironie, antimilitarismu a tajů-plna, opustil Prahu natrvalo. Po zastávkách ve Vídni, Mnichově a Montreux se usadil a do konce svého života žil ve Starnbergu v Německu.\n\nGustav Meyrink se na rozdíl od řady svých současníků přiklonil ke spisovatelské profesi až v pokročilém věku a částečně z materiální nutnosti. Roku 1902 se prosperující pražský bankéř ocitl ve složité finanční situaci. Třebaže byl zproštěn veškerých pravděpodobně zcela smyšlených obvinění z podvodů a nekalých peněžních machinací, ztratil důvěru svých klientů a musel se poohlédnout po jiném druhu obživy. První úspěchy jeho satirických textů, které zhruba v té době začaly vycházet především v německém týdeníku \"Simplicissimus\", však daly jeho dalšímu životnímu snažení patřičný směr.\n\nJe však chybné tvrdit, jak to v minulosti činili někteří literární vědci, že Meyrink začal psát až během svého věznění na počátku roku 1902, či snad dokonce až po něm. Tomu odporují nejen dochovaná svědectví – třeba to německého spisovatele Oscara A. H. Schmitze, který se s Meyrinkem seznámil roku 1900 během ozdravného pobytu v sanatoriu Bílý jelen (\"Weißer Hirsch\") poblíž Drážďaň –, ale i samotné datum vydání autorova vůbec prvního zveřejněného textu. Povídka \"Der heiße Soldat\" (č. \"Žhavý voják\") totiž vyšla už 8. října 1901 v 29. čísle týdeníku \"Simplicissimus\" a musela tak nutně vzniknout ještě před autorovým zatčením v lednu 1902. Totéž platí i pro další Meyrinkovy rané texty, kupříkladu skicu \"Krank\" publikovanou na počátku roku 1902 v druhém lednovém čísle časopisu \"Die Gesellschaft\" (Společnost) či \"Ohrensausen\", krátký prozaický text, který byl zhruba ve stejné době otištěn v antologii Spolku německých výtvarných umělců v Čechách nazvané \"Die Kralle. Ein Höllen-Adagio\", již k vydání připravili pražští němečtí spisovatelé Oskar Wiener a Paul Leppin.\n\n2. dubna 1902, kdy byl Meyrink z vyšetřovací vazby propuštěn, tak mohl začínající spisovatel vykázat už několik drobných publikací, jejichž počet se měl záhy rozrůst. Jen v časopise \"Simplicissimus\" vyšlo v průběhu roku 1902 osm autorových textů, v následujícím roce pak dalších devět. A právě tyto krátké satirické skici se staly základem Meyrinkových prvních knih. Sbírka \"Der heiße Soldat und andere Geschichten\" (Žhavý voják a další příběhy) vyšla v mnichovském nakladatelství Alberta Langena v květnu roku 1903 a roku 1904 ji následovaly \"Orchideen\" (Orchideje).\n\n\n\nV češtině: Opálové oči, 1917; Šosákův rozhlas, 1928; Netopýři 1930, Černá koule 1967\nNěkteré povídky:\n\n\n\n\n\n\n"}
{"id": "34435", "url": "https://cs.wikipedia.org/wiki?curid=34435", "title": "AWK", "text": "AWK\n\ncodice_1 je univerzální počítačový jazyk, navržený pro zpracovávání textových dat, ať už v podobě textových souborů nebo proudů. Název AWK je odvozen z příjmení svých tvůrců, kterými jsou Alfred V. Aho, Peter J. Weinberger a Brian W. Kernighan.\n\nAWK je příkladem jazyka, který značně využívá řetězcové datové typy, asociativní pole (tj. pole indexovaná řetězcovými klíči) a regulární výrazy. Síla, stručnost a omezení programů v AWK a skriptů v sedu inspirovaly Larryho Walla k vytvoření jazyka Perl.\n\nAWK je jedním z prvních nástrojů v UNIXu verze 7 a popularitu si získal tím, že umožnil přidat aritmetické schopnosti UNIXové rouře. AWK je standardní součástí téměř každého dnešního operačního systému unixového typu. Implementace AWK jsou jako instalovaný software dostupné také pro většinu dalších operačních systémů.\n\nObecně vzato jsou programu awk předány dva druhy dat: příkazový soubor a primární vstupní soubor. Příkazový soubor (kterým může být buď skutečný soubor, nebo jej lze zadat přímo na příkazovém řádku) obsahuje sérii příkazů, které awk říkají, jak má být vstupní soubor zpracován. Primární vstupní soubor je obvykle nějakým způsobem naformátovaný text a může jím být buď existující soubor, nebo jej AWK čte ze standardního vstupu. Typický program v AWK sestává z posloupnosti řádků ve tvaru:\n\n…kde \"vzor\" je regulární výraz a \"akce\" zastupuje příkaz(y). AWK prochází vstupní soubor. Najde-li řádek vyhovující \"vzoru\", provede příkaz(y) uvedené v \"akci\". Dalšími možnostmi jsou:\n\n\nKaždý z těchto zápisů může být v příkazovém souboru použit i víckrát. Řádky jsou v příkazovém souboru zpracovávány postupně, takže existují-li dvě konstrukce BEGIN, provede se nejprve první, poté druhá a pak se teprve provedou ostatní řádky. BEGIN a END \"nemusí\" být umístěny před a za ostatními řádky příkazového souboru.\n\nPříkazy AWK se umisťují namísto \"akce\" v předchozích příkladech. Příkazy AWK zahrnují volání funkcí, přiřazování do proměnných, provádění výpočtů či libovolnou kombinaci z nich. Podporuje mnoho vestavěných funkcí a mnoho dalších je k dispozici v nejrůznějších odrůdách. Některé verze AWK podporují dynamicky linkované knihovny, poskytující mnoho dalších funkcí.\n\nPro stručnost jsou v následujících příkladech vynechány složené závorky ({}).\n\nPříkaz print slouží k vypsání textu. Nejjednodušší formou příkazu je:\n\nToto zapříčiní vypsání zpracovávaného řádku. V AWK jsou řádky rozděleny na jednotlivá pole (sloupce), tyto je možno vypisovat zvlášť:\n\n\nAčkoli tato pole (\"$X\") mohou vypadat jako proměnné (v Perlu označuje symbol $ proměnné), ve skutečnosti se odkazují na pole zpracovávaného řádku. Zvláštním případem je \"$0\" označující celý řádek. Ve skutečnosti jsou příkazy „codice_2“ a „codice_3“ svou funkcí identické.\n\nPříkaz \"print\" může zobrazit také výsledek výpočtů nebo volání funkce:\n\nVýstup lze přesměrovat do souboru:\n\nAWK má interní proměnné, které mají speciální význam:\n\nFS – Field Separator : Oddělovač polí v záznamu (Výchozí je mezera, tabulátor.)\nRS – Record Separator : Oddělovač záznamů (Výchozí je znak nové řádky '\\n'.)\nNF – Number of Fields : Počet polí v aktuálně prováděném záznamu\nNR – Number of Records : Pořadí prováděného záznamu\n\nNázvy proměnných lze sestavit ze znaků [A–Za–z0–9_] s výjimkou klíčových slov jazyka. Operátory + − * / označují (v pořadí) součet, rozdíl, součin a podíl. Pro spojování řetězců se jednoduše umístí dvě proměnné (nebo řetězcové konstanty) vedle sebe, volitelně s mezerou mezi nimi. Řetězcové konstanty jsou ohraničeny uvozovkami. Příkazy nemusí být ukončeny středníky. A konečně, komentáře lze do programu vložit pomocí znaku # na začátku řádku.\n\nPodobně jako v jazyku C je deklarace funkce složena z názvu funkce a jejích argumentů:\n\nFunkci pak lze zavolat následovně:\n\nFunkce může obsahovat lokální proměnné. Jejich názvy jsou pak uvedeny na konci seznamu argumentů, ačkoli jejich hodnoty by měly být při volání funkce vynechány. Konvencí je přidat před lokální proměnné nějaké bílé znaky, aby bylo zřejmé, kde končí parametry a začínají lokální proměnné.\n\nZde je tradiční program Hello world, napsaný v AWK:\n\nNásledující program vypíše všechny řádky delší 80 znaků. Povšimněte si, že výchozí akcí je vypsání aktuálního řádku.\n\nSpočítání slov:\n\nSoučet prvního sloupce ze vstupu:\n\nČetnost výskytu slov (s využitím asociativních polí):\n\nPůvodní jazyk AWK vznikl v roce 1977 a byl distribuován s Unixem verze 7.\n\nV roce 1985 jej začali jeho autoři rozšiřovat, nejvýznamnější změnou bylo přidání uživatelsky definovaných funkcí. Jazyk je popsán v knize \"The AWK Programming Language\", vydané v roce 1988 a jeho implementace byla dostupná v UNIX System V. Aby se zabránilo zmatkům s nekompatibilitou se starší verzí, byla tato verze občas označována jako „new awk“ (nová awk) nebo \"nawk\". Tato implementace byla v roce 1996 uveřejněna pod licencí svobodného software a dodnes je spravována Brianem Kernighanem.\n\nGNU awk, neboli \"gawk\", je další svobodnou implementací. Vznikl před tím, než byla svobodně dostupná originální implementace a dodnes je široce používán.\n\n\"mawk\" je velmi rychlá implementace Mika Brennana, založená na interpretru byte kódu.\n\n\n"}
{"id": "34436", "url": "https://cs.wikipedia.org/wiki?curid=34436", "title": "Chudenínská lípa", "text": "Chudenínská lípa\n\nChudenínská lípa je památný strom ve vsi Chudenín, západně od Nýrska. Lípa malolistá (\"Tilia cordata\") roste na návsi u barokní kapličky, v nadmořské výšce 480 m. Obvod jejího kmene měří 552 cm a koruna stromu dosahuje do výšky 33,5 m (měření 2000). Lípa je chráněna od roku 1978 pro svůj vzrůst, jako krajinná dominanta a součást památky.\n\n"}
{"id": "34437", "url": "https://cs.wikipedia.org/wiki?curid=34437", "title": "Kvášňovická lípa", "text": "Kvášňovická lípa\n\nKvášňovická lípa je památný strom u vsi Kvášňovice, severně od Horažďovic. Dvěstěsedmdesátiletá lípa velkolistá (\"Tilia platyphyllos\") roste při polní cestě z Kvášňovic do Defurových Lažan, v nadmořské výšce 540 m. Obvod jejího kmene měří 383 cm a koruna stromu dosahuje do výšky 23 m (měření 1977). Lípa je chráněna od roku 1978 jako krajinná dominanta.\n\n\n"}
{"id": "34438", "url": "https://cs.wikipedia.org/wiki?curid=34438", "title": "Nehodivská lípa", "text": "Nehodivská lípa\n\nNehodivská lípa je památný strom ve vsi Nehodiv, severovýchodně od Plánice. Lípa velkolistá (\"Tilia platyphyllos\") roste na návsi před čp. 4, v nadmořské výšce 400 m. Obvod kmene stromu měří 331 cm a koruna do výšky 24 m (měření 1977). Lípa je chráněna od roku 1978 jako krajinná dominanta.\n\n"}
{"id": "34444", "url": "https://cs.wikipedia.org/wiki?curid=34444", "title": "Sherman", "text": "Sherman\n\nSherman [\"šermen\"] může být:\n\n\n\n"}
{"id": "34446", "url": "https://cs.wikipedia.org/wiki?curid=34446", "title": "Flavius Rufinus", "text": "Flavius Rufinus\n\nFlavius Rufinus ( Elusa, Akvitánie – 27. listopadu 395 Konstantinopol) byl východořímský státník, v roce 395 fakticky vládnoucí namísto mladého císaře Arcadia.\n\nV roce 379 vstoupil do služeb císaře Theodosia I. a brzy se domohl značného vlivu. V letech 388 až 392 byl \"magistrem officiorum\", od roku 392 konzulem a v letech 392 až 395 \"prefektem pretoria\" Východořímské říše. Když císař Theodosius odtáhl v roce 394 na západ proti uzurpátoru Eugeniovi, zaujal postavení hlavního rádce císaře Arcadia, Theodosiova sedmnáctiletého syna, jenž zůstal v Konstantinopoli. Po Theodosiově smrti v lednu 395, kdy vládu oficiálně převzali Honorius v Západořímské říši a Arcadius ve Východořímské říši, pak určoval hlavní směr východořímské politiky, podobně jako v západní polovině říše Stilicho.\n\nV roce 395 se na Balkáně vzbouřili Vizigóti, usazení zde na základě dohody z roku 382, a pod vedením Alarichovým plenili tamní provincie. Ze žárlivosti vůči Stilichonovi odmítl Rufinus pomoc od západořímské říše, což Alarichovi dovolilo protáhnout Makedonií až do Řecka a vydrancovat zde Attiku i Peloponnés. Rufinus byl rovněž zodpovědný za ostrý kurz vlády vůči pohanům v prvních měsících po Theodosiově smrti.\n\nPolitičtí odpůrci mu zpravidla vytýkali touhu po majetku a mocichtivost (snaha stát se švagrem císaře) a jejich počet ponenáhlu rostl. Byl zabit v Konstantinopoli dne 27. listopadu 395. Jeho vrahy byli spiklenci kolem vojevůdce Gainy, ariána gótského původu. Někdy se soudí, že v pozadí vraždy stál Stilicho.\n\n"}
{"id": "34447", "url": "https://cs.wikipedia.org/wiki?curid=34447", "title": "William Tecumseh Sherman", "text": "William Tecumseh Sherman\n\nGenerál William Tecumseh Sherman (8. února 1820 – 14. února 1891) patřil k nejvýznamnějším velitelům vojsk Severu v americké občanské válce. Zpočátku velel divizi, později armádě.\n\nV letech 1869–1883 byl vrchním velitelem armády Spojených států. Byl po něm pojmenován americký tank M4 Sherman a nejstarší, nejmohutnější a zároveň největší sekvojový strom v kalifornském sequoiském Národním parku (\"Sequoia National Park\").\n\nGeorge N. Barnard (1819-1902) byl americký fotograf známý především svými snímky z americké občanské války. Po vypuknutí války byl Barnard posílán fotografovat na různá místa ve Virginii a okolí města Washingtonu. Obzvláště se zvýšila poptávka po portrétech vojáků, dokumentoval mnoho významných bitev a míst, spolupracoval s Timothy H. O'Sullivanem, Alexandrem Gardnerem a dalšími asistenty slavného fotografa Mathew Bradyho. V roce 1864 spolu s generálem Williamem Tecumsehem Shermanem dokumentoval bitvu za Atlantu a následný pochod k moři. Výsledné snímky publikoval v roce 1866 ve své knize \"Photographic Views of the Sherman Campaign\".\n\n"}
{"id": "34449", "url": "https://cs.wikipedia.org/wiki?curid=34449", "title": "Kondenzační maznice", "text": "Kondenzační maznice\n\nKondenzační maznice je jednoduché pomocné zařízení, zajišťující mazání součástek v prostoru vyplněném horkou párou.\n\nJe tvořena kovovou nádobou, umístěnou vně parního prostoru nad místem mazání. Maznice je k parnímu prostoru připojena krátkou trubicí, která pokračuje uvnitř maznice až k jejímu hornímu okraji. Mezi maznicí a parním prostorem je obvykle uzavírací ventil. Svrchu je maznice hermeticky uzavřena odnímatelným víkem nebo uzávěrem o větším průměru.\n\nPára proniká trubicí až k víku maznice. Zde kondenzuje na vodu. Voda, která je těžší než mazací olej, klesá ke dnu maznice. Svým objemem vytlačuje olej, který přetéká přes okraj trubice a skrz ní stéká do parního prostoru. \n\nProtože pára kondenzuje v maznici relativně pomalu, může maznice po naplnění fungovat několik hodin. Poté je třeba uzavřít přívodní kohout, odmontovat víko maznice, vybrat zkondenzovanou vodu a doplnit místo ní olej.\n\nPro relativně komplikovanou a přitom častou obsluhu byly kondenzační maznice u větších strojů už v 19. století nahrazeny dokonalejším lubrikátorem a především mazacím lisem.\n"}
{"id": "34450", "url": "https://cs.wikipedia.org/wiki?curid=34450", "title": "Bratsk", "text": "Bratsk\n\nBratsk (rusky Братск) je město v Rusku, v jeho sibiřské části v Irkutské oblasti. Leží na řece Angaře a má 259 000 obyvatel.\n\nBratsk založili ruští osadníci již v roce 1631 jako pevnost (Některé dřevěné věže této pevnosti ze 17. století se dochovaly a jsou nyní vystavěny v Moskvě). Po roce 1950 zde vznikla vodní elektrárna (výkon 4 500 MW), díky níž se město rozrostlo do dnešní podoby. V roce 1955 získal status města.\n\nVe městě se nachází továrny na zpracování dřeva a hliníku, napájí je už zmíněná hydroelektrárna.\n\nBratsk disponuje letištěm, je také napojen na Bajkalsko - Amurskou magistrálu (BAM).\n\n"}
{"id": "34451", "url": "https://cs.wikipedia.org/wiki?curid=34451", "title": "Vysavač", "text": "Vysavač\n\nVysavač je zařízení, které používá vzduchové čerpadlo pro vytvoření podtlaku pro vysávání vzduchu, jehož prouděním pak dochází k odsávání nečistot a prachu. V domácnostech se vysávání provádí nejčastěji na podlaze pokryté kobercem. Nečistoty jsou z nasátého vzduchu oddělovány filtrem či odstředivkou. Některé vysavače umí vysávat i vodu.\n\nVysavač bývá označován také jako lux, jde o eponymní název pocházející od švédské firmy AB Lux, která byla později přejmenována na Electrolux.\n\nVysavače mají různá dělení.\npodle typu konstrukce:\npodle typu použití:\npodle typu sání:\n\nMezi parametry patří elektrický příkon a sací výkon udávané ve wattech (či voltampérech). Sací výkon bývá třetinový a odpovídá energetické účinnosti vysavače. Sací výkon je součinem podtlaku (v pascalech) a objemu proteklým za čas (v metrech krychlových za sekundu). Dalším parametrem je například hlučnost udávaná v decibelech čí účinnost filtrace.\n\nVodní vysavač s rotačním separátorem má odlišnou konstrukci od všech ostatních vysavačů. Zabudovaný rotační separátor se otáčí rychlostí okolo 25 000 otáček za minutu a odděluje - odráží částice prachu z proudu vzduchu a zapírá je do vodní lázně. Tyto nečistoty se neskladují ve vysavači, ale jsou po skončení úklidu okamžitě z přístroje vylity.\nVýhody :\n\nNevýhody:\n\nCentrální vysavač je zařízení původně určené pro usnadnění vysávání. Soustava centrálního vysavače se skládá z centrálního vysávacího agregátu, zásobníku na nečistoty, zabudovaného potrubí se zásuvkami a vysávací hadicí.\n\nCentrální vysavačový agregát je umístěn typicky v některé z technických místností domu (sklep, garáž) a po celém domě je rozvedena síť potrubí ústícího do vysavačových zásuvek. Spolu s agregátem je umístěn také zásobník na nečistoty s filtrací. Místnost ve které je zařízení instalováno by měla být odvětrávána, aby nedocházelo k nerovnováhám tlaku.\n\nZásuvky centrálního vysavače se rozmisťují po domě tak, aby vysávací hadice mohla dosáhnout do všech míst. Často se zásuvky umisťují pouze na jednom místě ve střední části patra, ve velkých domech mohou být umístěny také v jednotlivých pokojích. Vysavačové zásuvky tvarem a velikostí připomínají běžné elektrické zásuvky a mohou s nimi být umístěny společně v rámečku.\n\nOvládání centrálního vysavače je řešeno elektrickým obvodem s bezpečným napětím. Ústí hadice je opatřeno kovovým kroužkem, který propojí kontakty v zásuvce a přes relé zapne vysávací jednotku. Spínač může být umístěn také přímo v držadle vysávací hadice, pak není ústí hadice opatřeno zkratovacím kroužkem. Další možností sepnutí ovládacího obvodu je sepnutím mikrospínače ve vysavačové zásuvce pouhým odklopením víčka pro zasunutí hadice. Existuje také možnost ovládat celý systém dálkovým ovládáním.\n\nHlavní částí celého systému centrálního vysavače je sací jednotka s odlučovačem prachu, která je umístěna v suterénu domu, garáži, ve skladu nebo jiné technické místnosti. K sacímu vstupu centrálního vysavače - jednotky je připojen potrubní systém, který je důmyslně rozveden tak, aby bylo vysávání pohodlné. Potrubní systém je ukončen ve speciálních zásuvkách, jejichž počet a umístění se vždy řídí dispozičním řešením dané nemovitosti (z jedné zásuvky se doporučuje vysávat maximálně 65 m²). Je nutno podotknout, že na jednotce centrálního vysavače je i výfukové potrubí, kterým se odvádí přefiltrovaný vzduch ven z budovy. V praxi to znamená, že pomocí hadice centrálního vysavače vysáváte prach a jiné nečistoty, které jdou přes potrubní systém do centrálního vysavače - jednotky, v jednotce se nečistoty a prach odloučí díky cyklónovému efektu a přes speciální filtr (filtr vyžaduje minimální údržbu a jeho životnost dosahuje až pěti let) odchází přefiltrovaný vzduch mimo vysávaný objekt. Díky této účinnosti klesá výrazně prašnost ve vysávaném objektu proto, že se zpátky nedostává přefiltrovaný vzduch a nerozviřuje prach tak, jak je tomu u klasických vysavačů.\n\nV zásuvkách jsou kontakty nízkonapěťového ovládání (například 24 V), které jsou propojeny s ovládacím modulem centrálního vysavače. Ve chvíli, kdy do zásuvky zasunete hadici, sepne se kontakt.\n\nHadice bez ovládání – fungují tak, že centrální vysavač sepne systém ihned po zasunutí do zásuvky centrálního vysávání. Průměr hadice je 32–40 mm. Délka hadic muže být přibližně 7 až 10 metrů.\n\nHadice s ovládáním – fungují tak, že systém centrálního vysávání nesepne ihned po zasunutí hadice do zásuvky, ale až v momentě, kdy se zapne vypínač na rukojeti hadice. Hadice jsou pružné s posuvným vypínačem, s otočnou ergonomickou nárazuvzdornou rukojetí a vnitřní průměr hadice je 32–35 mm. Délka hadic s ovládáním může být přibližně 7 až 10 metrů.\n\nNejnovější počin v oblasti manipulace s vysavačovou hadicí je tzv. hadice ve zdi. Po otevření vysavačové zásuvky vytáhneme z potrubního rozvodu hadici, vysajeme požadovanou plochu a hadici pomocí podtlaku opět nasajeme zpět do potrubí, potažmo zásuvky. Výhodou je, že nemusíte nosit vlastní hadici od zásuvce k zásuvce.\nNevýhodou je nutnost složitěji a obsáhleji vedeného rozvodu a cena.\n\nK centrálním vysavačům se dá koupit celá řada příslušenství – různé hubice a nástavce na vysávání koberců, podlah, separátory, teleskopické trubky, věšáky na hadice, sady příslušenství, sady na vysávaní PC atd.\n\nZajímavý doplněk centrálního vysavače je takzvaná štěrbinová zásuvka VAC PAN. Jedná se o speciální zásuvku centrálního vysavače, která se instaluje do soklíku kuchyňské linky a pomocí ní se vysávají nečistoty z okolí kuchyňské linky.\n\nCentrální vysavače mají velmi bohatou historii. Jejich vznik se datuje na pozdní 19. století. Tenkrát však byla cena přístroje dosti vysoká, proto jej vlastnilo jen několik domácností v USA. Centrální vysavač se skládal z měchu, uloženém v garáži, či ve sklepě, na němž byly napojené měděné trubky, jejichž konce se rozváděly na několik míst v domácnosti.\n\nPřelom 19. a 20. století přál, díky výkonu a malé velikosti, přenosným elektrickým vysavačům. Zatímco v tomto období zažívaly centrální vysavače úpadek, v 60. letech 20. století bylo již vše jinak a to díky vynálezu polyvinylchloridu, jenž umožnil výrobu levnějších a snadněji instalovatelných systémů.\n\nRozmach popularity centrálních vysavačů nastal v 90. letech minulého století a to díky těmto výhodám:\n\nCentrální vysavače jsou určeny na provoz do:\n\nRobotický vysavač je plně automatický domácí vysavač, který za pomocí podtlaku odstraňuje nečistotu z podlahových krytin. Na rozdíl od klasického vysavače však pracuje samostatně na základě předem zadaného algoritmu. Díky tomu nevyžaduje lidskou asistenci a řadí se tak mezi domácí autonomní roboty.\n\nRobotický vysavač má tvar disku s průměrem od 30 cm. Jeho hmotnost se pohybuje kolem tří kilogramů a objem sběrného koše na nečistoty bývá kolem 0,35 litrů.\n\nRobotický vysavač je poháněn akumulátorovým zdrojem. Na základě senzorů zmapuje celý prostor, vyčistí jej a následně se vrátí na výchozí nabíjecí centrálu. Často bývají robotické vysavače opatřeny i celou řadou dalších zařízení, jako jsou časovače nebo antialergické UV lampy, která ničí roztoče a choroboplodné zárodky.\n\nPrvní robotické vysavače se objevily v polovině devadesátých let 20. století. Prvním sériově vyráběným zařízením tohoto typu byl Trilobite od společnosti Electrolux.\n\nSpeciální typy vysavačů se používají pro očistu a údržbu motorových vozidel. Jednak se může jednat o malé přenosné vysavače připojitelné na autobaterii vozidla. Dále se můžeme setkat u některých benzínových čerpacích stanic s velkými stacionárními vysavači, jež obvykle fungují několik minut po vhození mince příslušné hodnoty.\n\nPo mnoho let se šíří mýtus o elektrickém příkonu vysavače a mnoho lidí stále vybírá model podle elektrického příkonu. To, že sací výkon udává hodnota elektrického příkonu, není pravda. Výrobci pokročili v konstrukci vysavačů a zavedli mnoho inovací. Díky tomu dnes o sacím výkonu vysavače rozhoduje především jeho konstrukce. Proto nevybírejte vysavač podle elektrického příkonu, ale podle sacího výkonu. Hodnota elektrického příkonu pouze udává elektrickou spotřebu vysavače. Vybírejte vysavač s nižším elektrickým příkonem a lepší konstrukcí, ušetříte tím peníze za elektřinu. V tomto vám pomůže energetický štítek, jehož používání díky regulaci zavedla Evropská Unie.\n\nTaké díky tomuto mýtu se šířily informace o tom, že Evropská Unie zakázala výkonné vysavače. Od 1. září 2017 vstoupila v platnost regulace Evropská Unie, která zakázala vysavače s příkonem vyšším než 900 wattů. Díky mýtu o příkonu se šířily nepravdivé zprávy o tom, že Evropská Unie zakazuje výkonné vysavače. Tato regulace byla zavedena za účelem snížení energetické náročnosti vysavačů, protože mnoho výrobců zneužívalo mýtus o příkonu a zákazníci si tak zcela iracionálně kupovali vysavače s vysokou spotřebou elektřiny. Toto opatření si klade za cíl snížit elektrickou spotřebu až o 30 % v celé Evropské Unii.\n\n\n"}
{"id": "34452", "url": "https://cs.wikipedia.org/wiki?curid=34452", "title": "MW", "text": "MW\n\nSpojení písmen M a W může mít různé významy:\n\n\n\n\n"}
{"id": "34454", "url": "https://cs.wikipedia.org/wiki?curid=34454", "title": "Metković", "text": "Metković\n\nMetković je město v Chorvatsku, v Dubrovincko-neretvanské župě. Nachází se na jihu země, nedaleko moře na břehu řeky Neretvy. Žije zde 13 873 obyvatel, z nichž je 96,42 % Chorvatů.\n\nPrvní zmínka o Metkovići je z roku 1422, v té době to bylo malé zemědělské město. Až do 19. století jím zůstalo; poté za rakouské vlády došlo k zavedení pošty a vzniku školy. Díky svojí blízkosti k Osmanské říši také bohatlo z obchodu.\n\nRoku 1914 v Metkovići přestupoval František Ferdinand d'Este při své cestě do Sarajeva z jachty Dalmat plující proti proudu Neretvy na železnici. Po stejné trase byly po atentátu dopraveny ostatky zavražděných manželů zpět do Rakouska.\n\n"}
{"id": "34455", "url": "https://cs.wikipedia.org/wiki?curid=34455", "title": "Vysoká Libyně", "text": "Vysoká Libyně\n\nVysoká Libyně (něm. ) je vesnice v severní části okresu Plzeň-sever, pět kilometrů severně od Kralovic. V obci žije obyvatel, její katastrální území je 1285,54 ha a PSČ všech adres je 331 41.\n\nVes leží na náhorní rovině v nadmořské výšce okolo 560 m a je z větší části obklopena borovými lesy. Obec je součástí Mikroregionu Kralovicko.\n\nVes je písemně poprvé zmiňována v roce 1180 pod původním názvem \"Lubyně,\" když pán na zdejší tvrzi Přemysl de Lubyn společně s Dětlebem z Potvorova a Vitoněm z Kopidla uzavřel smlouvu o prodeji vsi Vlčkov (u dnešních Koryt) plaskému klášteru.\n\nPozději se ves dostala do majetku pánů z Gutštejna, kteří před rokem 1376 dali postavit jednolodní kostel sv. Blažeje. Roku 1509 prodali Gutštejnové Libyni spolu s okolními vesnicemi Kolovratům z Krakovce. Během následujících let se ves dostala do držení pánů Vchynských, Mitrovských, pánů z Michalovci a znovu Kolovratů.\n\nRoku 1634 přepadlo Vysokou Libyni vojsko, zbyl po nich vypálený velkostatek a pivovar. Další agresor třicetileté války, švédský generál Hans Christoff Königsmarck, přepadl roku 1648 Libyni a žádal výkupné. Vesničané dali dohromady pouhých 30 tolarů. Po válce zbylo ve vsi 15 sedláků a 4 domkaři.\n\nRoku 1659 zdědil Vysokou Libyni Krištof Jaroslav Kolovrat a nechal znovu postavit zámek. Krom toho je v majetku téhož roku uváděn poplužní dvůr, pivovar, sladovna, sýpka, cihelna a ovčín. Německá výchova synů K. J. Kolovrata vedla později k zakořenění německého jazyka ve vsi.\n\nV roce 1680 se někteří sedláci připojili k selskému povstání proti plaskému panství, hrabě Kolovrat však povolal vojsko a rebelii potlačil.\n\nPoslední z Kolovratů prodal statek roku 1700 Karlu Marxu Příchovskému, krajskému hejtmanu v Žatci. Za doby Příchovských ve vsi přibyly barokní sochy sv. Floriána, sv. Vavřince a sv. Jana Nepomuckého. Okolo roku 1730 je prvně zmiňován dnešní název \"Vysoká Libyně\". Roku 1731 prodávají Příchovští Libyni Olivierovi z Wallisu, irskému vojáku ve službách císaře. Po roce 1750 se na panství usazovali němečtí osadníci a Židé.\n\nKe konci 19. století koupil panství Anton Kreissl a roku 1898 rodina obchodníků Dreherů. V roce 1927 byla ve vsi otevřena mateřská škola. Za druhé světové války Vysokou Libyní procházela hranice mezi Protektorátem a Sudety.\n\nNejvýznamnější památkou je farní kostel svatého Blažeje raně feudálního původu z roku 1360 stojící na návsi. Jednolodní gotický kostel s gotickým portálem k jihu má věž s mansardovou jehlancovou střechou na západní straně a pětiboký uzavřený presbytář. V interiérech dochovány fresky.\n\nV rozích a středu návsi stojí tři barokní sochy na vysokých hranolových podstavcích z počátku 18. století:\n\nPamátkově cenná je i budova bývalé fary s klasicistní fasádou z počátku 19. století. Jednopatrová obdélná budova zámku, která stála v blízkosti kostela, byla zbořena roku 1988. Historii připomíná také kamenný křížek postavený manželi Voitovými na památku svého syna, který padl roku 1866 u Hradce Králové. Nedaleko vsi je v polích i malá zvonička. U vchodu na hřbitov rostou dvě stoosmdesátileté lípy.\n\nVes má charakter zemědělského sídla, většina obyvatel ostatně pracuje v zemědělství. Od roku 1904 ve vsi působí sbor dobrovolných hasičů, dále také místní tělovýchovná jednota Sokol s fotbalovým oddílem (založen 1948) a dvěma oddíly stolního tenisu (založeny 1988).\n\nV roce 2001 získala obec ocenění \"Modrá stuha za výrazný společenský život\" v regionální soutěži \"Vesnice roku\" Plzeňského kraje.\n\nNa severu Libyně sousedí s Podbořánkami a Žďárem, na jihovýchodě s hospodářským dvorem Hubenov a Kralovicemi a na západě s Bílovem. Na sever od vsi začíná přírodní park Jesenicko. Na jihu pramení Kralovický potok, na východě je na Hradeckém potoce rybník Chobot s chatařskou osadou.\n\n\n"}
{"id": "34456", "url": "https://cs.wikipedia.org/wiki?curid=34456", "title": "Svážný pahrbek", "text": "Svážný pahrbek\n\nSvážný pahrbek nebo spádoviště je na železnici obvyklá součást seřaďovacího nádraží. Jedná se o úsek koleje, který je o několik desítek centimetrů vyvýšen oproti okolním. Slouží pro gravitační posun.\n\nPrincip svážného pahrbku je jednoduchý:\n\nLokomotiva pomalu sune na pahrbek řadu odbrzděných vozů, mezi kterými jsou povolené šroubovky. Před vrcholem pahrbku jsou vozy vlastní tíhou stlačeny, takže posunovač stojící vedle vozů šroubovky rozvěsí na potřebných místech dřevěnou tyčí. Po překonání vrcholu pahrbku jednotlivé vozy nebo skupiny vozů (tzv. odvěsy) vlastní tíhou postupně sjíždějí (vozy jsou spouštěny) po jeho opačné straně přes soustavu výhybek na příslušné směrové koleje. Ihned po projetí daného odvěsu výhybkami jsou výhybky přestaveny do požadované polohy pro jízdu dalšího odvěsu. Rychlost pohybu odvěsů bývá ještě regulována kolejovou brzdou; zastavují se pomocí zarážek nebo nárazem do již zastavených vozů.\n\nProvoz lokomotivy u pahrbku řídí speciální spádovištní návěstidlo. \n\nSvážný pahrbek se nachází na všech seřaďovacích nádražích (např. Nymburk seřaďovací nádraží, Most nové nádraží, Ostrava levé a pravé nádraží, Česká Třebová a další) i na ostatních nádražích, kde je to pro velký počet rozposunovaných vozů účelné (např. Kralupy nad Vltavou, Praha-Libeň, Pardubice).\n"}
{"id": "34460", "url": "https://cs.wikipedia.org/wiki?curid=34460", "title": "Horní Stropnice", "text": "Horní Stropnice\n\nObec Horní Stropnice (do roku 1950 jen \"Stropnice\", něm. \"Strobnitz\") se nachází asi 12 km jihovýchodně od města Trhové Sviny v okrese České Budějovice. Žije zde obyvatel. Nedaleko se nachází hraniční přechod Šejby-Harbach pro pěší a cyklisty. V obci je koupaliště, možnosti rybolovu, ubytování a v zimních měsících lyžování.\n\nObec Horní Stropnice bývala původně malou osadou nacházející se na okraji neosídleného pohraničního hvozdu, v území, které věnoval roku 1185 český kníže Bedřich jako léno Hadmarovi z Kuenringu.\n\nSamotná Stropnice vznikla někdy koncem 12. století, v roce 1259 vlastnil její jednu polovinu Vok I. z Rožmberka, druhá část patřila Albertovi z Boršova, jenž se později psal ze Stropnice. Právě v této druhé části vsi stávala až do 15. století tvrz. Jeden díl osady získal následně dědictvím nebo koupí Smil z Hradů a roku 1300 jej prodal vyšebrodskému klášteru. Během první poloviny 14. století byly obě části vsi spojeny, Stropnice se stala městečkem a obdržela vlastní znak.\n\nV roce 1359 ji celou drželi Rožmberkové. Roku 1486 podlehla značná část městečka zkáze při požáru. Po smrti Petra Voka z Rožmberka (1611) zdědili Stropnici společně s novohradským panstvím Švamberkové a v rámci pobělohorských konfiskací přešla roku 1620 do vlastnictví císařského generála Karla Bonaventury Buquoye.\n\nZdejší řemeslníci obdrželi v roce 1608 rozsáhlá privilegia, později potvrzená Buquoyem. Dobře se tu dařilo tkalcovství, v místě působil až do roku 1895 vlastní pivovar. Po zániku feudálního zřízení se Horní Stropnice stala roku 1849 samostatnou obcí.\n\nCo se týče jejího hospodářského rozmachu, doplatila především na značnou vzdálenost od železnice; zamýšlená trať přímo přes městečko zůstala pouze v projektu. Přesto se z Horní Stropnice stalo centrum podhůří Novohradských hor, vzniklo zde muzeum, spořitelna, pošta, strojní pletárna, sodovkárna, elektrárna, cihelna, pila, cementárna a dařilo se spolkovému životu. Od roku 1888 pracovala zdejší důležitá továrna na výrobu zemědělských strojů. Ačkoli jisté přerušení čilého života městečka přinesl odsun německého obyvatelstva provedený po druhé světové válce, dokázala si Horní Stropnice udržet postavení střediska celé přilehlé oblasti a zůstala výchozím bodem na cestě do Novohradských hor.\n\nK obci Horní Stropnice patří ještě osady Bedřichov, Dlouhá Stropnice, Dobrá Voda, Hojná Voda, Humenice, Chlupatá Ves, Konratice, Meziluží, Olbramov, Paseky, Rychnov u Nových Hradů, Staré Hutě, Svébohy, Světví a Šejby. Další místní části jsou zaniklé původní vsi Hlinov, Krčín, Střeziměřice, Vesce a Vyhlídky.\n\nObec se člení na dvanáct katastrálních území:\n\n\n"}
{"id": "34461", "url": "https://cs.wikipedia.org/wiki?curid=34461", "title": "Sklonovník", "text": "Sklonovník\n\nSklonovník nebo též skloník je železniční traťová značka, která udává podélný sklon (stoupání nebo klesání) následujícího úseku trati. Sklonovníky byly velmi důležité zvláště v období parní trakce, protože umožňovaly přepočítat údaje kotlových stavoznaků na skutečnou úroveň hladiny vody v kotli. I dnes podle nich strojvedoucí reguluje tažnou či brzdnou sílu lokomotivy a vlaku. \n\nNa většině železničních tratí v České republice (celostátní dráha, regionální dráhy, pražské metro atd.) se jako sklonovník používá černá obdélníková značka, v níž je bílé pole tvaru obdélníka (pro úsek bez podélného sklonu) nebo šipky směrem nahoru (pro stoupání) či dolů (klesání). Uvnitř bílého pole je černé číslo, které udává, pro kolik metrů následující trati skloník platí, a červené číslo, udávající sklon úseku v promilích. \n\nDříve se na tratích v českých zemích užívaly také skloníky ve tvaru šipek s dvojicí čísel. Poloha šipky (vodorovná, šikmo vzhůru, šikmo dolů) opět udávala sklon trati.\n\nZásady pro používání sklonovníků a jejich podoba jsou obvykle stanoveny provozním předpisem provozovatele dráhy. Na tramvajových, trolejbusových a lanových drahách se obvykle sklonovníky nepoužívají. Na důlních a průmyslových drahách záleží na předpisech provozovatele. \n\nNa tratích provozovaných Správou železnic platí ustanovení předpisu SŽDC (ČD) D1, jehož znění bylo převzato od Českých drah a dále novelizováno. Předpis zjednodušuje obsah a umisťování sklonovníků oproti minulosti: údaj o sklonu se zaokrouhluje nahoru na násobky 5 promile, přičemž sklony do 5 promile včetně se nenávěstí. Nejnižší uváděný údaj o sklonu je tedy 10 promile. Aplikace předpisu tedy vede ke snížení počtu sklonovníků, které již nejsou umisťovány ke každému zlomu nivelety. Dřívější verze předpisu obsahovala posloupnost údajů 2,5 – 5 – 10 atd., přičemž údaj 2,5 měl být používán jen ve stanicích; reálně se s ním však setkáváme i na širé trati.\n"}
{"id": "34463", "url": "https://cs.wikipedia.org/wiki?curid=34463", "title": "Seznam zámků na Loiře", "text": "Seznam zámků na Loiře\n\nToto je seznam zámků nacházejících se v povodí francouzské řeky Loiry.\n\n"}
{"id": "34464", "url": "https://cs.wikipedia.org/wiki?curid=34464", "title": "Traťová značka", "text": "Traťová značka\n\nTraťová značka je termín užívaný v legislativě pro značky související se stavebně-technickou správou trati (například kilometrovníky a mezníky). Traťové značky jsou v Česku zmíněny v § 20, 37 a 59 vyhlášky č. 177/1995 Sb., kterou se vydává Stavební a technický řád drah.\n\nNeoficiálně se toto označení někdy používá i pro neproměnné traťové návěstidlo, které je drážní obdobou silniční dopravní značky, informuje o vlastnostech trati a přikazuje způsob jízdy. Základní návěsti a návěstidla stanoví v České republice příloha č. 1 vyhlášky č. 173/1995 Sb., kterou se vydává Dopravní řád drah. Provozovatel dráhy může stanovit i další návěsti. \n\nTraťové značky, které nejsou návěstidly, jsou stanoveny v § 20, 37 a 59 vyhlášky č. 177/1995 Sb., kterou se vydává Stavební a technický řád drah. Traťové značky se umisťují zejména na železničních drahách včetně metra a na úsecích tramvajových drah na samostatném zemním tělese. Podoba těchto značek není obecně závaznými předpisy přímo předepsána, může si ji určit provozovatel dráhy nebo může být dána technickými normami.\n\n\n\n\n"}
{"id": "34465", "url": "https://cs.wikipedia.org/wiki?curid=34465", "title": "Rustavi", "text": "Rustavi\n\nRustavi ( ) je město v Gruzii, leží v provincii Kartli 25 km jihovýchodně od Tbilisi, na řece Kura. Má okolo 100 000 obyvatel.\n\nMěsto je relativně nové, založeno bylo roku 1948 jako město pro dělníky z nedalekého metalurgického závodu, zpracovávajícího ázerbájdžánské železo a mangan. Jeho název pochází ze jména historického města, které bylo na začátku 15. století vypleněno Mongoly. Výroba plastů, oceli a dalších výrobků z kovů však ustala po pádu Sovětského svazu, závody se nedokázaly přizpůsobit novým podmínkám tržního hospodářství. Dnes je zde 65% nezaměstnanost – fungují pouze 3 podniky a narostla s nezaměstnaností spojená kriminalita. Oproti roku 1990 zde žije o třetinu lidí méně.\n\n\n"}
{"id": "34468", "url": "https://cs.wikipedia.org/wiki?curid=34468", "title": "Loket (rozcestník)", "text": "Loket (rozcestník)\n\nLoket může být:\n\n"}
{"id": "34469", "url": "https://cs.wikipedia.org/wiki?curid=34469", "title": "Pavučinec plyšový", "text": "Pavučinec plyšový\n\nPavučinec plyšový (\"Cortinarius orellanus\") je jedna z nejzákeřnějších a nejnebezpečnějších hub.\n\nAč je ve starých houbařských atlasech veden jako jedlý, je ve skutečnosti smrtelně jedovatý. Otravy jím způsobené mají totiž extrémně dlouhou inkubační dobu, což dlouhou dobu vědcům zakrývalo souvislost mezi jeho konzumací a následnými obtížemi, takže byl až do roku 1958 považován za neškodnou houbu.\n\n\nOranžově hnědý až hnědý klobouk má průměr 3 až 8 cm, je sametově plstnatý nebo šupinkatý, zprvu kulovitý, později plochý s vyčnívajícím tupým hrbolem uprostřed, mnohdy nepravidelně zprohýbaný.\n\nLupeny mladých plodnic jsou šafránově žluté, vcelku řídké a ve stáří tmavnou do rezavě hnědooranžové barvy.\n\nTřeň dorůstá délky 3 až 7, výjimečně až 10 cm a průměru od 1 do 2 cm. Je téměř válcovitý, dole se zužující, hladký, lesklý, plný, vláknitý a pevný, žlutavý, světle okrový až žlutohnědý dole srůstá s třeni dalších plodnic.\nDužina je ve třeni žlutavá, v klobouku až rezavě načervenalá.\n\nVýtrusy jsou elipsovité 8,5–12 × 5,5–7 µm, žluté. Výtrusný prach má rezavě hnědou barvu.\n\nRoste v listnatých lesích, zejména pod duby, buky a habry, od července do října. V České republice se vyskytuje poměrně řídce, častější výskyt je v severnějších oblastech Evropy, např. v Polsku a v severním Německu. Je uveden v Červeném seznamu hub České republiky jako ohrožený druh .\n\n\nPříčinou otrav je pyridinový alkaloid orellanin. Otrava je velice zákeřná, neboť se její příznaky objevují nejdříve za 2 dny (a nejpozději za tři týdny) po požití. Pro dlouhou inkubační dobu mnohdy není onemocnění spojováno s konzumací hub. Obecně lze říci, že děti jsou mnohem citlivější, příznaky se u nich objevují v řádu dní a v případě, že obdržely smrtelnou dávku, velice rychle umírají, zatímco u dospělých se příznaky objeví později a mohou bojovat se smrtí týdny až měsíce.\n\nProjevem otravy jsou nejprve poruchy trávení (průjmy a zvracení), které však mohou chybět, zejména pokud byla houba konzumována vícekrát po menších dávkách, později poruchy močení, obvykle v podobě nejprve nadměrného močení, jehož míra plynule klesá k močení naopak nedostatečnému. Vleklá destrukce ledvin těžko rozložitelnými toxiny může nakonec vést až k úplnému zastavení jejich funkce a tudíž k úplné zástavě močení, poškozena mohou být též játra. Otrava často končí smrtí nebo trvalým poškozením ledvin, které vyžaduje pravidelnou dialýzu nebo transplantaci.\n\nV literatuře je popsán případ masové otravy pavučincem plyšovým v Polsku v roce 1952, která postihla 102 osob, z nichž 11 zemřelo. Podobně nebezpečné jsou i další pavučince, např. severněji rostoucí pavučinec výjimečný (\"Cortinarius rubellus\").\n\nV Česku se vzhledem ke vzácnosti výskytu této houby případy otrav prakticky nevyskytují, první byla zaznamenána v roce 1977, kdy zemřela dvouletá holčička, která opakovaně snědla polévku z pavučince plyšového. Jejího otce se s obtížemi podařilo zachránit.\n\nNěkteří odborníci však tvrdí, že nějaké otravy se přece jen vyskytovat mohou a že zdánlivá absence případů je způsobena tím, že se otrava těžko diagnostikuje a prokazuje (vlastně to nedělá žádná česká laboratoř) a že tedy otravy jsou zařazeny k nespecifikovaným selháním ledvin. V Polsku, kde je výskyt pavučince plyšového podstatně častější a kde mají odborníky na tyto otravy, jsou registrovány desítky případů ročně.\n\nJe zde riziko záměny s jedlými zástupci rodu pavučinec, jejichž sběr se laikům nedoporučuje.\n\nNěkteří mykologové rozdělují velmi obsáhlý rod \"Cortinarius\" (pavučinec) na více menších rodů. V takovém případě je tato houba řazena do rodu \"Dermocybe\" (kožnatka, viz synonyma). Většina mykologů se však přiklání k názoru, že se jedná pouze o podrody.\n\n\n"}
{"id": "34470", "url": "https://cs.wikipedia.org/wiki?curid=34470", "title": "Maznice", "text": "Maznice\n\nMaznice je nádoba na olej nebo jiný mazací tuk, která zajišťuje mazání stroje, jehož je součástí.\n\nNa mazání mazacím tukem se často používá tzv. Staufferova maznice lidově zvaná „štauferka“.\n\nMaznice mohou mít různou konstrukci. Nejjednodušším případem je nádoba, z níž olej přímo stéká na mazaný mechanismus.\n\nDalší konstrukcí je maznice umístěná pod nebo i nad mazaným mechanismem, z níž je olej dopravován vzlínáním pomocí ponořeného knotu (knotové mazání)\n\nPro mazání parních mechanismů slouží kondenzační maznice.\n\nJako maznice se také označuje přenosná nádoba s mazivem, které se z ní tlakem pístu vytlačuje. Této maznici se také říka „mazací lis“.\nSoučástka do níž je na povrchu zařízení vyveden přívod maziva se nazývá maznička (také „mazací víčko“, „mazací klobouček“, „mazací zátka“).\n"}
{"id": "34471", "url": "https://cs.wikipedia.org/wiki?curid=34471", "title": "Retroaktivita", "text": "Retroaktivita\n\nRetroaktivita je zpětná účinnost (popřípadě zpětná působnost) právního předpisu tedy, kdy tento právní předpis působí i zpětně do doby před svou platností. Obecně je tato pravá retroaktivita pokládána za nepřípustnou legislativní techniku, neboť je v rozporu s požadavkem legitimního očekávání a právní jistoty. Naopak použití \"nepravé retroaktivity\" se obecně připouští. \n\nZásada \"lex retro non agit\", zákon nepůsobí zpětně, byla známá již v římském právu. Znamená, že v určité době působí jen to právo, které je v dané době kodifikováno, s nímž se každý může seznámit a které je účinné. Právní normy, které vzniknou až v budoucnu, jsou proto z platného práva vyloučeny. \n\nNa právní skutečnosti, které se staly v minulosti, se použije pozdější právní předpis. Z důvodu toho, že adresáti pozdější právní normy v tehdejší době nemohli tuto pozdější právní úpravu předpokládat a nemohli se jí tak řídit, je tato pravá retroaktivita obecně zakázána. U některých právních jednání, typicky ve smluvním právu, jde tento požadavek ještě dál a stanoví, že se na hmotněprávní vztahy použije objektivní právo platné v době jejich vzniku. To dává smluvním stranám jistotu, že ani budoucí změny zákonů neovlivní to, na čem se původně dohodly. Podobným institutem je dědečkovská klauzule, která zákaz retroaktivity rozšiřuje.\n\nZvláštní zákaz retroaktivity platí v trestním právu. Určitý skutek může být trestným činem pouze tehdy, je-li trestný podle zákona účinného v době spáchání a zároveň takovým zůstane až do právní moci odsuzujícího rozsudku. Z tohoto pravidla mimo jiné vyplývá, že jednou amnestované trestné činy jsou navždy vyloučeny z trestního postihu (tzn. zákon o amnestii nelze derogovat). \n\nJiž u trestního práva ale existuje výjimka, prolamující obecný zákaz retroaktivity, zakotvená v českém právu už v čl. 40 odst. 6 Listiny základních práv a svobod, která stanoví, že pozdější trestní zákon se použije vždy, pokud to bude pro pachatele příznivější.\n\nRetroaktivní působení zákona právní teorie také výslovně připouští v případě, že v určitém období neplatily zásady právního státu (typicky v diktatuře) a bylo by proto v rozporu s požadavkem spravedlnosti, kdyby nemohli být uzurpátoři potrestáni jen proto, že uzákonili takový právní řád, který jejich zločiny legalizoval. Takto byly právní vztahy uspořádány např. po roce 1945 (dekret prezidenta republiky č. 5/1945 Sb.).\n\nNaopak po roce 1989 zvolil československý parlament odlišný přístup a jak zákon o době nesvobody (č. 480/1991 Sb.), tak zákon o protiprávnosti komunistického režimu (č. 198/1993 Sb.) se omezily pouze na proklamace, aniž by měly podstatnější hmotněprávní důsledky. Výhrada proti retroaktivní aplikaci nových zákonů (a zejména pak nově definovaného zločinu spočívajícího v přípravě útočné války) jsou také obsahem námitek proti průběhu Norimberského procesu.\n\nNejde o zpětnou účinnost v pravém slova smyslu a souvisí s ochranou již nabytých subjektivních práv. Právní vztahy vzniklé před účinností nového právního předpisu se sice řídí původní právní úpravou, jejich změny a nově vzniklé skutečnosti, práva a povinnosti se však již posuzují podle úpravy nové. Tato nová právní úprava tak působí pouze do budoucnosti (\"pro futuro\"), ačkoli reguluje dříve vzniklé vztahy. Jde o důsledek toho, že rozsah subjektivních práv a povinností by měl být vždy v zásadě stejný pro všechny právní subjekty a měl by odpovídat aktuálnímu stavu právního řádu.\n\nNapříklad sjedná-li zaměstnavatel se zaměstnancem pracovní smlouvu a v jejím průběhu poklesne sjednaná mzda pod vyhlášenou minimální mzdu, musí zaměstnavatel mzdu zvýšit. \n\n"}
{"id": "34476", "url": "https://cs.wikipedia.org/wiki?curid=34476", "title": "Winamp", "text": "Winamp\n\nWinamp je program sloužící k přehrávání audio souborů. Byl vyvinut společností Nullsoft, první verzi vytvořil Justin Frankel v roce 1997.\n\nV roce 1996 začal programátor Justin Frankel tvořit hudební přehrávač pro systém Windows 95 / Windows NT 4.0, který by překonal všechny soupeře a přinesl sjednocující platformu pro hudební formát MP3. Brzy jeho program získal jméno \"WinAmp\" a stal se hlavním produktem čerstvě založené firmy Nullsoft. Slavnostní okamžik startu první finální verze proběhl 7. června 1997 a od toho okamžiku získával postupně milióny nových uživatelů. V roce 1999 Nullsoft stojící za Winampem koupilo AOL za 80 milionů dolarů. V roce 2002 vyšla třetí řada, která již nebyla tak skvělá jak bylo očekáváno. V roce 2005 měl 52 milionů uživatelů. Následovaly další verze Winampu, ty ovšem byly terčem kritiky, jelikož instalace začala nabízet toolbary a jiný nevyžádaný software, pokud uživatel použil automatickou instalaci. Zkušenější uživatel musel pečlivě při instalaci sledovat jednotlivá zatržítka, než došlo k samotné instalaci programu. Autoři tak tímto získali příjem pro vývoj programu, postupem času začal vývoj major verzí stagnovat a vycházely především servisní vydání.\n\nSpolečnost AOL, pod kterou od roku 1999 spadal program Winamp se rozhodla ho zrušit k 20. prosinci 2013. Své rozhodnutí přitom nijak nechtěla komentovat. Jedním z důvodu může pokles příjmů, příčinou může být nástup streamování hudby (Grooveshark, YouTube) a celkový ústup mp3 do pozadí, spolu s alternativami k programu Winamp. Vývoj programu po tomto datu bude pozastaven, to neznamená ovšem, že přehrávač nelze využívat i nadále.\n\nFanoušci Winampu vytvářeli internetové petice pro zachování vývoje či uvolnění jeho zdrojového kódu. AOL k tomu nepřistoupila, nicméně 17. ledna 2014 oficiálně prohlásila belgická společnost Radionomy, že odkupuje Winamp spolu s platformou online rádií SHOUTCAST.\n\nZ dnešního pohledu je tato první verze samozřejmě velmi chudá a nemotorná:\n\n\n\n\n\n\n"}
{"id": "34484", "url": "https://cs.wikipedia.org/wiki?curid=34484", "title": "Michail Bulgakov", "text": "Michail Bulgakov\n\nMichail Afanasjevič Bulgakov (Михаил Афанасьевич Булгаков, 15. května 1891 – 10. března 1940) byl ruský a sovětský prozaik, dramatik a lékař první poloviny 20. století.\n\nNarodil se v Kyjevě jako nejstarší syn Afanasije Bulgakova, profesora teologie, a Varvary Michailovny, bývalé učitelky. Jeho sourozenci bojovali v řadách bílé armády a po občanské válce emigrovali do Paříže. Sám jako polní doktor skončil na Kavkaze, kde začal pracovat jako novinář. I přes svou oblíbenost u stalinského režimu ve 20. letech nesměl Bulgakov emigrovat ani navštívit své bratry na západě.\n\nV roce 1913 se oženil s Taťánou Lappovou. V roce 1916 absolvoval Lékařskou fakultu Kyjevské univerzity a následně působil jako polní doktor v první světové válce. V roce 1921 se přestěhoval do Moskvy. O tři roky později se rozvedl a oženil se s Ljubou Bělozerskou. V roce 1932 se oženil potřetí. Poslední desetiletí svého života pracoval na románu \"Mistr a Markétka\", psal divadelní hry, kritiky, povídky a několik překladů a divadelních přepisů. Většina jeho prací však skončila v šuplíku na několik dalších desetiletí. V roce 1938 napsal dopis Stalinovi, kde požadoval povolení k emigraci, ale nikdy nedostal odpověď.\n\nZemřel roku 1940 na vrozené onemocnění ledvin a byl pohřben na Novoděvičím hřbitově.\n\nV únoru 1925 publikoval v almanachu Nědra (Недра) fantastickou povídku Osudná vejce (v roce 1995 byla zfilmována, režisér Sergej Lomkin) a v červenci 1925 vydal svou první samostatnou knihu povídek Ďábel (Дьяволиада. Рассказы).\n\nJe známý především jako autor románu \"Bílá garda\" (Белая гвардия), který napsal v letech 1923–1924 a který byl poprvé uveřejněný roku 1966 a souboru povídek \"Zápisky mladého lékaře\". Na krátký čas byl Stalinovým oblíbeným dramatikem. Stalin měl v oblibě hru \"Dny Turbinových\", napsanou podle \"Bílé gardy\". To Bulgakovovi nejspíše zachránilo život v roce 1937, kdy všichni spisovatelé, kteří nepodporovali stalinskou diktaturu, např. Osip Mandelštam, byli uvězněni nebo zabiti. Bulgakov nikdy nepodporoval režim a v některých svých dílech, např. v \"Psím srdci\" nebo \"Útěku\", se mu vysmíval.\n\nV roce 1929 byly všechny jeho práce včetně \"Bílé gardy\" zakázány; Bulgakov nemohl publikovat a Stalin odmítl jeho žádost o emigraci. Právě v této době vznikl satirický román \"Mistr a Markétka\" (Мастер и Маргарита), publikovaný až třicet let po autorově smrti, v roce 1967. Kniha byla původně dostupná pouze v rámci undergroundu jako samizdat, po mnoha letech pak vyšla cenzurovaná verze jako seriál v časopise Moskva.\n\n\"Mistr a Markétka\" je spolu s \"Doktorem Živagem\" považován za nejlepší ruský román 20. století a nejlepší sovětský román. V románu se objevilo několik frází, které se staly běžnou součástí jazyka v postsovětském Rusku, například \"„Rukopisy nehoří“ („Рукописи не горят“)\". Spálený rukopis je významnou součástí příběhu \"Mistra a Markétky\", a Bulgakov skutečně musel tento román napsat znovu zpaměti, poté kdy sám spálil jediný rukopis.\n\nMnoho spisovatelů a hudebníků uvedlo \"Mistra a Markétku\" jako inspiraci pro svá díla. Např. \"Satanské verše\" Salmana Rushdieho jsou viditelně ovlivněny tímto dílem. Rolling Stones uvedli, že román měl klíčový význam pro jejich píseň \"Sympathy for the Devil\". Kapelu Pearl Jam ovlivnila konfrontace Ješuy Ha-Nocri (Ježíše) s Pilátem Pontským při psaní textu písně \"Pilate\" (1998). Píseň \"Love and Destroy\" skupiny Franz Ferdinand je napsaná podle scény, kde Markétka letí přes Moskvu během Valpuržiny noci.\n\n\n"}
{"id": "34487", "url": "https://cs.wikipedia.org/wiki?curid=34487", "title": "Bulgakov", "text": "Bulgakov\n\nPříjmení Bulgakov nosili:\n\n"}
{"id": "34489", "url": "https://cs.wikipedia.org/wiki?curid=34489", "title": "Knot", "text": "Knot\n\nKnot je pruh tkaniny, pletence, nasákavé dřívko válcového, hranolovitého nebo plochého průřezu, který slouží k dopravě kapalin vzlínáním.\nPoužívá se v osvětlovacích tělesech na tekutá paliva, pro dopravu mazacího oleje, může dopravovat vodu pro závlahy.\n\nPři použití v osvětlovacích tělesech na tekutá paliva jde vlastně o zvláštní hořák, kde probíhá oxidace vzlínajícího paliva, která knot postupně spaluje společně s palivem. Dnes je knot konstruován tak, aby si samovolným odhoříváním držel ideální délku. Dříve, když se odhoříváním paliva odhalený konec knotu samovolně prodlužoval, se pro jeho pravidelné zkracování používaly speciální nůžky zvané kratiknot.\n\nKnot je založen na využití kapilárního jevu. Kapalina v knotu vzlíná sama do určité výšky. Pokud je tam nějakým způsobem odebrána, je nasávána další kapalina. Odebrána může být odparem, vyhořením, nasátím do jiného média (hlína v květináči), nebo odkápnutím v místě pod úrovní hladiny vstupující kapaliny (některé druhy knotového mazání).\nKnoty se vyrábějí z bavlněné, vlněné nebo skleněné příze v šířkách cca 2–50 mm.\n\n\n\n"}
{"id": "34495", "url": "https://cs.wikipedia.org/wiki?curid=34495", "title": "Bc (programovací jazyk)", "text": "Bc (programovací jazyk)\n\nbc je jazyk pro numerické výpočty s libovolnou přesností se syntaxí podobnou programovacímu jazyku C. Zpravidla je používán napsáním příkazu codice_1 na Unixovém příkazovém řádku (shellu) a zadáním matematického výrazu, jako \"(1 + 3) * 2\", kdy na výstupu ihned obdržíme výsledek 8.\n\nV současné době existují dva dialekty jazyka: přísně definovaný POSIX bc a jeho přímý následník, mnohem rozšířenější GNU bc.\n\nObě formy bc lze spouštět buď jako matematický skriptovací jazyk, nebo jako interaktivní matematický shell.\n\nStandardizovaný jazyk POSIX bc je tradičně napsán jako program v programovacím jazyce dc, aby tak na vyšší úrovni poskytl přístup k jeho vlastnostem bez složitosti strohé syntaxe dc.\n\nV této formě obsahuje bc jednopísmenná označení pro proměnné, pole a funkce a většinu standardních aritmetických operátorů, stejně jako řídící struktury (if(codice_2)…, while(codice_2)… a for(codice_4)…) známé z jazyka C. Na rozdíl od C však nesmí být klauzule if následována else.\n\nFunkce jsou definovány prostřednictvím klíčového slova define a hodnoty jsou vraceny pomocí příkazu return, následovaného návratovou hodnotou v závorkách. Klíčové slovo auto slouží k deklaraci lokální proměnné funkce.\n\nVšechna čísla a obsah proměnných jsou reálná čísla s pevně danou přesností, jež je (na úrovni desetinných míst) určena globální proměnnou scale.\n\nČíselnou soustavu vstupu (v interaktivním režimu), výstupu a programových konstant lze specifikovat nastavením rezervovaných proměnných ibase (input base, číselná soustava pro vstup) a obase (output base, číselná soustava pro výstup).\n\nVýstup je generovaný tehdy, není-li výsledek výpočtu záměrně uložen do proměnné.\n\nKomentáře mohou být do kódu bc vloženy pomocí symbolů ve stylu C: /* pro začátek a */ pro označení konce komentáře.\n\nNásledující POSIX bc operátory pracují ve shodě se svými ekvivalenty v jazyce C:\n\nOperátory pro modulo (zbytek po celočíselném dělení):\n\n…se chovají naprosto stejně jako jejich protějšky v C pouze tehdy, je-li globální proměnná scale nastavena na 0, tj. všechny výpočty jsou výhradně celočíselné. Je-li scale větší než 0, je modulus vypočítán ve vztahu k nejmenší kladné hodnotě větší než 0.\n\nOperátory:\n\n…vypadají jako bitové operátory \"exlusive-or\" (xor) v jazyce C, ale ve skutečnosti jsou to v bc exponenciální operátory.\n\nBitové, boolovské a podmíněné operátory:\n\n…nejsou v POSIX bc dostupné.\n\nFunkce sqrt() pro výpočet druhé odmocniny je v POSIX bc jedinou zabudovanou matematickou funkcí. Další funkce jsou dostupné v externí standardní knihovně.\n\nStandardní knihovna bc obsahuje funkce pro výpočet sinu, cosinu, arcus tangens, přirozeného logaritmu, exponenciální funkci a dvouparametrickou Besselovu funkci \"J\".\n\nGNU bc vychází ze standardu POSIX a obsahuje mnohá vylepšení. Je zcela oddělen od implementací založených na dc (POSIX dc) a namísto toho je celý napsán v C. Přesto zachovává naprostou zpětnou kompatibilitu a tak všechny bc programy dle standardu POSIX poběží v nezměněné podobě i jako GNU bc programy.\n\nNázvy proměnných, polí a funkcí mohou v GNU bc sestávat z více znaků, byly přidány některé další operátory z C a především, klauzule if může být následována else.\n\nVýstup je zajištěn buď ve stylu POSIX (tedy když výsledek výpočtu není přiřazen žádné proměnné), nebo za použití dodatečného příkazu print.\n\nNavíc, příkaz read umožňuje interaktivní vkládání číselných hodnot za běhu výpočtu.\n\nJako přídavek ke komentářům ve stylu C, znak # způsobí, že cokoli je za ním až do konce řádku je ignorováno.\n\nVýsledek posledního výpočtu je vždy uložen v dodatečně zabudované proměnné last.\n\nNásledující logické operátory rozšiřují výčet operátorů z POSIX bc:\n\n…a je možné je použít v podmíněných konstrukcích (např. if). Nicméně bitové a přiřazovací operátory stále nemají v bc svůj ekvivalent.\n\nVeškeré funkce dostupné v GNU bc jsou poděděné ze standardu POSIX, žádné dodatečné funkce nejsou standardně v distribuci zahrnuty.\n\nJelikož operátor ^ dovoluje na místě exponentu pouze celé číslo, jednou z prvních funkcí, které může uživatel napsat, je funkce s reálným exponentem. Oba níže uvedené příklady předpokládají použití standardní knihovny:\n\n /* Funkce, ktera vrati celociselnou cast x */\n\n # Funkce, ktera vrati celociselnou cast promenne cislo\n\n\n"}
{"id": "34496", "url": "https://cs.wikipedia.org/wiki?curid=34496", "title": "550 př. n. l.", "text": "550 př. n. l.\n\nStoletí: 7. století př. n. l. – 6. století př. n. l. – 5. století př. n. l.\n\nRoky: 555 554 553 552 551 – 550 př. n. l. – 549 548 547 546 545\n\n\nPerská říše:\n\nEgypt:\n\nNovobabylonská říše:\n\nAthény:\n\nŘím:\n"}
{"id": "34497", "url": "https://cs.wikipedia.org/wiki?curid=34497", "title": "Eger", "text": "Eger\n\nEger či Jager (chorvatsky \"Jegar\"; slovensky \"Jáger\"; turecky \"Eğri\"; německy \"Erlau\") je město v Maďarsku mezi pohořími Mátra a Bükk. Leží na severu země v župě Heves. Žije zde obyvatel.\n\nAž do 10. století se v oblasti dnešního Egeru střídali Slované s Avary a germánskými kmeny. Teprve během vlády svatého Štěpána I. zde vzniklo sídlo biskupství. V této době zde byla postavena první katedrála, nacházela se na místě, kde dnes stojí egerský hrad. Kolem tehdejší katedrály pak začalo vznikat dnešní staré město. V období 14. až 16. století město prosperovalo; pěstovalo se zde dobré víno. Během vlády krále Matyáše byly vybudovány renesanční stavby (1458–1460), většinou k církevním účelům.\n\nPřestože se místní obyvatelé nějakou dobu úspěšně bránili, a dokonce i odrazili i tureckou armádu čítající 80 000 vojáků, roku 1596 se již město ubránit nedokázalo a Turci ho obsadili. Na dalších 80 let se stal Eger tureckým městem, centrem vilájetu (osmanské provincie) a severním pohraničním městem. Během této doby Osmané opravili pevnost, přebudovali kostely na mešity a postavili lázně (jeden minaret z této doby se dodnes dochoval). Po nezdařeném tureckém útoku na Vídeň však nastal zvrat. Habsburkové Osmany porazili a zaútočili i na Uhry. Získali Budapešť (roku 1686) a o rok později i samotný Eger.\n\nPo obsazení Habsburky byl Eger rekatolizován, navrátilo se tam biskupství, většinu obyvatel města tvořili v prvních letech po dobytí pokřtění Turci. Leopold I. prohlásil Eger královským městem, čímž omezil vliv biskupství, později egerského arcibiskupství, na chod města. Během 18. století zde došlo k bojům právě proti Habsburkům, během nich město podporovalo vzbouřence, ti však byli rychle poraženi. V roce 1800 město těžce poškodil požár, o čtyři roky později zde bylo zřízeno arcibiskupství. Právě i zde došlo k významným událostem během celoevropských revolucí v roce 1848. Velkým fiaskem pro město bylo zavedení železnice, Eger nebyl napojen na trať Budapešť–Miskolc přímo, ale odbočkou. Kvůli tomu tak nezažil takový růst, jako některá jiná města v zemi.\n\nRozvoj po pádu Rakouska-Uherska začal velmi pozvolně, ještě v 20. letech se celé Maďarsko topilo v ohromných problémech. Po druhé světové válce byly odkryty některé historické budovy, dnes je město vyhledávanou turistickou destinací.\n\n\n\n\n\n"}
{"id": "34498", "url": "https://cs.wikipedia.org/wiki?curid=34498", "title": "Jiří Robert Pick", "text": "Jiří Robert Pick\n\nJiří Robert Pick (4. května 1925 Praha – 17. března 1983 tamtéž) byl český spisovatel, textař a dramatik.\n\nStudoval gymnázium, to ale musel v roce 1939 opustit pro svůj židovský původ. Roku 1943 byl (stejně jako jeho sestra Zuzana Justmanová, filmová dokumentaristka dnes žijící v New Yorku a celá jeho rodina) odvezen do Terezína. V roce 1954 absolvoval Vysokou školu politických a hospodářských věd.\n\nPo studiích se stal redaktorem \"Literárních novin\". Poté se stal spisovatelem z povolání, brzy se začal věnovat i divadlu. Od roku 1962 řídil divadlo Paravan. S Ivanem Vyskočilem se angažoval v tzv. „malých jevištních formách“. Roku 1968 založil divadélko Au. V této době byl poměrně aktivní i v humoristickém časopise \"Dikobraz\".\n\nPo roce 1969 se stal zakázaným autorem, jeho tvorbu občas vydávali někteří z jeho přátel.\n\nOd roku 1961 byla jeho manželkou Iva Hercíková.\n\n\nDalší knihy už navazují na tradici české parodie a v „mezích možností“, kde občas kritizoval i některé lokální nešvary socialismu, tato kritika je vedena samozřejmě pod klasickou zástěrkou snahy o zlepšení socialismu.\n\n\nVětšina jeho her byla napsána pro divadla, ve kterých působil, tzv. „na míru“.\n\n\n\n\n\n\n"}
{"id": "34503", "url": "https://cs.wikipedia.org/wiki?curid=34503", "title": "Magický realismus", "text": "Magický realismus\n\nMagický realismus (mýtický realismus) je umělecký směr, ve kterém se prolíná reálná skutečnost s iluzivními prvky (sny, halucinace, mýty). Objevuje se v próze, poezii, malířství a dokonce i ve filmech. Často je spojován s rozmachem tohoto žánru v literatuře Latinské Ameriky v druhé polovině dvacátého století, a to především s knihou \"Sto roků samoty\" od Gabriela Garcíi Márqueze, která je považována za stěžejní dílo magického realismu. První knihou, která je označována za magickorealistický román, je \"Pan prezident\" od M. A. Asturiase, v němž se prolíná politická realita se světem mayských mýtů. \n\n\n\nSamotný termín magický realismus byl poprvé užit německým kritikem umění Franzem Rohem k popsání neobvyklého realismu amerických autorů, jako byli Ivan Albright, Paul Cadmus, George Tooker během dvacátých let, jejichž realismus obsahoval prvky nadreálna a fantastična. Termín se stal populárním během dvacátého století u autorů, jako byl Michail Bulgakov, Ernst Jünger a mnoha jihoamerických autorů, například Jorgeho Luise Borgese, Gabriela Garcíi Márqueze a Isabely Allende.\nV malířství bývá tento pojem často zaměnitelný s postexpresionismem. Franz Roth takto nazýval malby, které se vracely k realismu po expresionistických extravangancích snažících se zobrazit vnitřní podstatu předmětu. Magický realismus podle Roha zobrazuje věrně zevnějšek objektu a podstata či magie předmětu se objeví sama.\n\nNěkteří filmoví teoretici, např. Wendy B. Faris, tvrdí, že některé filmy, jako \"Čarodějky z Eastwicku\" nebo \"Field of Dreams\" by se daly zařadit do magického realismu, nicméně tento pojem se běžně u filmů nepoužívá.\n\n"}
{"id": "34504", "url": "https://cs.wikipedia.org/wiki?curid=34504", "title": "Uzel", "text": "Uzel\n\nUzel, zdrobněle také uzlík či uzlíček, je prostorový útvar na jednom kusu nebo pevné spojení dvou či více kusů podlouhlého materiálu (obvykle lan, provazů, nití), v takovém případě se obvykle hovoří o \"spojkách\" (např. rybářská spojka), případně spojení takového materiálu a pevného předmětu, zde se hovoří obvykle o \"smyčkách\" (např. dračí smyčka). Pro spojení se využívá pouze vhodného způsobu vzájemného propletení lan a jejich tření.\n\nUzle jsou důležitým prvkem rybářských sítí a sítí obecně.\n\nDalší oblastí využití jsou \"ozdobné uzly\", pletence, rohože, různé dekorativní a tkalcovské (možná i předtkalcovské) techniky. Mezi nejznámější patří drhání (macramé), paličkování, síťovací techniky, dnes oblíbené náramky přátelství, vázání bužírek (scoubi do) a mnoho dalších.\n\n\n\n\n\n"}
{"id": "34513", "url": "https://cs.wikipedia.org/wiki?curid=34513", "title": "Dc (programovací jazyk)", "text": "Dc (programovací jazyk)\n\nManuálová stránka programu GNU dc říká: 'Dc je kalkulátor s reverzní polskou notací a neomezenou aritmetickou přesností'. Je jednou z nejstarších Unixových utilit a předchází dokonce vzniku programovacího jazyka C. Stejně jako jiné utility té doby se vyznačuje mocnými vlastnostmi, také však extrémně strohou syntaxí. Tradičně, na základě dc byl vytvořen uživatelsky příjemnější kalkulační program bc (s infixovou notací), ačkoli většina jeho současných implementací už není s dc nijak spojena.\n\nTento článek přináší několik příkladů ve snaze ukázat jazyk jako takový. Kompletní seznam příkazů a syntaxe je třeba nastudovat z manuálové stránky konkrétní implementace.\n\nNa rozdíl od bc je dc založen na reverzní polské notaci, což znamená, že matematické výrazy jsou prováděny na způsob zásobníku. Příklad – vynásobení čísel pět a šest (většinu bílých znaků lze vynechat):\n\nToto lze přeložit jako „vlož čtyři a pět do zásobníku, pak s operátorem násobení vyjmi dva prvky ze zásobníku, vynásob je a vlož výsledek zpět do zásobníku.“ Příkaz 'p' slouží k vypsání horního prvku v zásobníku.\n\nPro výpočet (12 + 3^4)/11-22:\n\nKrom základních aritmetických a zásobníkových operací zahrnuje dc i podporu maker, podmínek a ukládání výsledků pro pozdější použití; bohužel je jeho syntaxe velmi strohá a komplexní programy bývají jen velmi obtížně čitelné.\n\nMechanismem, který se skrývá se za makry a podmínkami, je tzv. \"registr\". Registr je v dc úložný prostor s jednoznakovým názvem, do nějž lze ukládat a naopak z něj načítat: 'sc' vyjme horní prvek ze zásobníku a uloží jej do registru c; 'lc' vloží hodnotu z registru c do zásobníku:\n\nS registry lze pracovat také jako se sekundárními zásobníky, takže lze mezi nimi a hlavním zásobníkem hodnoty vyjímat a vkládat.\n\nMakra jsou implementována tak, že umožňují, aby hodnoty v registrech a zásobníku byly řetězci i čísly. Řetězec lze vypsat, může být ale také zpracován jako posloupnost příkazů. Kupříkladu je možné do registru m uložit makro pro přičtení jedničky a poté vynásobení dvěma:\n\nS použitím příkazu 'x', který provede operaci na horní pozici zásobníku, je možné:\n\nMechanismus maker lze využít i ke konstrukci podmínek. Příkaz '=r' vyjme ze zásobníku dvě hodnoty a makro, uložené v registru r, provede pouze v případě, že jsou si rovny. Následující příklad vypíše řetězec 'shodne' jen tehdy, je-li hodnota na vrcholu zásobníku rovna 5:\n\nCyklus je možné vytvořit definicí makra, které podmínečně volá samo sebe.\n\nPříkladem budiž následující příkaz:\n\nTen převede vzdálenost v metrech na stopy a palce. Velká část příkladu se zabývá výzvami pro zadání hodnot na vstup, vypisováním výstupu ve vhodném formátu a probíhání cyklem pro převod dalšího čísla.\n\nDalší příklad je implementací [[Euklidův algoritmus|Euklidova algoritmu]] pro nalezení největšího společného dělitele:\n\n\n[[Kategorie:Programovací jazyky]]\n[[Kategorie:Unix]]"}
{"id": "34517", "url": "https://cs.wikipedia.org/wiki?curid=34517", "title": "Kooptace", "text": "Kooptace\n\nKooptace (z latinského \"cooptatio\" – doplňování volbou) je zpravidla doplnění, případně rozšíření voleného orgánu jeho vlastním rozhodnutím, jeho vlastní volbou (nikoliv tedy skutečnými voliči tohoto orgánu). Rozhodující je zde tedy spíš to, kdo nového člena volí, než způsob volby.\n\nJe v podstatě nedemokratická, v moderních demokraciích je snaha se jí pokud možno vyhnout a příslušné orgány doplňovat jiným způsobem (doplňovací volby, nastupování náhradníků) nebo příslušné funkce ponechat do konce volebního období uprázdněné (Senát Parlamentu České republiky: pokud do konce volebního období zbývá víc než rok, konají se doplňovací volby na zbytek volebního období, pokud zbývá méně než rok, zůstane mandát do konce volebního období uprázdněn).\n\nV Česku se ve volbách definovaných volebními zákony a ústavou (volby do Poslanecké sněmovny a Senátu, do krajských i obecních zastupitelstev) nepoužívá, používají ji jen některá občanská sdružení, strany, církve, akciové společnosti etc. Ústava Česka ji vůbec nezmiňuje.\n\nČástečně odůvodnitelná je v případech, kdy umožňuje dostat na určitou funkci lidi s vysokými schopnostmi a odborností (akciová společnost).\n\nPříklady kooptace (jen ilustrativní, bez nároku na úplnost):\n\n\n\n\n\n\nZa autora myšlenky kooptace v roce 1989, kterou mnozí přijímali s nesouhlasem či rozpaky, bývá označován reformní komunista Zdeněk Jičínský, který to považoval za akt spravedlivé odplaty za odstranění reformních komunistů z parlamentu kooptací v roce 1969. O měsíc později vláda konstatovala, že toto řešení zdiskreditovalo Československou republiku v zahraničí. 28. prosince 1989 byl předsedou Federálního shromáždění zvolen čerstvě kooptovaný poslanec Alexander Dubček.\n\n\n"}
{"id": "34518", "url": "https://cs.wikipedia.org/wiki?curid=34518", "title": "Nestátní nezisková organizace", "text": "Nestátní nezisková organizace\n\nNestátní nezisková organizace či nevládní nezisková organizace (zkratka NNO nebo NGO z anglického \"Non-Governmental Organization\") je nezisková organizace, která není zřizovaná státem a na státu je nezávislá (anglický termín Non-Governmental Organization vyjadřuje, že organizace není zřízena ani lokální či regionální veřejnou správou – local government), která je určena k obecně prospěšné činnosti nebo k neziskové činnosti pro soukromý prospěch. Světová banka považuje za nevládní neziskové organizace kromě nevládních univerzit a výzkumných pracovišť především organizace, jejichž aktivity „zmírňují utrpení, podporují zájmy chudých, chrání životní prostředí, poskytují základní sociální služby nebo vedou k rozvoji komunit“.\n\nNestátní nezisková organizace není v České republice oficiální právní termín ani právní forma či status právnické osoby, ale jde o termín již do značné míry ustálený ve společensko-ekonomických textech, sebeoznačení organizací i praxi veřejné správy.\n\nNNO jsou právnickými osobami soukromého práva a patří mezi formalizované struktury občanské společnosti. Typické NNO naplňují znaky mezinárodně sdílené definice NNO, jejímiž autory jsou americký sociolog L. M. Salamon a německý sociolog H. K. Anheier:\n\n\nVymezení NNO, zpracované Radou vlády pro nestátní neziskové organizace a používané pro účely této státní politiky, vychází z právních forem typických pro NNO. Toto vymezení nepolemizuje s mezinárodním vymezením, ale zužuje okruh právních forem, které ji naplňují. Podle této definice jsou za NNO považovány tyto právní formy soukromého práva:\n\n\nPodle funkce můžeme rozdělit NNO do čtyřech skupin:\n\n\nDoslovně vzato, nevládními neziskovými organizacemi jsou též některé veřejné subjekty zřizované územními samosprávnými celky, v Česku tedy kraji, obcemi nebo samosprávnými částmi obcí, ve formě příspěvkové organizace, veřejnoprávního sdružení apod. Protože však slovo „nestátní“ či „nevládní“ je kalkem anglického slova „non-government“, které znamená, že organizace není zřízena nejen státem, ale ani lokálním governmentem, tedy lokálním veřejnoprávním subjektem (např. obcí, krajem, zemí, župou atd.), obecní či krajské neziskové organizace se obvykle mezi nevládní nepočítají.\n\nV Česku mají v souvislosti s pojmem NGO publicitu zejména ekologické organizace (například Greenpeace, Hnutí Duha, Děti Země), lidskoprávní organizace (například česká pobočka Amnesty International, Liga lidských práv) a také organizace starající se o potřebné, mentálně postižené, seniory atd. (např. Charita Česká republika, Diakonie ČCE, Naděje). Problematika existence, činnosti a financování \"(fundraising)\" nestátních neziskových organizací („neziskového sektoru“) je v České republice monitorována Informačním centrem neziskových organizací (ICN), o. p. s. Registrace nevládních neziskových organizací a státní dozor nad nimi přísluší podle jejich typu státním orgánům, zejména příslušným ministerstvům nebo rejstříkovým soudům.\n\nFinanční zdroje neziskových organizací tvoří zejména výnosy z vlastní a doplňkové činnosti, z prodeje či pronájmu majetku, z reklam, darů, dědictví a sponzoringu, od pojišťoven a fondů, z úroků, sbírek, tombol, loterií, daňových úlev a u některých NNO z veřejných rozpočtů, např. ve formě příspěvků, dotací. Podle každoroční zprávy Centra pro výzkum neziskového sektoru mířila v roce 2016 ze státního rozpočtu třetina dotací organizacím zaměřujícím se na sport a tělovýchovu, necelých 40 % do oblasti sociálních věcí a politiky zaměstnanosti, asi 15 % na podporu vzdělávacích projektů.\n\nPodmínkou hospodaření neziskových organizací je důsledná a podle závazných předpisů vedená účetní evidence výnosů a nákladů, aktiv a pasiv, toku finančních prostředků, zdanění příjmů, majetku a služeb. Za tímto účelem se vyžaduje znalost účetních a daňových předpisů, schopnost připravit účetní doklady a zavedení dokonalého systému pracování kalkulací nákladů. Výsledky hospodaření neziskových organizací podléhají veřejné kontrole. Podrobná finanční zpráva je ověřována nezávislým certifikovaným auditorem.\n\nDo práce neziskových organizací poskytuje široké pole pro zapojení formálních dobrovolníků, kteří aktivně podílí na jejím chodu. Dobrovolnická práce činnost organizace zlevňuje. Podle údajů neziskových institucí odpracovalo v roce 2014 zhruba 920 000 dobrovolníků asi 45,6 mil. hodin, což odpovídá mzdě asi 5,8 mld. Kč.\n\nV dubnu 2017 bylo v České republice registrováno celkem 129 947 nestátních neziskových organizací, z toho 515 nadací, 1670 nadačních fondů, 2774 obecně prospěšných společností, 752 zapsaných ústavů, 4171 církevních organizací, 93 651 spolků a 26 414 pobočných spolků.\n\nCelkový počet všech neziskových institucí dosáhl v roce 2015 čísla 132 953. Neziskové instituce tvořily podíl 2% na zaměstnanosti v ČR.\n\n\n"}
{"id": "34521", "url": "https://cs.wikipedia.org/wiki?curid=34521", "title": "Seznam vlajek států světa", "text": "Seznam vlajek států světa\n\nSeznam vlajek států světa je abecední seznam 194 státních vlajek. Nejvíce je na vlajkách červená barva.\n\n\n"}
{"id": "34522", "url": "https://cs.wikipedia.org/wiki?curid=34522", "title": "Miloslav Švandrlík", "text": "Miloslav Švandrlík\n\nMiloslav Švandrlík (10. srpna 1932 Praha – 26. října 2009 Praha) byl český spisovatel a humorista. Používal také pseudonym Roman Kefalín. Lze se také setkat s křestním jménem Miroslav, které je však chybné.\n\nPo vystudování základní školy prošel několik zaměstnání, také absolvoval dvouleté studium na pedagogickém oddělení městské hudební školy v Praze. Po roce 1950 získal maturitu (jednalo se o kurz umožňující získat maturitu bez středoškolského vzdělání, který byl určen pro dělníky). V letech 1951–1953 studoval na DAMU, studia však po dvou letech zanechal.\n\nPo ukončení studia se stal asistentem režie ve Vesnickém divadle v Praze. V roce 1953 nastoupil vojenskou službu k Technickým praporům TP, po jejímž ukončení v roce 1955 byl krátce zaměstnán jako vychovatel korejských dětí v Liběšicích a pak se stal profesionálním spisovatelem.\n\nJeho nejúspěšnějším dílem se stalo dílo \"Černí baroni aneb Válčili jsme za Čepičky\", které znázorňovalo ironizující a satirickou formou absurdity v tehdejší socialistické armádě. Vše co psal, bylo humoristického až satirického charakteru.\n\nSpolupracoval i s celou řadou časopisů (\"Dikobraz\") a divadel. V těchto časopisech se často podílel na vtipech Jiřího Wintera Neprakty. Napsal několik rozhlasových a televizních scénářů.\n\nV letech 1990 až 1997 vystupoval na besedách a doprovodných pořadech k výstavám Masarykova demokratického hnutí.\n\n\nSeznam 307 \"Švandrlíkových\" hororových povídek (včetně údajů o devatenácti knihách, v nichž byly tyto povídky vydány) se nachází v článku Seznam hororových povídek Miloslava Švandrlíka.\n\nDlouho žil na pražském Chodově; několik dní před jeho smrtí v říjnu 2009 mu bylo uděleno čestné občanství MČ Praha 11.\n\n21. dubna 2010 bylo na jeho počest pojmenováno prostranství na Chodově mezi ulicemi \"Skřivanova\" a \"Lažanského\", \"Švabinského\" a \"7. května\".\n\nNa tomto náměstí byla 14. října 2010 odhalena jeho busta od českého sochaře Miroslava Pangráce.\n\nMiloslav Švandrlík je pohřben na hřbitově u kostela Nejsvětější Trojice v Kutné Hoře.\n\n\n\n"}
{"id": "34523", "url": "https://cs.wikipedia.org/wiki?curid=34523", "title": "Seznam jezdců Formule 1 dle národnosti", "text": "Seznam jezdců Formule 1 dle národnosti\n\nFormule 1 (zkráceně F1), je série závodů formulí založena v roce 1946 a je označována za královskou disciplínu automobilového sportu pro takzvané monoposty. Spadá pod Mezinárodní automobilovou federaci (FIA), která je nejvyšší organizační složkou. Mistrovství světa F1 sestává ze série závodů, které jsou označovány jako Grand Prix (Velká cena). Soutěží se na uzavřených autodromech či tratích a městských okruzích různých tvarů a délek. Vozy jsou jednomístné, k tomuto účelu speciálně vyrobené, a jejich technické parametry se mění vzhledem k pravidlům, která se každoročně upravují. Od roku 1950 se pořádá Mistrovství světa jezdců a od roku 1958 pohár konstruktérů.\n\nSedminásobný mistr světa Michael Schumacher drží rekord v počtu nejvíce získaných pohárů Mistra světa a zároveň drží rekord v počtu nejvíce umístěních na pódiu a to konkrétně 155. Lewis Hamilton získal titul mistra světa šestkrát a drží rekord v nejvíce získaných pole position a to 84. Rubens Barrichello je jezdcem startujícím v nejvíce Velkých cenách. Na svém kontě má 326 startů. Nejvíce jezdců podle národnosti startovalo za Velkou Británii a to konkrétně 162. \n\n\nAktualizováno po Grand Prix Abú Zabí 2019.\n\n"}
{"id": "34527", "url": "https://cs.wikipedia.org/wiki?curid=34527", "title": "Annuit cœptis", "text": "Annuit cœptis\n\n„Annuit cœptis“ (latinsky „schválil započaté“, českou výslovností latiny [annuit céptís], přesnější jazykový rozbor a více variant překladu viz níže) je jedno ze dvou hesel na rubu státní pečeti USA. Autorem pečeti i této formulace hesla byl sekretář Kontinentálního kongresu Charles Thomson, vychází však z děl latinského básníka Publia Vergilia Marona.\n\nSám Thomson vysvětlil význam motta takto: „Oko nad ní (pyramidou) a motto odkazují na mnoho významných zásahů prozřetelnosti ve prospěch americké věci.“ \n\nLatinské \"annuo\" (nebo také \"adnuo\") znamená v původním významu „přikyvovati, kynouti hlavou, pokynouti“, v přeneseném významu pak také „pokynem dovoliti, svoliti, přisvědčiti, schváliti, souhlas dáti, přáti, býti milostiv“ . Tvar \"annuit\" může být buď třetí osoba jednotného čísla oznamovacího způsobu minulého času (\"schválil\"), nebo třetí osoba jednotného čísla oznamovacího způsobu času přítomného (\"schvaluje\").\n\nVýraz \"cœptis\" je dativ neutra množného čísla výrazu \"cœptus\", což je participium perfekta pasiva od slovesa \"cœpī\", „začínati“. Množné číslo neutra se v latině používá v obecném významu, tvar „\"cœpta\"“ tedy znamená doslova „započaté (věci)“, volněji „to, co je započaté“. \n\nDoslovný překlad by tedy byl: „\"přikývl (nebo: přikyvuje) započatým (věcem)\"“, volnější „\"schválil (nebo: schvaluje) započaté; schválil, co bylo započato\"“.\n\nAčkoli ve větě není explicitně vyjádřen podmět, z Thomsonova výkladu vyplývá, že je míněn Bůh, respektive Prozřetelnost. Latinské znění nevyjadřuje ani rod, proto je teoreticky možné přeložit i \"schválila započaté\" nebo \"schválilo započaté\". Oficiální anglický překlad ministerstva zahraničí USA zní: „\"He <nowiki>[God]</nowiki> has favored our undertakings\"“, tedy „On (Bůh) projevil přízeň našim podnikům“ (myšleno pochopitelně ve smyslu podnikutým akcím). \n\nUvádí se, že heslo \"„Annuit cœptis“\" má 13 písmen, což může být interpretováno jako symbol pro 13 zakládajících států USA (číslo 13 se na pečeti objevuje vícekrát). Tak by to bylo v případě, kdy by použitá grafická forma byla \"annuit coeptis\". Na pečeti i bankovkách se však používá alternativní zápis s ligaturou (písmena o a e se píší dohromady), který má pouze dvanáct písmen.\n\nJde o obměnu verše z Vergiliovy \"Aeneidy\" (IX,625), v níž se jedna z postav, Ascanius, modlí před svou první bitvou k Jupiterovi: \"Iuppiter omnipotens, audacibus adnue coeptis\". V českém překladu Otmara Vaňorného tento verš zní: „\"Iove, ty všemocný otče, ó přispěj smělému činu!\"“ .\n\nPodobná formulace se objevuje také v jiném Vergiliově díle, v Georgikách, jejichž verš I,40 zní: \"da facilem cursum atque audacibus annue cœptis\", ve Vaňorného překladu „\"usnadni cestu mou, smělému podniku mému buď přízniv\"“; v tomto případě je osloveným Augustus a směle započatým samotné básníkovo dílo. V obou Vergiliových textech se tedy tato formulace objevuje v rozkazovacím způsobu, zatímco v hesle je uvedena ve třetí osobě jednotného čísla minulého (nebo přítomného) času oznamovacího způsobu.\n\nNápis je umístěn na rubu pečeti nahoře nad nedokončenou pyramidou s vševidoucím okem. Kromě tohoto hesla je na rubu pečeti (dole pod pyramidou) ještě heslo „Novus ordo seclorum“, „nový řád věků“. Také toto heslo je obměnou Vergilia (Bucolica IV,6: \"Magnus ab integro saeclorum nascitur ordo\", ve Vaňorného překladu: „velké pořadí věků, jak bývalo, počíná znova“) a podle Thomsonova vlastního výkladu vyjadřuje počátek nové americké éry. Společně s rubem pečetě je rovněž na jednodolarové bankovce.\n\nNa líci pečeti je další motto, „\"E pluribus unum\"“, \"„Z mnohých jedno\"“. Rovněž toto heslo má 13 písmen. \n\nSymbolika pečeti je častým předmětem konspiračních teorií.\n\n"}
{"id": "34530", "url": "https://cs.wikipedia.org/wiki?curid=34530", "title": "Bolevecký potok", "text": "Bolevecký potok\n\nBolevecký potok nebo také Petrovka (v horní části) je potok v Plzni, napájející Bolevecké rybníky a ústící do Berounky.\n\nBolevecký potok pramení pod Malým Krkavcem na jihovýchodním svahu Krkavce v okrese Plzeň-sever v nadmořské výšce asi 400 m. Protéká mělkou kotlinou ohraničenou hřebenem mezi vrcholy Mikulkou, Sytnou a Krkavcem. \n\nNa svém horním toku vtéká do přírodní rezervace Petrovka, kde vytváří širokou, silně podmáčenou nivu. Právě dochovaný mokřadní ekosystém s výskytem vzácných druhů rostlin i zvířat je přitom jedním z hlavních důvodů ochrany tohoto území. Koryto potoka bylo ovšem uměle přeloženo ze středu nivy na její levý břeh a doplněno systémem odvodňovacích kanálů, aby bylo možné zemědělsky využívat zdejší louky. Se změnami v zemědělství po roce 1945 však Petrovské louky ztratily na významu, neudržované kanály se zaplnily sedimentem a postupně se zde znovu začala objevovat původní mokřadní a lužní společenstva.\n\nZhruba ve středu délky přírodní rezervace Petrovka (ovšem mimo vlastní chráněné území) je Bolevecký potok přehrazen prvním rybníkem, který nese jméno Strženka neboli Hádek. U východní hranice rezervace Petrovka při silnici z Plzně do Ledec a Záluží přibírá zprava bezejmenný přítok, na němž se nachází tři nepojmenované rybníky. Za silnicí pokračuje Bolevecký potok směrem k východu, kde nad Košutkou napájí Šídlovský rybník, pod ním malý Nováček a nakonec Třemošenský rybník, na jehož hrázi probíhá silnice I/27 do Třemošné. \n\nZa silnicí a železniční tratí č. 160 z Plzně do Žatce se poblíž arboreta Sofronka spojuje s levostranným přítokem od severu, na němž leží dva menší rybníky - Rozkopaný (též Černý rybník) a Vydymáček. Následně ústí do Seneckého rybníka, kde se stáčí směrem k jihovýchodu a dvěma paralelními rameny protéká zahrádkářskou kolonií (místní pojmenování Na Potvorách) k rybníku Košinář. \n\nOdtud směřuje na jih, kde jej jako poslední a největší rybník na toku přehrazuje Velký Bolevecký rybník (jeho severní část oddělená úzkou hrází je nazývána Malý Bolevecký rybník nebo též V Chobotu).\n\nOdtud míří Bolevecký potok dál na jihovýchod pod silnici na Bílou Horu, kde je za železniční vlečkou sveden do podzemního kanálu. Ten ústí asi po 250 m na povrch, kde se Bolevecký potok v nadmořské výšce 301 m vlévá od severu do Berounky jako její první, levostranný přítok.\n\n\n"}
{"id": "34535", "url": "https://cs.wikipedia.org/wiki?curid=34535", "title": "Výkolejka", "text": "Výkolejka\n\nVýkolejka slouží k zastavení nežádoucího pohybu kolejových vozidel, pokud selžou standardní prostředky.\n\nJedná se o ocelovou šikmou patku s nálitkem po straně. Pokud vozidlo najede na výkolejku, jeho kolo po patce vyjede a nálitkem na boku výkolejky je odsunuto stranou. Tak dojde k vykolejení a následně zastavení vozidla. Předpokládá se, že vykolejením vozidla vznikne menší škoda, než případnou kolizí s jinými vozidly nebo objekty.\n\nVýkolejky se obvykle montují (dříve se vyráběly i výkolejky přenosné, s dlouhou rukojetí, jež se na kolejnice nasazovaly) na manipulační nebo vlečkové koleje před jejich zaústěním do koleje dopravní za účelem boční ochrany jízdních cest po těchto kolejích. Jejich ovládání je místní (výkolejka je opatřena zámkem) nebo dálkové (drátovodem nebo elektrickým přestavníkem). Výkolejky mohou být zapojeny do zabezpečovacího zařízení dopravny, takže polohy návěstidel jsou vázány polohou výkolejky a naopak ovládání výkolejky je blokováno při návěstech povolujících jízdu. Pokud to prostorové poměry a jiné podmínky umožňují, používají se místo výkolejek odvratné výhybky, u kterých při menší rychlosti nemusí dojít k vykolejení.\n\n"}
{"id": "34536", "url": "https://cs.wikipedia.org/wiki?curid=34536", "title": "Poluce", "text": "Poluce\n\nPoluce je mimovolný výron ejakulátu, který probíhá ve spánku. Výjimečně se tento stav může vyskytnout i v bdělém stavu. Rovněž je tento jev označován jako „mokré sny“, mimovolný orgasmus nebo orgasmus ve spánku. \n\nPoluce se nejčastěji vyskytují u chlapců v období puberty a v rané dospělosti, nicméně může k nim docházet v libovolném věku. Mohou, ale nemusí být provázeny erotickými sny. Zatímco někteří muži se během ejakulace vzbudí, jiní během tohoto okamžiku spí.\n\nPříčiny poluce nejsou známy. Obecně přijímanou teorií je, že se jedná o přímý důsledek stimulace způsobené erotickými sny nebo vzpomínkami na předchozí sexuální zkušenost. Mnozí muži však uvádějí, že měli erotické sny, které k poluci nevedly. Jinou všeobecně přijímanou teorií je, že se tělo tímto způsobem zbavuje nahromaděného spermatu, aby se uvolnilo místo pro další. Avšak tělo ve skutečnosti nemá tuto potřebu, jsou známy případy mužů, kteří ejakulují pouze výjimečně a poluce nezažívají.\n\nČetnost polucí je proměnlivá a individuální záležitost. Zatímco někteří muži měli v pubertě časté poluce, jiní za celý život nezažili žádnou. Někteří muži mají poluce víceméně pravidelně. U některých se poluce vyskytuje pouze v určitém věkovém období, u jiných k nim dochází po celý život od puberty. Navzdory obecnému názoru však pravděpodobně není žádná souvislost mezi četností polucí a tím, jak často daný člověk masturbuje.\n\nJedním z faktorů, který ovlivňuje četnost polucí, je hladina testosteronu. Při experimentu v roce 1998 významně rostl počet chlapců, u kterých docházelo k polucím, přímo úměrně jejich dávce testosteronu – od 17 % u skupiny bez podávání hormonu až po 90 % u skupiny s vysokou dávkou.\n\nZatímco za normálních okolností vede ejakulace k ukončení erekce, v případě poluce je erekce zachována.\n\nV 18. a 19. století byli lidé, u kterých se mimovolná ejakulace vyskytovala často nebo docházelo k výronu většího množství spermatu, diagnostikováni jako pacienti postižen nemocí \"spermatorea\". Léčba této „nemoci“ spočívala v obřezávání nebo kastraci pacienta. Někteří moderní lékaři, a zvláště pak léčitelé, dodnes tento stav jako spermatoreu diagnostikují a snaží se jej léčit. Tyto léčebné metody však nebyly žádným způsobem oficiálně schváleny.\n\nPodle sv. Augustina noční poluce, na rozdíl od masturbace, kterou většina ortodoxních křesťanů považuje za hřích, nešpiní čistotu svědomí jedince a jelikož se jedná o nedobrovolný pohlavní akt, nemůže to být považováno za hřích. Přesto se Augustin modlil, aby byl osvobozen od tohoto „lepidla chtíče“ a doporučoval prosit Boha o očištění duše od pohlavních neduhů.\n\nNa druhou stranu, některé části Bible přímo zmiňují poluci v negativním světle, označují ji za „nečistou“ a označují ji za téměř nakažlivou nemoc, která může být léčena pouze pomocí obřadů. Například:\n\nNěkteří křesťané výše uvedené citace vnímají jako dostatečný důkaz toho, že se o hřích jedná, přestože jde o mimovolní záležitost. Nutno však dodat, že citace Deuteronomia je v úplně jiném kontextu, a že Leviticus se podobně zmiňuje i o menstruaci, přičemž tato část je již v moderním křesťanství opomíjena. Podle současné teorie mají tyto pasáže Bible vést k prosazení správné hygieny a k prevenci reálných onemocnění, neboť pokud osoba trpící výtoky byla přenašečem závažného onemocnění, výše uvedené citace vedly k jejímu vyřazení ze společnosti. Je rovněž možné, že výše uvedené pasáže se netýkají spermatu, ale krve či jiných substancí indikujících onemocnění.\n"}
{"id": "34540", "url": "https://cs.wikipedia.org/wiki?curid=34540", "title": "Galerius", "text": "Galerius\n\nGaius Galerius Valerius Maximianus (mezi 250 a 260 dnešní Gamzigrad, Srbsko – počátek května 311 patrně dnešní Sofie, Bulharsko) byl římský císař panující od 1. května 305 do počátku května 311 v rámci druhé až čtvrté tetrarchie. Předtím byl během první tetrarchie \"caesarem\" císaře Diocletiana pro východní část říše (293–305).\n\nGalerius, jehož původní jméno patrně znělo Maximinus, pocházel z prosté venkovské rodiny usazené v Ilýrii. Jeho otec byl rolník, o matce Romule se žádné údaje nedochovaly. V mládí pásal budoucí císař dobytek (alespoň podle některých pramenů) a dostal proto přízvisko \"Armentarius\" (pasák krav). Později – za vlády Aurelianovy – vstoupil do armády, kde vynikl statečností, a za Diocletiana se vypracoval mezi významné velitele. Někdy v této době se oženil s blíže neznámou ženou, která mu porodila dceru Valerii Maximillu.\n\nVe 3. století vyvolaly vpády barbarských etnik a vnitropolitická nestabilita zvýšenou potřebu dělby moci mezi několik panovníků. Oproti dřívějším praktikám, kdy se do funkcí uváděli především rodinní příslušníci, jmenoval císař Diocletianus spoluvládcem svého přítele, schopného vojevůdce Maximiana, jemuž dal do správy západní polovinu říše. Tento model se v daných podmínkách osvědčil jen částečně, a tak vznikla myšlenka tetrarchie (čtyřvládí). V březnu a květnu 293 ustanovili oba spolucísaři, Diocletianus a Maximianus, každý svého vlastního spoluvladaře s hodností \"caesara\": Maximianus prefekta Constantia, Diocletianus Galeria. Constantius byl Maximianem \"pro forma\" adoptován (jeho zetěm se stal již dříve), zatímco Galerius se musel po urychleném rozvodu oženit s Diocletianovou dcerou Galerií Valerií. Oba se změnili na designované následníky trůnu.\n\nGaleriovým hlavním úkolem po převzetí moci byla obrana hranice na Dunaji, velmi zranitelné vzhledem ke své délce – proto si také jako \"caesar\" zvolil za rezidenci Sirmium. Už v roce 294 byly odraženy první útoky Sarmatů a po nich roku následujícího také nájezdy Karpů, Bastarnů a asi i Gótů. Karpy dal Galerius usídlit v Panonii, sám pak přijal vítězná příjmení \"Sarmaticus maximus\" a \"Germanicus maximus\" (velký vítěz nad Sarmaty a Germány).\n\nV roce 296 poslal Diocletianus Galeria do Sýrie, aby zakročil proti Peršanům, kteří se pokoušeli ovládnout vazalskou Arménii. Galerius svedl s králem Narsém poblíž Karrh bitvu, v níž utrpěl těžkou porážku a značně tím poškodil svou pověst schopného vojevůdce. Diocletiana to velmi rozladilo a \"caesar\" musel urychleně shromáždit v podunajských provinciích nové vojsko, aby katastrofu odčinil. V roce 297 vpadli Římané do Arménie, zlomili perský odpor a donutili krále Narsého k výhodnému míru. Klid na hranici poté vydržel čtyřicet let, až do závěru vlády Konstantina Velikého.\n\nOd roku 299 pobýval Galerius opět převážně na Balkáně a vedl četné boje se zadunajskými etniky, jak o tom svědčí jeho vítězná titulatura. Křesťanské prameny v něm následně vidí hlavního podněcovatele pronásledování církve, které Diocletianus posvětil ediktem z 23. února 303 a dalšími ještě ostřejšími nařízeními. Nakolik je obvinění opodstatněné, musí zůstat otevřeno, neboť badatelé nejsou v této věci jednotní.\n\nDne 1. května 305 se Diocletianus, který již delší čas cítil únavu z vládnutí, vzdal v Nikomedii trůnu a přiměl k tomu i Maximiana na západě, byť s jistými potížemi. V kontextu římských císařských dějin se jednalo o bezprecedentní krok, neboť Diocletiana k němu nenutila ani politická situace, ani jiné vnější okolnosti – jeho postavení bylo naopak neotřesitelné. Abdikace vedla ke vzniku druhé tetrarchie, jež (jak se později ukázalo) vydržela pouhý rok. Constantius s Galeriem se stali plnoprávnými císaři, první pro západ, druhý pro východ, a zároveň byli jmenováni \"caesary\" Flavius Severus a Galeriův synovec Maximinus Daia. Toho Galerius již dříve adoptoval a povýšil ho do funkce vojenského tribuna.\n\nNa dunajské hranici tou dobou probíhaly drobné potyčky se Sarmaty a Galerius proto ještě téhož roku vytáhl do války. V bojích se vyznamenal mladý syn císaře Constantia Konstantin, Galerius ho však brzy odeslal za otcem, aby ho doprovázel do Británie.\n\nV červenci 306 zemřel císař Constantius a vojsko v Británii prohlásilo bez jakýchkoli konzultací jeho nástupcem Konstantina. Galerius reagoval tím, že Konstantina sice uznal, ale jen jako \"caesara\", a císařem západu potvrdil dle pravidel tetrarchie Flavia Severa. Když se o podobný krok pokusil v říjnu i syn excísaře Maximiana Maxentius, Galerius to již neakceptoval, neboť by se narušil celý systém následnictví zavedený Diocletianem. Tak vypukla občanská válka, která fatálně poznamenala třetí i čtvrtou tetrarchii.\n\nV první fázi, jež probíhala zhruba do jara roku 307, bylo odraženo tažení císaře Severa na Řím, centrum Maxentiovy moci. Flavius Severus, oslabený četnými dezercemi, se musel stáhnout do Ravenny, kde ho excísař Maximianus donutil asi v dubnu k abdikaci pod příslibem zachování života (fakticky se z něj stal zajatec). Maximianus přijal opět císařský titul, odebral se do Galie a navázal tam spojenectví s \"caesarem\" Konstantinem, jemuž dal svou dceru za ženu. V létě 307 vpadl do Itálie osobně Galerius, aby zde zjednal pořádek; ani on však ničeho nedosáhl, pouze vyplenil rozsáhlé oblasti na poloostrově. Za situace, kdy Maxentiovo povýšení uznal kromě Maximiana i Konstantin, neviděl Galerius jinou možnost než požádat o zásah bývalého císaře Diocletiana.\n\nDne 1. ledna 308 nastoupil Diocletianus spolu s Galeriem řádný konzulát a v listopadu téhož roku se oba sešli v Carnuntu s Maximianem, aby projednali složitou situaci v říši. Starý císař odmítl znovu převzít vládu, potvrdil ve funkci Galeria i oba \"caesary\" a posvětil jmenování nového císaře pro západ, Licinia. Maxentius nebyl jako císař opět uznán a Diocletianovi se podařilo přimět Maximiana, aby podruhé rezignoval.\n\nAčkoli konference v Carnuntu formálně ustavila čtvrtou (a poslední) tetrarchii, s výjimkou Maximianovy abdikace se toho reálně změnilo jen málo. Sesazený Maxentius nadále ovládal Itálii i s hlavním městem, \"caesarové\" nespokojení se svým postavením přijali brzy plnou císařskou titulaturu a Diocletianus dal zřetelně najevo, že se vlády již neujme, i když si to Galerius přál. Z hlediska praktické politiky se jednalo o zjevný Galeriův neúspěch.\n\nV náboženské oblasti byl Galerius stejně konzervativní jako Diocletianus, proto na východě perzekuce křesťanů neustávala ani po roce 305, ačkoli západní císaři Maxentius i Konstantin zvolili mnohem mírnější kurz. V roce 310 však Galerius, již vážně nemocný v důsledku rakoviny, sám pochopil neudržitelnost této politiky a dal vypracovat toleranční edikt, který z křesťanství učinil trpěné náboženství (\"religio licita\"). Edikt byl zveřejněn 30. dubna 311 v Nikomedii a již o několik dní později churavějící císař zemřel. Jeho odchodem zanikla koncepce tetrarchie, jejímž byl patrně posledním zastáncem.\n\nNejznámější Galeriovou stavbou je vítězný oblouk v Soluni (Řecko), vztyčený u příležitosti vítězství nad králem Narsém v letech 297/298. Kromě něj se dochoval palác v Gamzigradu (Srbsko), který je od roku 2007 zapsán do seznamu světového dědictví UNESCO.\n\n\n"}
{"id": "34542", "url": "https://cs.wikipedia.org/wiki?curid=34542", "title": "Přístroj", "text": "Přístroj\n\nPřístroj je technické zařízení sloužící k určitému účelu. Na rozdíl od stroje není jeho hlavním účelem přeměna jedné formy energie na jinou formu nebo vykonávání práce, ale je v něm využíván chemický nebo fyzikální (mechanický, elektrický) děj (proces) nebo tyto děje a vlastnosti využívá pro svoji funkci. \"Přístroj\", který je obvykle konstruován (sestaven) z několika součástí, se liší i od nástroje, který mívá obvykle velmi jednoduchou konstrukci, a v němž většinou žádné děje neprobíhají.\n\nToto vymezení nemá přesné hranice, neboť některé složité přístroje mohou mít charakter stroje a v některých složitějších nástrojích může docházet k fyzikálním či chemickým dějům. V hovorové mluvě dost často termíny stroj, nástroj a přístroj splývají a vždy záleží na jazykovém kontextu příslušného sdělení.\nJak název napovídá, původně se pojem přístroj používal pro označování pomocných zařízení, která tvořila součást většího stroje. V současnosti je tento pojem používán v mnohem širším významu. Například se jako přístroje někdy označují i elektrické spotřebiče (televizní přístroj) nebo jiná zařízení (fotografický přístroj). Pojem přístroj v těchto případech ukazuje především na složitost zařízení.\n\nPřístroje mohou být například\n\n"}
{"id": "34543", "url": "https://cs.wikipedia.org/wiki?curid=34543", "title": "Villarreal CF", "text": "Villarreal CF\n\nVillarreal CF (celým názvem Villarreal Club de Fútbol S.A.D.) je španělský fotbalový klub z Villarrealu ve valencijské oblasti založený roku 1923. Má přezdívku \"Žlutá ponorka\" (španělsky \"Submarino Amarillo\", valencijsky \"Submarí Groguet\").\nKlubové barvy jsou žlutá a modrá. Domácím hřištěm je Estadio de la Cerámica (rovněž \"El Madrigal\") s kapacitou necelých 23 500 míst k sezení.\n\nPo jedné sezóně ve druhé lize se tým v roce 2013 vrátil zpět do nejvyšší španělské ligové soutěže. Ve třetí lize hraje rezervní tým Villarealu, Villareal „B“.\n\nVillarreal je po Monaku druhým nejmenším městem (co se počtu obyvatel týče), které evropskému fotbalu dalo semifinalistu Ligy mistrů (v ročníku 2005/06).\nRivaly Villarrealu jsou týmy Castellón, Levante a Valencia. Derby mezi Villarrealem a Valencií se nazývá \"\".\n\nPřezdívku \"Žlutá ponorka\" klub získal podle skladby Yellow Submarine od liverpoolské kapely The Beatles v sezóně 1966/67, kdy postoupil do Tercera División (barva dresů Villarrealu je také žlutá).\n\nKlub byl založen v březnu 1923 pod názvem Villareal CD.\nMužstvo tvořili lokální dělníci, kteří se fotbalu věnovali ve svém volném čase. Prvním prezidentem Villarealu se stal farmaceut José Calduch Almela, pod nímž si tým vybudoval stadion \"Campo de Deportes\". V srpnu 1923 sehrálo mužstvo první přátelský zápas s jiným místním celkem s názvem Castellón (vznikl roku 1922). Villareal se účastnil nižších soutěží a v sezóně 1934/35 opanoval regionální divizi (\"Primera Regional\"). Následoval dvojzápas s murcijským týmem Cartagena, který však Villareal nezvládl a prohrál celkovým skóre 1:8. Ačkoli se další sezónu podařilo titul z regionální divize obhájit, vypukla Španělská občanská válka a fotbalové věci šly stranou.\n\nBěhem 70. let se hráči ve žlutém dresu na pár sezón ohřáli ve druhé lize, avšak brzy opět sestoupili. V ročníku 1987/88 se klub probil do v pořadí třetí ligy, Segundy División B.\n\nAčkoliv v roce 1990 \"Žlutá ponorka\" sestoupila, dva roky nato slavila postup do druhé ligy, Segundy División. Byl to podnikatel Fernando Roig, kdo sehrál hlavní roli při formování týmu během 90. let, zvlášť když zadlužený klub v roce 1997 odkoupil.\nSezónu 1993/94 se podařilo zachránit až v posledním kole na úkor valencijského rivala, týmu CD Castellón. V ten ročník zde hostoval José Francisco Molina, později chytající za věhlasnější španělské kluby.\nNa jaře roku 1998 skončil tým čtvrtý ve druholigové tabulce, aby následně v play-off přemohl Compostelu.\n\nNa prvoligové scéně \"Žlutá ponorka\" debutovala 31. srpna 1998 na hřišti Realu Madrid, v té době úřadujícího šampiona Ligy mistrů. Ačkoli se dostala do vedení, prohrála nakonec 1:4.\nTuhá konkurence odsunula Villarreal až na 18. místo. Následovalo play-off o udržení se Sevillou, ve kterém mužstvo podlehlo 0:2 a venku 0:1 a vrátilo se nazpět mezi mužstva druholigová.\n\nBěhem letního přestupového období 2004 se kormidla chopil chilský trenér Manuel Pellegrini, který v té době neměl žádné zkušenosti s evropským fotbalem, pouze jihoamerickým. Mužstvo posílil uruguayský útočník Diego Forlán z Manchesteru United za 2 miliony liber.\nOstrou zkouškou se stal Pohár Intertoto, který valencijský tým opanoval finálovou výhrou nad Atléticem Madrid. Pellegriniho premiéra v La Lize dopadla porážkou 1:2 na půdě rivala Valencie a ani další čtveřice zápasů ligy neskončila výhrou.\nPrvní ligové vítězství přišlo 3. října doma proti Realu Zaragoza, na konečném výsledku 2:1 se po jednom gólu podíleli Forlán a i Riquelme.\nDařilo se i během zimy, forma nabraná mezi prosincem a únorem smetla také pozdějšího šampiona Barcelonu, která na Madrigalu nestačila vysoko 0:3. Forlán si připsal dvě branky, Riquelme dvě brankové asistence. Defenzívu podržel středopolař Marcos Senna.\nBěhem následujícího kola, dne 16. ledna, zaznamenal Villarreal první ze dvou vítězství sezóny (4:2 a v květnu 4:1) nad rivalem z Levante. A v dalším kole mužstvo oplatilo úvodní porážku Valencii, když doma vyhrálo 3:1 i díky hattricku Riquelmeho.\nChilský trenér dovedl ziskem 65 bodů \"Žlutou ponorku\" na historické třetí místo, čímž zajistil účast v Lize mistrů. Forlán se stal s 25 brankami nejlepším střelcem Španělska i Evropy.\nCesta Pohárem UEFA skončila ve čtvrtfinále, kde Španělé nestačili na Alkmaar z Nizozemska.\n\nPředkolo Ligy mistrů zahájil celek ve žlutém domácí výhrou 2:1 nad Evertonem. Pozdvižení vzbudila odveta odpískaná rozhodčím Pierluigim Collinou, který kvůli údajnému faulu Marcuse Benta za stavu 1:0 pro anglický tým sporně neuznal gól Duncana Fergusona.\nBranky Sorína a Forlána nakonec rozhodli o postupu Villarrealu po druhé výhře 2:1.\nV základní skupině měl tým změřit síly s Manchesterem United, Lille a Benficou. První dva zápasy s United a Lille sice skončily bezbrankovou remízou, po šestém utkání se však Villarreal tyčil na první příčce skupiny „D“ a zamířil do osmifinále. Přes líný ligový start, kdy se úvodní čtyři utkání nevyhrálo, se \"Žlutá ponorka\" nastartovala. Od konce září do konce roku prohrála jen doma s Barcelonou. Začátkem nového roku ale ztratila domácí formu, což vedlo k porážkám od Racingu Santander a Celty Vigo, celků ze středu tabulky. Vyřazovací utkání Ligy mistrů na stadionu Glasgow Rangers dopadlo remízou 2:2, branky vstřelili Forlán a Riquelme.\nDomácí odveta dopadla znovu nerozhodně, remíza 1:1 ale posunula dál španělský celek důsledkem pravidla venkovních branek. Autorem branky Španělů byl opět Diego Forlán.\nNa hřišti italského Interu Milán se ujali Španělé vedení v první minutě zásluhou Forlána, ale Adriano a Martins otočili na 2:1 pro domácí. Na Madrigalu zařídil jednogólovou výhru Arruabarrena a Villarreal znovu postoupil díky venkovnímu gólu.\nHistorické semifinále bylo zahájeno na hřišti Arsenalu v čele s Henrym, kde španělský klub padl 0:1 gólem Tourého.\nOdvetný zápas na \"El Madrigal\" skončil bezbrankovou remízou, fanoušci však byli svědky neproměněné penalty Riquelmeho.\nArsenal dokráčel do finále a tam padl s Barcelonou. Cesta Evropou si vyžádala svoji daň, Villarreal dosáhl jen na sedmou ligovou příčku.\n\nPosily pro ročník La Ligy 2006/07 čítaly záložníka Caniho. Pohár Intertoto úspěšný nebyl, ve španělské lize obsadilo mužstvo páté místo, především díky šňůře výher v závěru sezony, kdy Villarreal zdolal osm soupeřů včetně Barcelony, Sevilly, Valencie a Athleticu.\n\nDo sezóny 2007/08 naskočil Pellegrini s posilami do defenzívy: přišli Joan Capdevila a Diego Godín. Pro neshody s vedením odešel už na jaře Riquelme, do Atlética Madrid přestoupil Forlán. Mezeru po Forlánovi vyplnil italský forvard Giuseppe Rossi z Manchesteru United.\nZáložní řadu vystužili zkušený Robert Pirés a mladý Santi Cazorla.\n\nKromě sestupu zasáhla klub další tragédie, když 6. června 2012 skonal nový trenér Manuel Preciado, několik hodin poté, co byl jmenován do funkce.\nMužstvo poté převzal Julio Velázquez, ten se však musel popasovat s odchody opor. Odešla brankářská jednička Diego López, středopolař Borja Valero, potentní brazilský útočník Nilmar i obránci Carlos Marchena a Gonzalo Rodríguez. Během zimních měsíců se klub rozloučil s Rossim. Avšak vrátil se zkušený krajní obránce Javi Venta.\nAni zkušení Bruno Soriano, Marcos Senna a Cani se nezmohli na více než sedmé místo v půlce ledna. Velázqueze nahradil 14. ledna 2013 Marcelino, pod jehož taktovkou se Villarreal vyšplhal na druhé místo zaručující postup o patro výš.\n\nPo roce se Marcelinův Villarreal vrátil mezi španělskou smetánku a během léta náležitě posiloval – dorazili například Giovani dos Santos a Tomás Pina a brankář Sergio Asenjo.\n\"Žlutá ponorka\" vybojovala šesté místo i díky gólům útočníků dos Santose, Ucheho a Perbeta. Další rok z toho bylo znovu šesté místo opět zaručující „EL“. Tato sezóna také přinesla největší pokrok v rámci španělského poháru 2014/15, kde Villarreal dosáhl semifinále. Postupu do finále nakonec zabránila Barcelona.\n\nSezónu 2015/2016 zahájila \"Žlutá ponorka\" ve velkém stylu a první týdny shlížela na ostatní španělské prvoligové celky svrchu, navzdory letním odchodům mnoha hráčů (Giovani dos Santos, Moreno, Uche, Vietto). Právě proto bylo nutné investovat do kádru, což přimělo management utratit 43 milionů €. Kádr tak rozšířili útočníci Cédric Bakambu a Roberto Soldado, dále potom hráči jako Samu Castillejo, Samuel García, Denis Suárez a další. První místo se sice nepodařilo udržet, to konečné čtvrté ale znamenalo návrat do Ligy mistrů pro další rok.\nTažení Evropskou ligou začalo v základní skupině, kde Španělé skončili druzí za Rapidem Wien, ale před Viktorií Plzeň a Dinamem Minsk. Ve vyřazovací části překonali Neapol, Leverkusen, Spartu, aby v semifinále narazili na Liverpool. Domácí utkání na konci dubna Villarreal vyhrál 1:0 zásluhou pozdní trefy Lópeze Álvareze v nastaveném čase.\nNa Anfield Road přišla porážka 0:3 a s nadějemi na první pohárové finále bylo konec. Porážce přispěl brzký vlastní gól Soriana v úvodní desetiminutovce.\n\nPřestože měl Marcelinův kontrakt trvání do roku 2019, jeho názorové neshody s klubovým vedením vyústily v srpnu 2016 v jeho vyhazov.\nNástupcem se mu stal Fran Escribá, jenž se musel popasovat se zraněním Roberta Soldada. Ligový ročník 2016/17 byl zakončen pátou pozicí, postoupilo se ze skupiny Evropské ligy, v šestnáctifinále však klub obdržel debakl 0:4 na vlastním trávníku od římského AS\na po odvetě se s Evropou rozloučil. Během ledna roku 2017 se stadion dočkal přejmenování na \"Estadio de la Cerámica\" k poctě místnímu keramickému průmyslu.\nRovněž ročník La Ligy 2017/18 skončila \"Žlutá ponorka\" na místě pátém.\nOd září ji už vedl jiný trenér, a to Javier Calleja.\nTen skončil v Evropské lize ve stejné fázi jako jeho předchůdce, když v šestnáctifinále padl proti Lyonu.\n\n\n"}
{"id": "34545", "url": "https://cs.wikipedia.org/wiki?curid=34545", "title": "Podbiják", "text": "Podbiják\n\nPodbiják je ruční nástroj používaný ke zhutňování štěrku pod železničními pražci.\n\nTvarem se podobá krumpáči, liší se od něho tím, že místo plochého ostří má jen kratší tyč se zesíleným koncem (jakousi \"bambulí\"). Zesílený konec usnadňuje dusání štěrku.\n\nTento nástroj byl prakticky nezbytný při budování a opravách železnic.\n\nDnes se podbiják užívá jen zřídka – jen při opravách výhybek nebo malých opravách na vedlejších tratích. Práce s ním je velice pomalá a namáhavá a proto byl nahrazen strojní podbíječkou.\n"}
{"id": "34556", "url": "https://cs.wikipedia.org/wiki?curid=34556", "title": "Periodizace dějin evropské hudby", "text": "Periodizace dějin evropské hudby\n\nNásledující seznam slouží jako orientační rozdělení dějin evropské hudby. Jsou-li uváděny letopočty, pak se jedná vždy o přibližné rozdělení s vědomím, že odliv jednoho slohu a převládnutí jiného jsou postupné procesy.\n\n"}
{"id": "34557", "url": "https://cs.wikipedia.org/wiki?curid=34557", "title": "Náhorní Karabach", "text": "Náhorní Karabach\n\nNáhorní Karabach ( , , ) je území o rozloze 4400 km² v jihozápadním Ázerbájdžánu, z jehož cca 145 000 obyvatel je momentálně cca 95 % Arménů.\n\nMetropolí oblasti je Stěpanakert (Chankendi). Arménie a Ázerbájdžán vedou o toto území dlouholetý spor, který v 90. letech 20. století vygradoval v regulérní válečný konflikt. V současné době se Náhorní Karabach a přilehlý Lačinský koridor nachází pod vojenskou kontrolou Arménie. Republiku, vyhlášenou místními Armény a zabírající 16 % ázerbájdžánského území, na území Karabachu a koridoru přilehlého k Arménii, mezinárodně nikdo neuznal. Ačkoliv je formálně vyhlášeno od 12. května 1994 příměří, k přestřelkám dále dochází a v posledních letech (od 2015) se na bojiště vrací i těžká technika.\n\nNázev Karabach (Qarabağ) je turkického a perského původu a doslova se překládá jako „černá zahrada“ (v ázerbájdžánštině \"qara\" = černý, \"bağ \" = zahrada). Název \"dağlıq\" = hory a je to v ázerbájdžánštině běžně používané slovo.\n\nNázev regionu v místních jazycích se překládá jako „hory Karabach“ nebo „horská černá zahrada“.\n\n\nV roce 2017 zde proběhlo referendum, v němž se bezmála 90 % místních voličů vyslovilo pro přejmenování státu na Arcach. Nový název je podle dostupných informací z historického hlediska přesnější.\n\nKolem roku 180 př.n.l. se Karabach stal jednou z 15 provincií Arménského království. V roce 387 n.l. se po rozdělení Arménie mezi Byzantskou a Perskou říši Karabach dostal pod správu Kavkazské Albánie, která však byla pod silným náboženským a kulturním vlivem Arménie. Populaci Karabachu tehdy tvořili Arméni a několik poarménštěných kmenů. V 5. století byla v Karabachu založena první arménská škola, klášter Amaras. \n\nV souvislosti s patronátem carského Ruska nad křesťanskými menšinami na blízkém východě docházelo už v 16. století k migraci arménského obyvatelstva z osmanské říše do kaspické oblasti ovládané křesťanským Ruskem. K nejvýraznější migrační vlně došlo mezi lety 1823–1832 v reakci na rusko-perskou válku. V této době došlo k dramatickým změnám v etnickém složení obyvatelstva oblasti náhorního Karabachu. Dle M. I. Šavrova v roce 1823 arménské rodiny představovaly 1,5 tisíc z 20 tisíc rodin karabašské provincie (území bývalé karabašského chanátu). V roce 1832 již Arméni tvořili 34,8 % obyvatel provincie, zatímco Azerové 64,8 %. Arméni dosáhli 53% většiny v roce 1897, kdy počet Azerů v provincii klesl na 45 %.\nKdyž se počátkem 20. let 20. století s koncem občanské války v Rusku utvářel Sovětský svaz, usilovali jak Arméni, tak Azerové o oblasti Nachičevanu, Zangezuru a Náhorního Karabachu. Rozhodnutím ústředního výboru KSR(b) byly nakonec Nachičevan a Náhorní Karabach v rámci vzniklé Zakavkazské SFSR ponechány Ázerbájdžánu, zatímco Zangezur, oddělující Nachičevan od zbytku ázerbájdžánského území, byl předán Arménii. Dne 7. července 1923 byla v rámci Ázerbájdžánu ustavena Náhorno-karabašská autonomní oblast. V roce 1926 představovali Arméni 93,5 % obyvatel Náhorního Karabachu, tento podíl se od té doby snižoval na 77 % v roce 1989. Od 60. let sílily mezi karabašskými Armény pocity diskriminace a nevole nad tímto demografickým vývojem. Nevraživost mezi oběma etniky přerostla na konci 80. let v otevřené střety, které slábnoucí sovětská moc už nebyla s to zvládnout.\n\nV lednu 1988 byla zahájena masivní deportace Azerů z Arménie do měst Baku a Sumgait. Ve dnech 28. a 29. února 1988 došlo ve městě Sumgait u Baku k pogromu, který si údajně vyžádal životy 32 lidí zahrnující Armény, Azery i Rusy. Tento incident byl klíčový pro arménské vedení, které odstartovalo rozsáhlou antiázerbájdžánskou kampaň. Následně bylo 27.–29. listopadu připraveno o život 33 Azerů během pogromů ve městech Gutarkh, Spitak a Stěpanavan na arménském území, další vzájemné násilnosti propukly i jinde v Arménii a Ázerbájdžánu.\n\nV následujících měsících bylo více než 220 000 etnických Azerů nuceno opustit své domovy v Arménii. Mezitím 18. července 1988 rozšířené zasedání nejvyššího prezidia SSSR potvrdilo existenci Náhorního Karabachu jako nedílné součásti Ázerbájdžánu. 1. prosince 1989 se Nejvyšší rada Arménie usnesla na sloučení Arménie a Náhorního Karabachu. Tak, v rozporu s ústavou SSSR a se základy mezinárodního práva, Arménie oficiálně vznesla nárok na území sousední republiky.\n\nKdyž Ázerbájdžán vyhlásil 30. srpna 1991 nezávislost na rozpadajícím se Sovětském svazu, nehodlali Arméni z Náhorního Karabachu zůstat nadále jeho součástí a karabašské vedení, podporované morálně i materiálně z Arménie, vyhlásilo 2. září 1991 nezávislost na Ázerbájdžánu. Ázerbájdžánská vláda reagovala 26. listopadu zrušením karabašské autonomie. Následné referendum, uspořádané v Náhorním Karabachu 10. prosince sice azerská menšina bojkotovala, drtivá většina karabašských Arménů však rozhodnutí o nezávislosti podpořila. V letech 1992 až 1994 probíhala o Náhorní Karabach, který tvoří v Ázerbájdžánu enklávu, oddělenou od Arménie takzvaným Lačinským koridorem, otevřená válka mezi Arménií a Ázerbájdžánem, která zasáhla citelně i civilní obyvatelstvo.\n\nNejzávažnějším případem porušování lidských práv byl masakr v Chodžali, při kterém 26. února zaútočily arménské síly za podpory těžké techniky na azerské civilisty ve vesnici Chodžali. Její obyvatelstvo žilo několik měsíců v obležení bez dodávek elektřiny a plynu a v nedostatku potravin. Vesnice byla evakuována a civilní obyvatelstvo se pěšky přesouvalo na ázerbájdžánské území. Několik kilometrů od bezpečné zóny však zahájily arménské síly palbu na konvoj ázerbájdžánských uprchlíků. O život přišlo během dne 613 ázerbájdžánských obyvatel, z toho 106 žen a 83 dětí. Na událost reagovali Ázerbájdžánci represáliemi, během kterých bylo dne 10. dubna 1992 zabito 53 Arménů v obci Maragha u Martakertu (Náhorní Karabach).\n\nNa konci konfliktu Arméni ovládli téměř celou bývalou autonomní oblast Náhorní Karabach, Lačinský koridor, a další části ázerbájdžánského území. Malé okrajové části bývalé autonomní oblasti (sever, severovýchod a východ) pro změnu ovládl Ázerbájdžán. Když boje 12. května 1994 utichly, výsledkem bylo odhadem 17 500 mrtvých na arménské a 25 500 na ázerbájdžánské straně, 700 000 až 1 000 000 Azerů a 300 000 Arménů bylo vyhnáno ze svých domovů. Například Šuša, kdysi druhé největší město Náhorního Karabachu, které mělo ještě v roce 1989 na 17 000 obyvatel, převážně Azerů, je dnes poloprázdné, většina domů je trvale neobydlená a poničená.\n\nOd 12. května 1994 trvá mezi oběma stranami příměří, které je ale porušováno. Přes několik rezolucí Rady bezpečnosti OSN je 16 % ázerbájdžánského území, na němž funguje Náhorno-karabašská republika okupováno. To je zdrojem trvalého napětí v oblasti. Náhorno-karabašská republika je na Ázerbájdžánu de facto nezávislá, de iure však není nikým (ani Arménií) mezinárodně uznaná. Republika nepoužívá jako svou měnu ázerbájdžánský manat, ale arménský dram. Propojení obou zemí výstižně ilustruje skutečnost, že někdejší karabašský prezident Robert Kočarjan byl 1998–2008 prezidentem Arménie. Několikero mezinárodních jednání v posledních letech zatím na situaci nic nezměnilo. Arménie požaduje uznání nezávislosti Náhorního Karabachu zatímco Ázerbájdžán požaduje vyklizení Armény okupovaných území. Toto stanovisko podpořil i Evropský parlament v rezoluci A7-0123/2010.\n\nOd začátku roku 2013 se srážky na frontové linii asi dvacetinásobně zintenzivnily. Podle údajů arménského ministra obrany bylo příměří během roku 2012 porušeno 3000 výstřely, v roce 2015 stejný zdroj udává již 60 tisíc výstřelů za 12 měsíců. V roce 2016 se podle arménské organizace \"Svaz informovaných občanů\" střílelo na karabašské frontové linii prakticky nepřetržitě.\nK eskalaci konfliktu došlo 2. dubna 2016, kdy vypukly intenzívní boje podél celé hranice s Náhorním Karabachem. Baku tvrdí, že ázerbájdžánské síly pouze odpověděly na mohutné ostřelování z druhé strany. Podle mluvčího arménského ministerstva podnikl Ázerbájdžán otevřený útok po celé délce hranic s Náhorním Karabachem. \n\nNáhorní Karabach se rozkládá v jihovýchodní části Malého Kavkazu. Na severu se nachází hřbet Murovdag (nadmořská výška do 3 724 m). V centrální části, na západě a jihu pak Karabašský hřbet (do 2 725 m). Na severovýchodě a východě je rovina.\n\nZ nerostných surovin se zde nachází polymetalické rudy, litografický kámen, islandský vápenec, mramor, grafit, azbest.\n\nKlima je převážně mírně teplé se suchou zimou. Na západě a jihozápadě v horách chladné také se suchou zimou. Na rovině a v podhůří je v lednu průměrná teplota 3 až -2 °C a v červenci 25 až 20 °C. Ve vysokohorských oblastech je to v lednu -6 až -10 °C a v červenci 15 až 10 °C. Roční úhrn srážek činí na rovině a v podhůří 400 až 600 mm a v horách 800 mm.\n\nNejvětší řeky patří k povodí Kury (Terter, Chačinčaj, Karkarčaj) a jejího přítoku Araksu (Kendelančaj, Išchančaj). Tečou v hlubokých soutěskách a využívají se na zavlažování a jako zdroj vodní energie. Na řece \"Terter\" byla vybudována Sarsancká přehrada s hydroelektrárnou. Jsou zde mnohé minerální prameny (Turšsu, Širlan, Čarektar, Isabulagi).\n\nNa rovině a v podhůří převládají kaštanové půdy, výše pak hnědé horské lesní s příměsí černozemí a v nejvyšších polohách horské luční půdy. Rovina je vyplněna převážně pelyňkovou a pelyňkovo-travnatou polopouští. V podhůří se nacházejí porosty poloxerofitních keřů a jiné stepní rostlinstvo. Ve vyšších horách rostou mnohodruhové lesy a jsou zde subalpské a alpské louky. Lesy (dub, buk, habr, divoké ovocné stromy) a keře zaujímají více než 30 % oblasti.\n\nŽijí zde velekur kaspický, koza bezoárová, srny, dikobrazi, medvěd hnědý, kavče žlutozobé a červenozobé, rehek zahradní, ještěrka skalní.\n\n\n"}
{"id": "34559", "url": "https://cs.wikipedia.org/wiki?curid=34559", "title": "Společenství", "text": "Společenství\n\nPojem společenství může označovat:\n"}
{"id": "34561", "url": "https://cs.wikipedia.org/wiki?curid=34561", "title": "Dodekafonie", "text": "Dodekafonie\n\nDodekafonie (z řeckého \"dodeka/dvanáct\" a \"fonie/znění\" - používá se též označení dvanáctitónová hudba) je technika skladby a druh hudby, vytvořený na počátku dvacátého století rakouským skladatelem Arnoldem Schönbergem. Vznikla jako důsledek stále obecnějšího a volnějšího chápání funkčních harmonických vztahů, využívání nových souzvuků a postupného zrovnoprávnění všech dvanácti tónů temperované chromatiky v evropské hudbě konce 19. a začátku 20. století.\n\nDodekafonická kompozice je založena na takzvaných tónových řadách. Jedná se o dvanáctitónové (odtud název) sekvence, ve kterých musí být obsaženo všech dvanáct tónů stupnice, tzn. žádný se nesmí opakovat. Tyto řady lze dále transformovat a odvozovat z nich řady další a to pomocí tradičních (inverze, račí postup, transpozice) i Schönbergem vynalezených postupů.\n\nZ vytvořených řad se odvozuje celá kompozice, řady jsou používány melodicky i harmonicky ve všech hlasech skladby, přičemž základním organizačním principem dodekafonické hudby je intervalové uspořádání použitých tónových řad, nikoli harmonicko-melodické vztahy, jako je tomu v případě hudby tradiční. \n\nPři kompozici je třeba dodržovat následující pravidla:\n\nŘady lze použít horizontálně, kdy je posloupnost použita ke stavbě melodie odděleně v každém hlase, vertikálně, kdy je řada použita ke stavbě akordů napříč hlasy nebo lomeně, kdy je řada rozdělena a jednotlivé části jsou použity v jednotlivých hlasech. \n\nDodekafonie byla ve 20. století často používanou technikou. Schönberg a jeho žáci, Alban Berg a Anton Webern, označovaní jako tzv. Druhá vídeňská škola a další skladatelé dodekafonické principy upravili a dále rozšířili. Někteří používali méně přísných kompozičních postupů, jiní rozšířením a zobecněním dodekafonie dospěli k serialismu. \n\nS využitím dodekafonických principů lze dosáhnout vyváženého použití všech dvanácti tónů stupnice a \nvytvořit hudební struktury bez tonálního centra a tonálních funkčních vztahů a tím dospět k atonalitě - popření tonálního principu (atonality je však možné dosáhnout i tradičními prostředky). Dodekafonické principy lze použít i v tonálním kontextu.\n\nPoslech dodekafonické hudby je velmi náročný a pro některé téměř nesnesitelný. Propracovaný systém vnitřní organizace skladby často posluchač není schopen postřehnout a hudba na něho působí chaotickým nebo citově chladným dojmem. Ačkoliv s touto technikou dodnes skladatelé experimentují, je mnohými dodekafonie považována za slepou větev vývoje evropské hudby. \n\n"}
{"id": "34562", "url": "https://cs.wikipedia.org/wiki?curid=34562", "title": "Club Brugge KV", "text": "Club Brugge KV\n\nClub Brugge KV (celým názvem Club Brugge Koninklijke Voetbalvereniging - \"Klub bruggská královská fotbalová asociace\"), známý též jako FC Bruggy, je belgický fotbalový klub z města Bruggy. Byl založen roku 1891 jako Brugsche Football Club. Domácím hřištěm je Jan Breydel Stadion s kapacitou 29 000 míst, který sdílí se svým městským rivalem Cercle Brugge KSV. Klubové barvy jsou modrá a černá.\n\nJe to jediný belgický klub, který hrál finále PMEZ (dnešní Liga mistrů UEFA), v roce 1978 podlehl anglickému Liverpoolu.\n\nKlub byl založen roku 1891 jako Brugsche Football Club. V roce 1894 část členů klubu odchází a zakládá Football Club Brugeois. V roce 1897 se oba kluby slučují pod názvem Football Club Brugeois. V roce 1902 se klub slučuje s Vlaamsche Football Club de Bruges.\n\nV roce 1912 se klub stěhuje na stadion De Klokke. V roce 1920 se poprvé stává mistrem. V roce 1926 se přejmenovává na Royal Football Club Brugeois.\n\nOd návratu do 1. ligy v roce 1959 už klub nikdy nesestoupil. V roce 1968 vyhrál poprvé belgický pohár. Od 2. poloviny 60. let už patří natrvalo k předním týmům v zemi.\n\nV roce 1972 se přejmenoval na Club Brugge Koninklijke Voetbalvereniging. V roce 1973, tedy po půl století, přichází druhý titul.\n\nNejúspěšnější jsou léta, kdy zde trénoval Ernst Happel (1974-1978).\n\nV roce 1975 se klub přestěhoval na Olympiastadion (dnes Jan Breydelstadion).\n\nV roce 1976 hraje finále Poháru UEFA, přemožitelem je Liverpool.\n\nV roce 1978 hraje finále Poháru mistrů, přemožitelem je opět Liverpool.\n\n\n\n\n\n \n\n\n"}
{"id": "34565", "url": "https://cs.wikipedia.org/wiki?curid=34565", "title": "Rozchodka", "text": "Rozchodka\n\nRozchodka je zařízení k měření rozchodu kolejí. Vyvinula se z jednoduché tyče s vymezujícími výřezy až po \nsložité elektronické měřicí přístroje.\n\nKlasická rozchodka je vlastně jen kovová tyč, z níž vybíhají jazyky vymezující správný rozchod (je závislý na požadovaném rozchodu kolejí). Používala se nejen pro kontrolu, ale i pro vymezení správného rozchodu při stavbě trati. Pro většinu prací byla taková rozchodka dostačující a navíc byla i odolná vůči nešetrnému zacházení traťových dělníků. Pro vymezení zvětšeného rozchodu v obloucích se k ní dodávaly sady distančních vložek.\n\nVylepšená rozchodka byla vybavena měřidlem a vodováhou (pro určování převýšení v obloucích).\n\nPozději byly stavěny pojízdné rozchodky, které měří spolu s rozchodem převýšení a zborcení koleje. Dnešní elektronické rozchodky jsou schopny o provedeném měření vyhotovit i protokol.\n"}
{"id": "34566", "url": "https://cs.wikipedia.org/wiki?curid=34566", "title": "SK Rapid Wien", "text": "SK Rapid Wien\n\nSK Rapid Wien nebo česky Rapid Vídeň je rakouský fotbalový klub z Vídně. Je nejúspěšnějším v zemi.\n\nRapid byl založený v roce 1898 jako \"První dělnický klub Vídně\" (Erster Wiener Arbeiter-Fusball-Club). Barvy klubu byly v tom čase červená a modrá a dosud je Rapid používá na hřištích soupeřů.\n8. ledna 1899 byl klub přejmenovaný na současný Sportklub Rapid Wien a v roce 1904 byly klubové barvy změněné na zelenou a bílou.\n\nRapid je rekordmanem v počtu rakouských titulů. Domácí trofej získal 32x, naposledy v roce 2008. 14x získal Rapid domácí pohár. V období, kdy Rakousko patřilo k Německu, se Rapid stal jednou německým mistrem a vyhrál německý pohár.\n\nV meziválečném období hrál často Středoevropský pohár. V prvních dvou ročnících (1927 a 1928) se dostal do finále, kde neuspěl, pohár získal až v roce 1930.\n\nV letech 1985 a 1996 byl Rapid neúspěšný ve finále Poháru vítězů pohárů.\n\nČeši a Slováci byli v Rapidu vždy vítáni. Vídeňští rodáci Bican a Vytlačil hráli za Rapid ještě před druhou světovou válkou, Panenka tu hrál finále Poháru vítězů, Wagner nadchl trofejí pro krále střelců, Bejbl s Kinclem zde ochutnali Ligu mistrů. Panenka: „\"Rapid si nás vždycky považoval. Pan Bican nám udělal dobré renomé a pak už to šlo docela snadno...\"“. Antonín Panenka dodnes (2015) dostává každý rok permanentku, parkovací kartu, rozpis zápasů a křeslo mezi klubovými legendami. \n\n\n\n\"K 4. 8. 2016\n\n"}
{"id": "34570", "url": "https://cs.wikipedia.org/wiki?curid=34570", "title": "Babylon (časopis)", "text": "Babylon (časopis)\n\nBabylon (podtitul \"Studentský list pro seniory\") je časopis zabývající se především politikou, kulturou a literaturou. Je konzervativní až monarchistický, do jisté míry staromilský a kritický jak k časům komunistické totality, tak k polistopadovému vývoji v české společnosti, klade důraz na význam svobody slova. Časopis vznikl roku 1992. Je výrazně spjat s tvůrčí osobností Petra Placáka, který je od roku 1995 jeho šéfredaktorem. Placák předtím vydával v samizdatu časopis Koruna opozičního royalistického hnutí České děti a a sám označuje Babylon za obdobu časopisu Koruna v polistopadové době. Vychází s podporou Ministerstva kultury ČR. Na akademické půdě byl k dispozici zdarma, jinak stál 15 Kč (2008); 4. číslo XXIV. ročníku (z prosince 2015) bylo neprodejné. Obsahuje literární a výtvarnou přílohu s rozhovorem s osobností. V tištěné podobě vychází čtyřikrát do roka, webová stránka (Babylonrevue.cz) je však aktualizována několikrát týdně. Psán archaizujícím pravopisem z doby před jeho reformou z roku 1957, což se projevuje především v psaní \"s/z\" v cizích slovech (např. \"poesie, rasance, verse\"), nebrání se ostrým označením a vulgarismům; rozhovory bývají někdy psány obecnou češtinou. Babylon organizuje také monarchistické akce a setkání, zaměřené rovněž na undergroundovou komunitu.\n\n"}
{"id": "34571", "url": "https://cs.wikipedia.org/wiki?curid=34571", "title": "Pescia", "text": "Pescia\n\nPescia // je italské město na stejnojmenné řece v toskánské provincii Pistoia, 50 km severozápadně od Florencie. Město má rozlohu 79 km² a zhruba 18 000 obyvatel. Pescia je vyhlášeným střediskem květinářství – každý sudý rok se na přelomu srpna a září v Pescii koná květinové bienále. Jedna z nejstarších papíren v Itálii se nachází v místní části Pietrabuona (4 km severně). Ve vesnici Collodi (3 km západně), která je dnes také částí Pescie, prožil část dětství spisovatel Carlo Lorenzini, autor \"Pinocchiových dobrodružství\", dnes je v Collodi velký zábavní park Pinocchio, věnovaný slavnému dřevěnému panáčkovi. \"Pescijský\" se italsky řekne \"pesciatino\".\n\"Počet obyvatel\"\n"}
{"id": "34575", "url": "https://cs.wikipedia.org/wiki?curid=34575", "title": "František Nepil", "text": "František Nepil\n\nFrantišek Nepil (10. února 1929 Hýskov – 8. září 1995 Praha) byl český spisovatel.\n\nPo maturitě na obchodní akademii (1948) se stal propagačním referentem. V této době pracoval i jako textař. \n\nOd šedesátých let publikoval mj. v časopisech Plamen, Literární noviny, Dikobraz, Kmen či Tvorba.\n\nOd roku 1969 pracoval v redakci vysílání pro děti a mládež v Československém rozhlase. Dlouhá léta působil jako autor a osobitý vypravěč celoročních cyklů minifejetonů. Od roku 1972 byl spisovatelem na volné noze.\n\nV březnu 1995 přednesl na výstavě \"T.G. Masaryk, člověk a umění\", kterou uspořádalo Masarykovo demokratické hnutí v Praze na Národní třídě, poutavé a výborně připravené přednášky \"Masarykovy cesty světem\" a o \"Generálovi Hasalovi-Nižborském\". Masarykovy cesty doložil i vhodně vypracovanou speciální mapou. Zajímavé bylo tehdy i jeho vyprávění o osudech památek na prezidenta Masaryka na Křivoklátsku (most TGM ve Zbečně, busta v Nižboru) a v okolí jeho rodného Hýskova, kam se dokonce dostal TGM z Lán i na koni.\n\nJeho dílo bylo populární i díky jeho ranním rozhlasovým vystoupením.\n\n\n\nKromě této tvorby je autorem řady scénářů a televizních pohádek.\n\n"}
{"id": "34576", "url": "https://cs.wikipedia.org/wiki?curid=34576", "title": "JPEG", "text": "JPEG\n\nJPEG (anglická výslovnost [ˌdžeiˈpeg], užívají se též počeštěné výslovnosti \"jépeg\" nebo \"jpeg\") je standardní metoda ztrátové komprese používané pro ukládání počítačových obrázků ve fotorealistické kvalitě. Formát souboru, který tuto kompresi používá, se také běžně nazývá JPEG. Nejrozšířenější příponou tohoto formátu je .jpg, .jpeg, .jfif, .jpe, event. tato jména psána velkými písmeny.\n\nSkutečným názvem typu souboru je JFIF [ˌdžeiˈfif], což znamená JPEG File Interchange Format. Zkratka \"JPEG\" znamená Joint Photographic Experts Group, což je vlastně konsorcium, které tuto kompresi navrhlo.\n\nKdyž se běžně hovoří o souboru JPEG, míní se tím většinou soubor JFIF, nebo soubor Exif JPEG. Existuje však více formátů souborů založených na kompresi JPEG, například JNG.\n\nJPEG/JFIF je nejčastější formát používaný pro přenášení a ukládání fotografií na World Wide Webu. Není však vhodný pro perokresbu, zobrazení textu nebo ikonky, protože kompresní metoda JPEG vytváří v takovém obrazu viditelné a rušivé artefakty. Pro takové účely se většinou používají soubory PNG a GIF. Protože má GIF pouze 8 bitů na pixel, není vhodný pro barevné fotografie, PNG je možné použít pro ukládání fotografií, ale výsledná velikost souboru je nevhodná pro publikování na webu.\n\nMIME typ pro JFIF je image/jpeg (definované v RFC 1341).\n\nVětšina ze široké škály voleb komprese JPEG standardu se téměř nepoužívá. Následuje krátký popis běžnějších metod kódování. Celý proces se skládá z několika kroků:\n\nPřed zobrazením obrázku je postup opačný:\n\nJPEG je vhodný pro fotografické snímky nebo malby realistických scenérií s hladkými přechody v tónu a barvě. V tomto případě poskytuje mnohem menší velikosti souboru než čistě bezztrátové metody jako PNG, přičemž zachovává stále dobrou kvalitu obrazu. Formát JPEG je často srovnáván s GIF – tato srovnaní jsou velmi problematická, protože GIF nikdy nebyl určen pro fotografické obrazy, je limitován na 256 barev, a konečně byl překonán formátem PNG, který je také vhodný pro fotografické obrazy, je bezeztrátový, za cenu větších souborů.\nPoužití na webu – Formát JPEG byl spolu s formátem GIF běžně nejpoužívanějším formátem pro kompresi obrázků na webu, jako jsou designové prvky a loga. V dnešní době je vytlačován formátem PNG, zejména v oblasti designových prvků stránek, jelikož jak již bylo řečeno, tento formát je bezeztrátový a aktuálně, kdy obecně průměrná rychlost připojení internetu u běžných uživatelů narůstá, nehraje větší velikost souborů ve formátu PNG tak významnou roli jako dříve, navíc při použití osmibitových barev ve formátu PNG není rozdíl ve velikosti u srovnatelně kvalitních obrázků v JPEG a PNG zas tak velký. V neposlední řadě také formát PNG podporuje oproti JPEG označení určitých barev v obrázku jako průhledných (toto umí i formát GIF), což je při tvorbě designu webových stránek bezesporu velmi užitečná věc.\n\nNovější ztrátové kompresní metody, zvláště vlnková komprese, dávají ještě lepší výsledky. Nicméně JPEG je velmi dobře zavedený standard, s nímž je schopno pracovat mnoho aplikací. Mnoho vlnkových algoritmů je navíc patentováno, takže je obtížné nebo nemožné používat je v mnoha softwarových projektech. Komise JPEG vytvořila vlastní standard na bázi vlnek zvaný JPEG 2000, od kterého se očekávalo, že nahradí originální standard JPEG, což se však nakonec nestalo. Další neúspěšný pokus byla „Wavelet image compression“ od „M software“. Poslední nápad pro náhradu JPEG je použití algoritmu z video kodeku Dirac [dirak].\n\n\n"}
{"id": "34582", "url": "https://cs.wikipedia.org/wiki?curid=34582", "title": "Světové obchodní centrum", "text": "Světové obchodní centrum\n\nSvětové obchodní centrum ( World Trade Center, zkráceně WTC) byl newyorský komplex sedmi kancelářských budov, který byl dominantou čtvrti Manhattan. Původní budovy navrhli na základě vítězství v architektonické soutěži Minoru Yamasaki a Antonio Brittiochi. Stavební práce na centru začaly v dubnu 1968; poslední budova (budova č. 7) byla dokončena v roce 1985. Při teroristických útocích z roku 2001 byly budovy zničeny. V současnosti probíhá obnova komplexu, v jejímž rámci je budováno šest nových mrakodrapů. Nejvyšším mrakodrapem je One World Trade Center, který byl otevřen 1. června 2013.\n\nNejznámější z těchto budov byla dvojčata () – dvojice mrakodrapů (Severní a Jižní věž nebo též budova č. 1 a 2), které byly postaveny v letech 1966–1972 a do roku 1974 byly nejvyššími budovami světa (417 m), než je zastínil Sears Tower, dnes již Willis Tower v Chicagu. Každá z obou věží měla 110 pater a vážila přibližně 250 000 tun. Byla vysoká 417 m (Severní věž o pár dm vyšší) a její podstavou byl přibližně akr velký čtverec (délka strany: 63 metry).\nNa budovy byla v polovině 60. let uspořádána architektonická soutěž a jejím vítězem se stal známý americký architekt japonského původu Minoru Yamasaki. Budovy měly významné postavení v dějinách architektury.\n\nBudovy dvojčat sestávaly ze tří hlavních segmentů, spojených dvěma mezičlánky – komerčně nevyužívanými patry, zpevněnými čtvercovou strukturou podlah, ostatní patra byla tvořena ocelovými nosníky, přišroubovanými i svařenými mezi jádrem budovy a jejím obvodem. Ocelovou konstrukci každé z budov tvořilo jádro zpevněné 47 masivními ocelovými sloupy, ve kterém se nacházelo schodiště a systém výtahů. Dalších 240 sloupů bylo po obvodu budovy. Mrakodrapy měly ve své střední části mezi každými ze třech segmentů 2 mezičlánky (mezipatra, která nebyla určena pro komerční účely a kde končily nebo začínaly některé z výtahů) a to v 44. a 78. patře. Každý ze tří segmentů měl jinou velikost základních ocelových sloupů, kterými bylo tvořeno jádro (profil sloupů byl 558 × 1371 mm v nejnižší, 482 × 1117 mm ve střední a 406 × 914 mm v nejvyšší části věže). Povrch budovy tvořil systém prefabrikovaných mříží (každé zasahujících do více pater), které se při stavbě mrakodrapu zasouvaly navzájem do sebe. Na stavbu byla použita vysoce kvalitní ocel, certifikovaná prestižní firmou Underwriters Laboratories (UL), která splňovala velmi náročné normy (např. ESTM E119, pro zachování pevnosti při působení tepla na ni, a další vlastnosti).\n\nVěže k sobě byly orientovány úhlopříčně, aby si nepřekážely ve výhledu. Budovy každý den navštívily desítky tisíc (podle některých zdrojů uváděno až 100 000) lidí.\n\nBudova č. 7 (\"World Trade Center 7\") byl mrakodrap, postavený v letech 1983–1985 jakožto poslední budova komplexu. Mrakodrap byl ocelové konstrukce (běžná výztuha ocelovými trámy ve všech směrech – nikoli s jádrem a nosníky jako budovy „dvojčat“). Měl lichoběžníkový půdorys a tyčil se do výšky 186 m. Mrakodrap měl 47 pater; na jeho střeše se kromě antén nacházel menší prostor, nazývaný \"penthouse\". Prostory v budově si v té době pronajímaly významné finanční či investiční společnosti. Místo pro své kanceláře si zde pronajali i FBI, CIA (největší pobočka mimo Washington, D.C.), \"U.S. Secret Service\" (tajná služba Spojených států), Ministerstvo obrany Spojených států amerických, IRS (\"Internal Revenue Service\", finanční úřad pro výběr daní, který zde měl dokumenty případů Enron a Worldcom) či \"Office for Emergency Management\" (česky \"přibližně úřad/kancelář pro krizové řízení\", spolupracující s FEMA). Mrakodrap byl ve 23. patře též vybaven zástavbou zvanou \"doomsday bunker\" se zpevněnými zdmi, neprůstřelnými skly, vlastními generátory elektřiny a vlastní ventilací a zásobami vzduchu, jídla a vody. Zásluhu na stavbě „bunkru“ měl tehdejší starosta New Yorku Rudy Giuliani, stál přibližně 14 milionů dolarů a jeho účelem bylo poskytnout zázemí pro policii, požárníky a úřad starosty v případě vážného infrastrukturního kolapsu. 11. září 2001 v něm Giuliani zorganizoval provizorní krizový tým, později dopoledne však toto místo opustil. Ve stejný den, tedy 11. září v 6:47:03, byl vypnut alarm, který by v budově signalizoval požáry. Mezi 9. a 10. hodinou byla budova evakuována a přibližně v 11:30 ji opustili i požárníci FDNY a policisté z \"Port Authority\". Přibližně ve stejné době se na asi třech místech budovy objevily lokalizované požáry. V 17:25 (někdy uváděno 17:20) místního času se budova č. 7 zhroutila podobným způsobem jako budovy „dvojčat“, nicméně bez zásahu jakéhokoli letadla.\n\nOd roku 2006 tuto budovu nahradil nový mrakodrap, nazvaný \"7 World Trade Center\". Ten je se svými 52 patry vysoký 226 m.\n\nKromě dvojčat a budovy č. 7 se v komplexu nacházely další čtyři budovy. Tyto budovy byly jen několik pater vysoké (např. budova č. 6 osm). Při pádu dvojčat byly tyto budovy zasaženy troskami budov, protože se nacházely v jejích bezprostředním okolí. Škody zahrnovaly roztržení celých pater a byly tak vážné, že při následném odklízení trosek byly tyto budovy strženy.\n\nNosníky pater jak dvojčat tak budovy č. 7 byly tvořeny ocelovými profily, jež byly v době stavby vystříkány azbestovou izolací. U věží však pouze do 64. patra. Během stavby byl autoritami uznán vliv azbestu na lidské zdraví a v roce 1971 bylo sprejování azbestu na konstrukci budov zakázáno. Od poloviny 80. let, kdy již byly karcinogenní účinky azbestu prokázány, začalo město vyžadovat po vlastníkovi, aby byl azbest ze všech budov centra odstraněn. Tato operace však byla předběžně odhadnuta na přibližně 1 mld. dolarů, a byla majitelem neustále oddalována. Odhaduje se, že celkově bylo v konstrukcích výškových budov WTC použito na 400 tun této nebezpečné látky. Již tři dny po 11. září vydala agentura EPA (Environmental Protection Agency) kontroverzní prohlášení, že kouř stoupající z trosek WTC nepředstavuje nebezpečí. Podle odhadů World Trade Center Health Registry jí bylo 11. září a následných záchranných pracích zasaženo 410 tisíc lidí.\n\nJiž v roce 1993, 26. února, byl na Dvojčata podniknut atentát. Islámští teroristé, z nichž šest bylo později odsouzeno k dlouholetým trestům vězení, v čele s Ramzi Yousefem a Mohamedem Salamehem, odpálili 680 kilogramovou improvizovanou nálož z dodávky Ford Econoline v garážích pod Severní věží. Výbuch, ač způsobil 30m díru, statiku budovy vážněji nenarušil, protože útočníci dodávku s bombou zaparkovali několik metrů od původně plánovaného místa hned vedle jednoho z podpůrných sloupů. Výbuch zabil 6 lidí, 1042 dalším způsobil různě vážná poranění. Značnou část budovy vyplnil dým a to si vynutilo úplnou evakuaci.\n\nDvojčata byla zničena o osm let později, při teroristickém útoku z 11. září 2001, kdy byla zasažena letadly Boeing typu 767-200 společnosti American Airlines - let č.11,(který zasáhl Severní věž) United Airlines - let č.175 (Jižní věž) a 56 resp. 102 minut po zásazích se věže zřítily. Téhož dne v 17:25 východopobřežního času se zřítila budova č. 7 Světového obchodního centra (tuto budovu žádné letadlo nezasáhlo). Budovy 3, 4, 5 a 6 vydržely, ale byly natolik poškozeny troskami spadlých dvojčat, že během záchranných prací byly strženy. Nedlouho poté byl celý komplex WTC navržen na přestavbu.\n\n\nV únoru 2003 společnost Lower Manhattan Development Corporation, kterou pověřil guvernér státu New York George E. Pataki, aby vedla práce na místě zničených mrakodrapů známé jako „Ground zero“ a koordinovala úsilí vrátit život do oblasti Světového obchodního centra, rozhodla, že zničený komplex nahradí dílo architekta Daniela Libeskinda. Ten vyhrál nákladnou soutěž projektů, které by měly zřícené budovy nahradit.\n\nLibeskind navrhl, aby se na velké ploše Ground zero (více než 60 tisíc m²) postavil vedle kulturního centra, velkého památníku a visuté zahrady mrakodrap World Trade Center 1 (1776 stop, což je 541,3 metrů). Jeho výška je odkazem na rok 1776 – vyhlášení nezávislosti. Bude se jednat o nejvyšší budovu ve Spojených státech. Překoná tak dosavadní nejvyšší budovu USA – Willis Tower v Chicagu (442 m). Při projektování se věži přezdívalo Freedom Tower.\n\nV červenci 2003 byl povolán za hlavního architekta David Childs, přičemž Libeskind zůstal pověřený projektováním všeobecně nadále. Výsledek jejich společné práce se veřejnosti představil v prosinci 2003. Náklady odhadli na 1,5 miliardy amerických dolarů. Věž by měla být zpřístupněná prvním nájemníkům v závěru roku 2013, přičemž práce na celém systému nového komplexu by měly pokračovat až do roku 2015.\n\nWorld Trade Center 2 (také 200 Greenwich Street) bude další budova světového obchodního centra navržená architektem Normanem Fosterem (Foster and Partners). Tato 78podlažní, 411 m budova bude po World Trade Center 1 druhá nejvyšší budova v New Yorku. Střecha této stavby bude šikmé zrcadlo ze kterého se v dopoledních hodinách budou odrážet sluneční paprsky směrem do Memorial parku. Konstrukce budovy započala v roce 2006.\n\nWorld Trade Center 3 (také 175 Greenwich Street) konstrukce budovy započala v roce 2008. Budova byla navržená architektem Richardem Rogersem (Richard Rogers Partnership). Bude to budova se 71 podlažími, 352 m a bude 3. největší budova WTC.\n\nWorld Trade Center 4 (také 150 Greenwich Street) konstrukce budovy započala v roce 2008. Věž navržena architektem Fumihikem Makim (Maki and Associates) byla dokončena v listopadu 2013. Tyčí se do výše 288 metrů.\n\nWorld Trade Center 5 konstrukce budovy započala v září 2011, na místě rozebrané Budovy Německé banky. Plánovaná výška stavby byla 226 metrů. Přístavní správa, ale nakonec ustoupila od plánu stavět další mrakodrap a od roku 2014 je na pozemku, kde byla výstavby mrakodrapu plánována parkoviště policejních vozů.\n\nWorld Trade Center 7 byla dokončena v roce 2006. Tento 52podlažní (226,5 m) objekt byl navržen architektem Davidem Childsem.\n\nNa místě původních mrakodrapů vznikl dle návrhu Michaela Arada a Petera Volkera památník a muzeum. Skládá se ze dvou nepříliš hlubokých „nádrží“ přesně na místech, kde stály věže WTC. V těchto nádržích, obklopených listnatými stromy, jsou po vnitřních stranách instalovaná jména všech obětí z 11. září 2001 a také 6 obětí teroristického útoku na WTC z 26. února 1993. Do soutěže se zapojilo více jak 5000 projektů. Památník byl otevřen 11. září 2011.\n\n\n"}
{"id": "34584", "url": "https://cs.wikipedia.org/wiki?curid=34584", "title": "Ztrátová komprese", "text": "Ztrátová komprese\n\nZtrátová komprese je způsob ukládání některých digitálních dat v počítačích. Pomocí speciálního algoritmu se zmenšuje objem dat na zlomek původní velikosti. Přitom se některé méně důležité informace ztrácejí a z vytvořených dat již nejdou zrekonstruovat.\n\nZtrátová komprese se nejčastěji používá pro ukládání obrazových a zvukových záznamů.\n\nPřestože se část informace při ztrátové kompresi nevratně ztrácí, je tento způsob ukládání dat často velmi výhodný. Ztráta některých informací je totiž zcela vyvážena velmi výrazným zmenšením komprimovaných dat. Obvykle je tak určitá (malá) ztráta kvality vyvážena výraznou úsporou místa.\n\nDíky ztrátové kompresi lze na CD-ROM umístit i 10 původních nekomprimovaných zvukových CD, nebo tisíce obrázků; na DVD se vejde celovečerní film, včetně mnoha zvukových doprovodů.\n\nTakto komprimovaná data se lépe ukládají a lépe se s nimi manipuluje.\nPříklady užití:\n\nZtrátová komprese je nepoužitelná v případě, kdy je potřeba uchovat přesnou kopii původních dat, například text knihy, program nebo výsledky měření.\n\nObecný přístup ztrátové komprese je jednoduchý. Po úvodním předzpracování se přeskupí nebo transformují data tak, aby bylo možno lehce oddělit důležité informace od nedůležitých. Nedůležité informace se pak potlačí mnohem více než důležité a nakonec se výsledek zkomprimuje některým z bezeztrátových kompresních algoritmů.\n\nKlasický algoritmus ztrátové komprese má tedy dvě podstatné části — transformace původních dat a potlačení různě důležitých dat. Umělá inteligence pracuje jinak a může být lepší než klasické algoritmy. I lidská inteligence by to uměla lépe.\n\nK transformaci původních nebo předzpracovaných dat se obvykle používá některá z ortonormálních nebo téměř ortonormálních transformací. Příklady takových transformací jsou například DCT (diskrétní kosinová transformace), FFT (rychlá Fourierova transformace) nebo DWT (diskrétní vlnková transformace). Tyto transformace převedou původní data do jiných domén, například z časové do frekvenční. Většina z důležitých informací je poté uchována v mnohem menším objemu než původně. Pokud zbytek dat nahradíme nějakými předem známými nebo vypočitatelnými daty (někdy se pro tento účel hodí samé nuly), data se po zpětné transformaci budou velmi dobře podobat datům původním.\n\nProtože lidské smysly jsou na frekvence, ať už ve zvuku nebo v obraze, velmi citlivé, taková transformace jsou vhodné i pro další krok.\n\nPři transformaci ještě nemusí docházet k degradaci původních dat. Celočíselné verze transformací pracují obvykle o něco hůře, ale jsou snadněji implementovatelné, a proto se používají v jednoduchých zařízeních. Bezeztrátová transformace se používá i tam, kde se přeskakuje následné potlačení některých dat, tedy v bezeztrátových variantách jinak obvykle ztrátových kompresních algoritmů.\n\nNa druhé straně, ztráta způsobená zaokrouhlováním reálných čísel nebývá nijak velká a obvykle ji vynahradí kvalitnější výsledek transformace pracující s reálnými čísly. Pokud se tedy počítá s následným potlačením některých dat, používají se ztrátové verze transformací.\n\nV této části kompresního algoritmu je rozhodující kvalitní psychovizuální nebo psychoakustický model, který určuje, jaká data mohou být potlačena nebo dokonce úplně odstraněna. Při kompresi obrazu se posuzuje, které frekvence v obrazu jsou důležité, aby člověk na obrázku viděl to, co na něm vidět má. Podobně při kompresi zvuku se hledají frekvence, které člověk stejně nemůže vnímat. Problém při kompresi zvuku je o to složitější, že lidský sluch je velmi citlivý i na časové umístění zvuku. I s tím musí dobrý psychoakustický model počítat.\n\nObvykle se algoritmy ztrátové komprese popisují a standardizují z pohledu dekodéru. Popíše se tedy zpracování toku dat od jednotlivých nul a jedniček až po finální rekonstrukci a postzpracování obrazu nebo zvuku. Tím je dáno, jak musí vypadat zkomprimovaná data. Kodér (někdy se používá slovo „enkodér“) pak musí vyrobit přesně taková data. Jak to udělá, je už věc jeho autorů. Tento přístup má hlavní výhodu v tom, že jednotlivé kodéry vytvářejí data, které může dekódovat každý dekodér. Další výhodou je možnost soutěže mezi autory kompresních algoritmů. Například dnešní implementace MPEG kodérů jsou o desítky procent efektivnější než první implementace, které se objevily po vydání standardu.\n\n\n\n"}
{"id": "34585", "url": "https://cs.wikipedia.org/wiki?curid=34585", "title": "Seznam světového dědictví v Latinské Americe a Karibiku", "text": "Seznam světového dědictví v Latinské Americe a Karibiku\n\nSeznam světového dědictví v Latinské Americe a Karibiku je na české Wikipedii rozdělen do dvou částí seřazených abecedně podle států, které zařazení lokality do Seznamu navrhly.\n\nU každé položky je uveden český název, oficiální anglický název dle seznamu UNESCO, stručná charakteristika a odkaz na základní zdůvodnění zápisu dle UNESCO. Číslo v odkazu je současně číslo, pod kterým je lokalita vedena v Seznamu.\n\nPoložky seznamu u jednotlivých zemí jsou řazeny podle roku zápisu do Seznamu.\n"}
{"id": "34586", "url": "https://cs.wikipedia.org/wiki?curid=34586", "title": "Kolejová brzda", "text": "Kolejová brzda\n\nKolejová brzda je brzda montovaná stabilně do kolejiště seřaďovacího nádraží mezi svážný pahrbek a první výhybky směrových kolejí. Jejím úkolem je zmírnit rychlost vozů jedoucích ze svážného pahrbku.\n\nKolejová brzda se skládá z trámců, umístěných podél jedné nebo obou kolejnic. Obsluha brzdy může pomocí pneumatického (též hydraulického nebo elektromagnetického) systému trámce zdvihnout a přitisknout je ke kolům projíždějícího vagónu. Třením kol o trámce se vagón zpomalí.\n\nKolejové brzdy jsou součástí prakticky všech větších seřaďovacích nádraží.\n\nKolejovou brzdu využívá i zábavní atrakce horská dráha - příklad možno vidět na Výstavišti v Praze.\n"}
{"id": "34587", "url": "https://cs.wikipedia.org/wiki?curid=34587", "title": "Seznam světového dědictví v Latinské Americe a Karibiku: Argentina až Kuba", "text": "Seznam světového dědictví v Latinské Americe a Karibiku: Argentina až Kuba\n\nToto je seznam Světového kulturního a přírodního dědictví UNESCO v Latinské Americe a Karibiku. \n\nPro obsáhlost je Seznam světového kulturního a přírodního dědictví v Latinské Americe a Karibiku rozdělen do dvou částí seřazených abecedně podle států, které zařazení lokality do Seznamu navrhly. Tato část obsahuje státy od Argentiny až po Kubu, následující seznam je platný k 10. 7. 2019. \n\nU každé položky je uveden český název, oficiální anglický název dle seznamu UNESCO, stručná charakteristika a odkaz na základní zdůvodnění zápisu dle UNESCO. Číslo v odkazu je současně číslo, pod kterým je lokalita vedena v Seznamu. Položky seznamu u jednotlivých zemí jsou řazeny podle roku zápisu do Seznamu.\n\n\n\n\n\n\n\n\n\n\n\n\n\n\n\n\n\n"}
{"id": "34595", "url": "https://cs.wikipedia.org/wiki?curid=34595", "title": "Panathinaikos Athény (fotbal)", "text": "Panathinaikos Athény (fotbal)\n\nPanathinaikos Athény (řecky Π.Α.Ε. Παναθηναϊκός Α.Ο.) je řecký fotbalový klub z Athén, součást vícesportovního klubu Panathinaikos Athletikos Omilos. Klub hraje nejvyšší soutěž, řeckou superligu. Jako první řecký klub hrál finále evropského poháru (PMEZ 1971) a Interkontinentální pohár (1971 prohra s Nacionalem Montevideo 1:1 a 0:2). V souvislosti s hospodářskou krizí v Řecku se klub dostal do potíží, od roku 2012 vlastní 54, 75 % akcií klubu sdružení fanoušků Παναθηναϊκή Συμμαχία.\n\nTrojlístek (Τριφύλλι) v klubovém znaku údajně pochází od Billyho Sherringa, kanadského vytrvalce irského původu, který měl při svém maratónském vítězství na olympijských mezihrách v Athénách roku 1906 na dresu jetelový list (\"shamrock\"), irský národní symbol.\n\nNejvětším rivalem je Olympiakos Pireus, vzájemný zápas bývá nazýván \"Matka všech bitev\" a často ho provázejí násilnosti.\n\nV letech 2004 až 2005 byl trenérem klubu Zdeněk Ščasný.\n\nPanathinaikos byl založen 3. února v roce 1908.\nRoku 1918 se v klubovém emblému prvně objevil čtyřlístek.\n\n\n\n"}
{"id": "34597", "url": "https://cs.wikipedia.org/wiki?curid=34597", "title": "Werder Brémy", "text": "Werder Brémy\n\nSV Werder Bremen (celým názvem: Sport-Verein Werder Bremen) je německý sportovní klub, který sídlí ve městě Brémy. Založen byl 4. února 1899 pod názvem Fußballverein Werder von 1899. Svůj současný název nese od roku 1946. Od sezóny 1981/82 působí v Bundeslize, německé nejvyšší fotbalové soutěži. Mezi největší úspěchy patří vítězství v Poháru vítězů pohárů v sezóně 1991/92. Své domácí zápasy odehrává na stadionu Weserstadion s kapacitou 42 500 diváků.\n\nMimo mužský fotbalový oddíl má sportovní klub i jiné oddíly, mj. oddíl házené, lehké atletiky, stolního tenisu, gymnastiky a šachů.\n\nWerder byl založen roku 1899. Mezi lety 1947 až 1963 hrál v \"Oberlize Nord\", kde ale fotbalu vládnul Hamburger SV. Přesto se roku 1961 Brémy dočkaly úspěchu v podobě vítězství v poháru DFB. V roce 1963 byla založena Bundesliga a Werder Brémy náležely mezi zakládajících 16 týmů. V řádově druhé sezóně Werder opanoval ligu (1964/65), další ročníky se však výsledkově nedařilo.\n\nZdroj: \n\n\n\n\n\"Aktuální k datu: 27. července 2018\"\n\nZdroj: \n\n\nZdroj: \n\n\n\nZdroj: \n\nWerder Bremen II, dříve znám také pod názvem Werder Bremen Amateure, je rezervním týmem brémského Werderu. Největšího úspěchu dosáhl v sezónách 1981/82 a 1983/84, kdy se v Oberlize (tehdejší 3. nejvyšší soutěž) umístil na 1. místě.\n\n\nZdroj: \n\n\n\nZdroj: \n\n"}
{"id": "34601", "url": "https://cs.wikipedia.org/wiki?curid=34601", "title": "Lille OSC", "text": "Lille OSC\n\nLille LOSC je francouzský fotbalový klub z města Lille. Klub je trojnásobným šampionem Francie, naposledy získal ligovou trofej v ročníku 2010/11. Rivalem Lille je klub Lens ze stejnojmeného města, se kterým se střetávají při \"Derby du Nord\". Zatímco Lille je považováno za klub pro střední vrstvu, Lens se profiluje jako klub pro lidi dělnických profesí.\n\nKlub vznikl v roce 1944 sloučením klubů SC Fives a Olympique Lillois. Bosenský trenér Vahid Halilhodžić, který se ujal místa trenéra v roce 1998, vymanil tým z druholigové příslušnosti během ročníku 1999/2000.\nBěhem první sezóny v nejvyšší soutěži skončil s týmem třetí a další sezonu se tak Lille ukázalo v Lize mistrů.\n\nPátá příčka ve francouzské lize doprovázela třetí místo ve skupině Ligy mistrů, kde Lille skončilo třetí za dvojicí Deportivo La Coruña a Manchester United, ale před řeckým Olympiakosem, z čehož plynula účast v jarní části Poháru UEFA. Ve 3. kole si Lille poradilo s Fiorentinou a ve 4. kole dvakrát remizovalo s pozdějším finalistou Borussií Dortmund. Kvůli pravidlu venkovních gólů ale do čtvrtfinále nepostoupilo.\n\nSezóna 2002/03 začala Pohárem Intertoto, kde Lille ve finále podlehlo Stuttgartu 1:2. Francouzská liga nově pojmenovaná jako Ligue 1 se rozšířila na 20 klubů, Lille skončilo na 14. místě. To už v týmu netrénoval Halilhodžić ale Claude Puel. Sezóna 2003/04 skončila 10. pozicí. Sezónu 2004/05 ale Lille načalo postupem do Poháru UEFA, když se stalo vítězem Poháru Intertoto. Cestu Pohárem UEFA zakončil Puelův tým ve čtvrtfinále, když padl s Auxerre.\n\nV ročníku 2008/09 už klub po šesti letech nevedl Claude Puel ale Rudi Garcia. \nOlympique Lyon byl konečně sesazen z trůnu, Lille toho ale nedokázalo využít a skončilo páté. Michel Bastos se stal nejlepším nahrávačem soutěže. V sezóně 2009/10 dosáhl klub na čtvrté místo, přičemž se mužstvo Rudiho Garcii prezentovalo útočným fotbalem, který byl ze všech ligových týmů se 72 góly ten vůbec nejproduktivnější.\n\nDalší rok se mladé mužstvo okolo hráčů jako Eden Hazard, Gervinho, Yohan Cabaye, Florent Balmont, Rio Mavuba (kapitán) nebo Moussa Sow na pět kol před koncem chopilo příčky číslo jedna, a to o bod před Marseille.\nLille třikrát za sebou zvítězilo – Hazard zařídil vítězství 1:0 venko na Nancy, Saint-Étienne bylo poraženo 2:1 a domácí zápas se Sochaux rozhodl Gervinho. Oproti tomu Olympique Marseille z devíti možných bodů bralo pouze čtyři. Lille stačilo získat jediný bod, aby získalo první titul za 57 let.\nTento bod Lille získalo proti PSG na jeho hřišti. Na remíze 2:2 se podepsali Ludovic Obraniak a Moussa Sow.\nSow za Lille v této sezóně nastřílel 25 gólů. Pro Lille to nebyla jediná trofej, protože tým uspěl též v Coupe de France, čímž získal double.\n\nMladí hráči byli žádaným zbožím v celé Evropě, především pak Hazard, kterého koupila Chelsea za 32 milionů liber. Gervinho, Cabaye a Mathieu Debuchy rovněž odešli do Premier League.\nOslabené Lille muselo dělit síly mezi domácí Ligue 1 a Ligu mistrů, kde skončilo ve skupině poslední. Lille skončilo v lize třetí za PSG, titul slavil nečekaně Montpellier.\n\nPřed sezónou 2012/13 Lille posílilo, do útoku přišli Marvin Martin a Salomon Kalou.\nKonkurence však také posílila, především pak PSG, které přivedlo Zlatana Ibrahimoviće a Thiaga Silvu. Lille skončilo šesté, do evropských pohárů se tak nekvalifikovalo. Kalou se osvědčil a vstřelil 14 branek.\n\nBěhem letního přestupového období roku 2013 odešel trenér Rudi Garcia, a to do AS Řím. Francouzský celek jako trenéra zaměstnal Reného Girarda,\nkterý v ročníku 2013/14 získal 3. místo v tabulce a zajistil 3. předkolo Ligy mistrů na další ročník.\n\nDo sezóny 2016/17 vedl tým Frederic Antonetti. Ten ve 3. předkole Evropské ligy nestačil na ázerbájdžánský klub Qəbələ. Špatné výsledky a předposlední ligová příčka jej v listopadu připravily o zaměstnání.\nV průběhu jara 2017 se trenérského postu ujmul Marcelo Bielsa a tým skončil jedenáctý, opírajíc se o góly hostujícího útočníka Nicolase de Prévilla. Ještě předtím se klub dostal do vlastnictví podnikatele Gérarda Lopeze, francouzská asociace však klub prošetřovala a začala se zajímat o Lópezovy finance.\nHráčský kádr se v létě proměnil – 22 fotbalistů tým opustilo a 17 nových dorazilo.\n\nV ročníku 2017/18 Lille zabředlo do sestupových bojů, ačkoli během letního období vynaložilo 70 milionů eur na příchozí posily. Více na posily vydaly pouze PSG s Monacem.\nLigový začátek přinesl výhru nad Nantes Claudia Ranieriho 3:0, další ligová výhra ale přišla až v listopadu. Odchod útočníka de Prévilla a nenalezení náhrady za Dimitriho Payeta, Floriana Thauvina či André-Pierre Gignaca se projevily, navíc se Bielsa dostal do křížku s technickým ředitelem Luísem Camposem.\nBielsa sezónu nedokončil, neboť byl v prosinci vyhozen, na jeho místo dorazil trenér Christophe Galtier. Ani ten se zpočátku nedokázal vymanit ze sestupových příček i kvůli tomu, že kádr postrádal zkušenost – mezi nejstarší hráče mužstva patřili Kévin Malcuit (26 let), Thiago Mendes (26 let) a kapitán Ibrahim Amadou (25 let). Francouzská fotbalová asociace navíc Lille zakázala přestupy, takže klub nemohl v lednu nikoho přivést.\nFrustrace příznivců se projevila po březnové domácí remíze 1:1 s Montpellierem, kdy někteří vběhli na hřiště a napadli fotbalisty vlastního mužstva. \nGaltierovo mužstvo vyhrálo naposled v lednu, závěrečné klíčové zápasy proti Métám (3:1), Toulouse (3:2) a Dijonu (2:1) ale zvládlo a udrželo se v nejvyšší soutěži.\n\nGaltier mužstvo v další sezóně 2018/19 pozvedl a dosáhl na druhé místo za triumfujícím PSG. Kvalitní výkony ve své druhé sezóně předváděl Nicolas Pépé, který v létě odešel do Arsenalu za 80 milionů eur. Inkasované peníze klub použil např. při příchodu portugalského záložníka Renata Sanchese z Bayernu za 20 milionů eur.\n\n\n\n\n"}
{"id": "34606", "url": "https://cs.wikipedia.org/wiki?curid=34606", "title": "FC Porto", "text": "FC Porto\n\nFC Porto (portugalsky: \"Futebol Clube do Porto\") je profesionální portugalský fotbalový klub sídlící ve městě Porto, který působí v nejvyšší portugalské ligové soutěži Primeira Liga. Portský celek byl založen 28. září 1893, jako první z takzvané „Três Grandes“ (Velké trojky), kterou spolu s ním tvoří lisabonské týmy Benfica a Sporting, jeho zároveň největší soupeři. Dalším rivalem Porta je necelých 50 kilometrů vzdálený klub Braga.\nMezi příznivci je FC Porto známé pod přezdívkami \"Portistas („Porťané“)\" nebo \"Dragões („Draci“)\". Porto také patří k tradičním účastníkům Ligy mistrů UEFA, v hlavní soutěži si zahrálo už 23krát a pouze Real Madrid a FC Barcelona mají o jednu účast víc.\nPorto patří mezi nejúspěšnější portugalské týmy a před koncem sezóny 2019/20 mělo na kontě 28 ligových titulů od sezóny 1934/35, více jich má jen Benfica.\nV počtu získaných mezinárodních trofejí lze Porto označit za nejúspěšnější portugalský klub. V mezinárodních soutěžích získal 7 trofejí – dvakrát trofej v Lize mistrů (1987 a 2004), dvakrát v Poháru UEFA/Evropské lize (2003 a 2011), dvakrát v Interkontinentálním poháru (1987 a 2004) a jednou v Evropském Superpoháru (1987).\n\nPorto je ve fotbalovém světě proslulé svojí schopností vyhlédnout si mladý talent (často z Jižní Ameriky) a později ho prodat několikanásobně dráž, než za kolik přišel.\n\nV době velkých úspěchů v letech 2002-2004 vedl klub slavný trenér José Mourinho a hrály v něm takové hvězdy, jako jsou Deco, Ricardo Carvalho, Paulo Ferreira, Maniche a další. Dalším velmi úspěšným trenérem v portské historii se stal André Villas-Boas, jenž v roce 2011 dovedl klub k vítězství v Evropské lize. V červnu 2011 Villas-Boas odešel do anglického klubu Chelsea FC.\n\nKlub Foot-Ball Club do Porto byl založen 28. září 1893 místním obchodníkem s portským vínem jménem António Nicolau d’Almeida, jehož zájem o fotbal vznikl při jeho cestách do Anglie.\nPortugalským šampionem se stal prvně roku 1922, to se soutěž \"Campeonato de Portugal\" hrála vyřazovacím způsobem.\n\nV roce 2001 trénoval Porto Octávio Machado, který s týmem v srpnu 2001 získal portugalský superpohár po výhře 1:0 nad Boavistou.\nDalší rok v lednu Machada nahradil José Mourinho, tým totiž spadl na páté místo a navíc vypadl v domácím poháru.\nNa jaře ve druhé skupině Ligy mistrů Porto neobstálo v konkurenci Realu Madrid, Panathinaikosu a Sparty a skončilo poslední, domácí ligu pak skončilo na třetím místě. Mourinho slíbil titul v další sezóně, načež vyhledal laciné posily jako byli Maniche, Nuno Valente a Paulo Ferreira.\nV ročníku 2002/03 Porto vskutku vyhrálo titul s náskokem 11 bodů na Benficu.\nMužstvo spoléhalo na brazilského útočníka Derleie (a jeho partnera v útoku, 19letého Postigu) nebo zálohu ve složení Deco–Maniche–Costinha.\nCesta Pohárem UEFA postavila Portu do cesty kluby jako Polonia Warszawa, Austria Wien, Lens a Denizlispor. Ve čtvrtfinále proti Panathinaikosu bylo Porto svědkem domácí prohry 0:1, v Řecku však Derlei zařídil dvěma brankami postup do semifinále proti Laziu.\nLazio Řím Roberta Manciniho v Portu nestačilo na domácí a prohrálo 1:4, o což se postarali Derlei (dvakrát), Postiga a Maniche.\nPo remíze 0:0 v Itálii zamířilo Porto do finále. V Seville se Porto střetlo se Celticem o vítězství. Po deseti minutách se zranil Costinha, toho nahradil Pedro Emanuel, zápas pak „patřil“ Decovi, jenž byl u obou gólů prvních 90 minut. Díky němu oba Derlei a Aleničev poslali své mužstvo do jednogólového vedení, ale na obě branky zareagoval Henrik Larsson, zápas se tak prodlužoval. Byl to nakonec Derlei, kdo prodloužení ve 115. minutě rozhodl.\n\nPortugalský Superpohár svěřenci Mourinha vybojovali proti União de Leiria. Evropský Superpohár však po zápase s Portem získal AC Milán. Ve skupině Ligy mistrů Porto skončilo za Realem Madrid a postoupilo tak do osmifinále. První zápas doma proti Manchesteru United prohrávali domácí 0:1 gólem Fortuneho, útočník Porta Benni McCarthy ale otočil stav zápasu na 2:1. Soupeřův záložník Roy Keane obdržel červenou kartu za šlápnutí na brankáře Vítora Baíu.\nVenku Porto prohrávalo 0:1 po gólu Paula Scholese, ale Costinhův gól v 90. minutě poslal do čtvrtfinále FC Porto.\nVe čtvrtfinále Porto vyzrálo na Lyon a postoupilo do semifinále, kde čekalo Deportivo La Coruña. Dvojutkání rozhodl jediný gól Derleie z penalty, klíčové bylo bránění Valeróna, o něhož se postaral Costinha.\nSoupeřem ve finále bylo AS Monaco vedené Didierem Deschampsem, které ale nemělo k dispozici útočníka Ludovica Giulyho. Carlos Alberto poslal Porto do vedení, po 70. minutě dílo z protiútoků dokonali výhru 3:0 Deco a Aleničev. FC Porto podruhé v historii vyhrálo Ligu mistrů.\n\nV ročníku po Mourinhově odchodu se v klubu vystřídala trojice trenérů. Ten první, Luigi Del Neri byl dokonce vyhozen ještě před prvním soutěžním zápasem, když byl propuštěn pro nedochvilnost.\nTen druhý, Víctor Fernández, získal domácí superpohár proti Benfice,\nproti Valencii v Superpoháru UEFA však neuspěl a prohrál 1:2. V únoru 2005 se stal trenérem José Couceiro, Porto ale nakonec skončilo druhé za Benficou.\n\nMezi roky 2006 až 2009 vedl Porto kouč Jesualdo Ferreira, který klub dovedl ke třem titulům v řadě, a k tomu přidal triumf v domácím poháru.\n\nZačátkem června 2010 se stal trenérem 32letý André Villas-Boas, někdejší asistent Josého Mourinha.\nTým opírající se o ofenzivní hvězdy jako Hulk nebo Falcao vyhrál Primeira Ligu bez jediné porážky a s náskokem 21 bodů proti Benfice. Byl to 25. titul v dějinách klubu.\nJeště před začátkem sezóny stihl vyhrát domácí Superpohár proti Benfice (2:0).\nV rámci Evropské ligy prošlo Porto skupinou „L“ bez porážky, v play-off vyřadilo týmy FC Sevilla, CSKA Moskva a a Spartak Moskva než narazilo na španělský Villarreal. První zápas na domácí půdě Porto zvládlo a vyhrálo 5:1, čtyřmi brankami se blýskl Falcaa a pátou přidal další Kolumbijec Fredy Guarín.\nV portugalském finále Evropské ligy Porto porazilo Bragu 1:0.\nČtvrtou trofejí za sezónu byl domácí pohár, ve kterém Porto ve finále přehrálo 6:2 Guimarães.\n\nV červnu 2011 byl po pouhém roce oznámen jeho odchod.\n\nPřed sezónou 2015/16 posílil mužstvo brankář Iker Casillas z Realu Madrid.\n\nBěhem léta v roce 2017 se stal trenérem Porta jeho bývalý hráč Sérgio Conceição.\n\nV ročníku 2019/20 se nepodařilo dostat přes předkolo do skupin Ligy mistrů. Porto v srpnu podlehlo ruskému Krasnodaru i přes úvodní výhru 1:0 na jeho půdě.\nV základní skupině Evropské ligy Porto vybojovalo postup do šestnáctifinále, kde se střetlo s Leverkusenem. Po úvodní prohře 1:2 v Německu nestačili Portugalci na soupeře ani doma a prohráli 1:3.\n\n\n\n\n\nZdroj:\n\nFC Porto hraje na stadionu Estádio do Dragão, přezdívaném \"stadion Draka\".\nTento stadion byl postaven k příležitosti Mistrovství Evropy ve fotbale konaném v Portugalsku v roce 2004. Byl otevřen 16. listopadu 2003 a nahradil předchozí stánek Estádio das Antas.\nEstádio do Dragão má kapacitu 50 033 diváků a patří do třídy stadionů A.\n\n"}
{"id": "34607", "url": "https://cs.wikipedia.org/wiki?curid=34607", "title": "Etnomuzikologie", "text": "Etnomuzikologie\n\nEtnomuzikologie je vědní obor, který se zabývá zkoumáním hudby coby uměleckého projevu, typického pro civilizační, kontinentální, národní či lokální kulturní tradici a vývoj.\n\nOd muzikologie se etnomuzikologie liší ještě tím, že většinou není zaměřena striktně na hudbu jako takovou, ale soustředí se na sledování hudby i jako kulturního, sociologického a antropologického jevu.\n\nPředmět etnomuzikologického zkoumání by se dal konkrétněji vymezit takto:\n\n\n\nNěkdy je zahrnována do studia etnomuzikologie i populární hudba, pro některé své společné znaky s etnickou hudbou. Dalším druhem hudby, který je občas zahrnován do definice etnomuzikologie je world music. Není to ale příliš časté, jelikož world music je vlastně ze své podstaty součástí populární hudby a prvky etnické hudby jsou v ní většinou vytrženy z tradičního kontextu a nově zpracovány a zkombinovány.\n\nMezi významné etnomuzikology patří:\n\n"}
{"id": "34609", "url": "https://cs.wikipedia.org/wiki?curid=34609", "title": "Jaromír Smutný", "text": "Jaromír Smutný\n\nJaromír Smutný (23. června 1892 Bavorov – 16. července 1964 Londýn) byl český legionář, kancléř prezidenta Edvarda Beneše a diplomat.\n\nV průběhu první světové války se stal jedním z čs. legionářů, kteří dezertovali z rakousko-uherské armády a nastoupili do vznikající čs. legie na Rusi. \n\nBěhem první republiky byl řadovým úředníkem na ministerstvu zahraničních věcí, kde si jeho píle všiml Edvard Beneš. V roce 1938 byl Smutný jedním z těch, kteří pomohli Benešovi utéct do exilu. Poté Smutný zastával několik funkcí, mj. konzula v Istanbulu. V roce 1939 se vydal do Londýna za Benešem, a postupně se vypracoval na jeho hlavního asistenta. Zapisoval a tudíž se i účastnil všech možných schůzek, na kterých byl Edvard Beneš. \n\nV posledních dvou letech druhé světové války de facto Smutný zastával funkci kancléře. Po konci války se oficiálně kancléřem prezidenta republiky stal. Smutný se stal Benešovým přítelem i v jeho soukromém životě a byl tak u všech událostí, které Beneš prožil. Včetně tzv. únorové krize vlády a následného komunistického převratu. Když Beneš 2. června 1948 ze své funkce odstoupil, Smutný ještě několik měsíců sloužil u Klementa Gottwalda jako jakýsi špeh vznikajícího třetího odboje. Ovšem komunisté na to přišli a zbavili ho postu kancléře, Smutný s celou svou rodinou se poté nechal ilegálně převézt přes hranice kvůli hrozícímu zatčení a uvěznění státní policií. \n\nPrávě ve svém novém domově v Londýně se stal spoluzakladatelem Ústavu Dr. Edvarda Beneše se sídlem v Londýně. Ústav pečoval o pověst ČSR v zahraničí: konal přednášky, vydával tiskoviny, především pečoval o vědomí T. G. Masaryka a E. Beneše.\n\nBeneš po osudových únorových chvílích požádal Smutného, aby jednou napsal o únorových událostech, jakoby za něj, protože Beneš toho již nebyl schopen. K tomu se dostal Smutný v 50. letech, když po sérii přednášek vyšla jeho sbírka o těchto událostech a také o odsunu českých Němců. Tato sbírka přednášek byla vydána pod názvem \"Svědectví prezidentova kancléře.\"\n\n\n"}
{"id": "34614", "url": "https://cs.wikipedia.org/wiki?curid=34614", "title": "Lenka Kotková", "text": "Lenka Kotková\n\nLenka Kotková rozená \"Šarounová\" (* 26. července 1973 Dobřichovice) je česká astronomka, objevitelka množství planetek.\n\nLenka Kotková vystudovala meteorologii na Matematicko-fyzikální fakultě Univerzity Karlovy. Již během svého studia spolupracovala s Astronomickém ústavu AV ČR v Ondřejově, kde se zabývala fotometrií proměnných hvězd a pozorováním blízkozemních planetek. Od roku 1996 je zde zaměstnaná. Během svého působení v oddělení meziplanetární hmoty identifikovala spolu s Petrem Pravcem, Markem Wolfem a Petrem Kušnirákem velkou část tehdy známých binárních planetek. V téže době objevila či spoluobjevila více než sto planetek převážně z hlavního pásu. V roce 1999 objevila planetku s katalogovým číslem (60001), kterou nazvala po své dceři – Adélka. (7897) Bohuška objevená v roce 1995 je nazvána po její matce a (60008) Jarda po synovi Lenky Kotkové. \n\nV letech 2003–2016 pracovala Lenka Kotková ve stelárním oddělení jako pozorovatelka na dvoumetrovém ondřejovském dalekohledu, pak se vrátila na oddělení meziplanetární hmoty, kde se zabývá daty z Evropské bolidové sítě. Věnuje se zpracování a analýze dat, vývoji databází, spektroskopickým a fotometrickým pozorováním, ale v poslední době především rodině, hudbě (hra na kontrabas) a orientačnímu běhu. \n\nV roce 2000 obdržela Cenu Zdeňka Kvíze za významnou činnost v oboru výzkumu proměnných hvězd.\n\nPo Lence Kotkové je pojmenovaná planetka (10390) Lenka, kterou objevili její kolegové Petr Pravec a Marek Wolf.\n"}
{"id": "34615", "url": "https://cs.wikipedia.org/wiki?curid=34615", "title": "Ivanovo", "text": "Ivanovo\n\nIvanovo (rusky \"Ива́ново\"), dříve \"Ivanovo-Vozněsensk\" je oblastní město v Rusku, ležící severovýchodně od Moskvy, v evropské části země. Je sídlem Ivanovské oblasti. Žije zde obyvatel.\n\nMěsto vzniklo v roce 1871 spojením osad \"Ivanovo\" a \"Vozněsensk\", ty existovaly již v 16. století. V dobách vlády ruského cara zde byly založeny textilní továrny, avšak díky otřesným podmínkám docházelo k četným vzpourám. Roku 1905 zde tak byl ustaven první sovět, během proticarské vzpoury. Po říjnové revoluci zde byl vojenským komisařem politik a vojevůdce Michail Frunze.\n\nIvanovo je městem oděvnictví, říkalo se mu také „hlavní město ruského textilního průmyslu“. Kromě toho zde sídlí také strojírenství – výroba obráběcích strojů a továrny na zpracování dřeva. Město disponuje letištěm, divadly a vysokými školami, zaměřenými převážně na textilní průmysl.\n\n\n\n\n"}
{"id": "34617", "url": "https://cs.wikipedia.org/wiki?curid=34617", "title": "Předvěst", "text": "Předvěst\n\nPředvěst je návěstidlo, které dává strojvedoucímu nebo řidiči informaci o návěsti následujícího návěstidla tak, aby nedošlo k nerespektování návěsti z fyzikálních důvodů – brzdná dráha delší, než viditelnost návěstidla, nebo naopak aby strojvedoucí nebo řidič nemusel zbytečně snižovat rychlost, lze-li očekávat volnou jízdu. Sama o sobě jízdu neomezuje.\n\nNěkdy je pod vlivem podobného slova nazývaná jako \"předzvěst\", ale v takové podobě není označení návěstidla v právních a technických předpisech používáno.\n\nSamostatná předvěst je návěstidlo, které informuje o návěsti následujícího hlavního návěstidla. Umisťuje se na zábrzdnou vzdálenost před příslušné návěstidlo. V případě automatického bloku, ve stanicích a jinde, kde jsou vzdálenosti mezi návěstidly úměrné zábrzdné vzdálenosti, se samostatné předvěsti nepoužívají – hlavní návěstidlo v poloze dovolující jízdu vlaku zároveň předvěstí polohu následujícího hlavního návěstidla.\nSamostatné předvěsti se používají v podobě mechanických i světelných návěstidel.\n\nPřed druhou světovou válkou používaly ČSD předvěsti se zelenou, bíle orámovanou čtvercovou deskou. Noční návěst \"výstraha\" byla tvořena zeleným světlem, \"volno\" bílým světlem.\n\n\nPředvěsti jsou označeny předvěstními upozorňovadly - v případě, že následuje dopravna s kolejovým rozvětvením, je na upozorňovadle znak X, nebo černobílý terč, pokud funkci předvěsti plní hlavní návěstidlo předchozí dopravny. U dopraven bez kolejového rozvětvení je na předvěstním upozorňovadle znak +. Na blížící se předvěst upozorňují tři nebo čtyři vzdálenostní upozorňovadla – bílé desky s černými šikmými (pro X) nebo vodorovnými (pro +) pruhy. Tam, kde to technické podmínky a hustota provozu dovolují, se z úsporných důvodů nahrazují předvěsti tabulkou s křížem, která má stejný význam, jako předvěst v poloze \"výstraha\".\n\nNa tramvajových, případně trolejbusových drahách se jako předvěst používá světelné návěstidlo obdobné čtyřsvětlovému návěstidlu dávajícímu světelné signály pro tramvaje podle pravidel silničního provozu, které je však doplněno žlutou bíle orámovanou tabulkou s písmenem P. Signál „Očekávej stůj“ je obdobný signálu „Stůj“, signál „Očekávej volno“ je obdobný signálu „Jízda přímo“.\n\nFunkci obdobnou předvěsti má ještě výzvové návěstidlo. Bývá umístěno pod zobrazovačem světelných signálů pro tramvaje a zobrazuje, do kterých směrů je v řadiči registrován požadavek na signál umožňující jízdu. Blikání signálního znaku předem upozorňuje na blížící se signál umožňující jízdu do příslušného směru, obdobně jako současné červené a žluté světlo tříbarevné signální soustavy pro silniční vozidla.\n"}
{"id": "34619", "url": "https://cs.wikipedia.org/wiki?curid=34619", "title": "Návěstidlo", "text": "Návěstidlo\n\nNávěstidlo je v oboru dopravy technický prostředek nebo jiná pomůcka sloužící k předávání pokynů mezi dopravními zaměstnanci, popřípadě automaticky dopravním zaměstnancům. Takovému pokynu se říká návěst.\n\nTermín návěstidlo se používá zejména v drážní dopravě, ale i například v městské autobusové dopravě, kde terminologie v předpisech často bývá odvozena z terminologie tramvajové a trolejbusové dopravy, nebo ve vodní dopravě a letectví. Jako návěstidlo se též označuje ta část světelného signalizačního zařízení pro provoz na pozemních komunikacích, která zobrazuje světelný signál.\n\nNávěstidla mohou být:\n\nTraťová návěstidla mohou být umístěná podél trati, mezi kolejemi, nad tratí nebo na trolejovém vedení. Mohou být pevná (stálá) nebo přenosná. Kromě návěstidel jsou u trati též traťové značky.\n\nTraťová návěstidla lze rozdělit na \"proměnná\" a \"neproměnná\". Proměnná návěstidla mohou dávat více viditelných návěstí, popřípadě mohou měnit polohu, kdy dávají návěst, s polohu, kdy žádnou nedávají. Neproměnná dávají stále jen jednu návěst, jsou obdobou dopravních značek v silničním provozu.\n\nZákladní drážní návěsti a návěstidla stanoví v České republice příloha č. 1 vyhlášky č. 173/1995 Sb., kterou se vydává Dopravní řád drah. Provozovatel dráhy může stanovit i další návěsti.\n\nNávěstidla v počátcích železnic byla převzatá z jiných odvětví. Prvními návěstidly byly návěstní prapory. Většího rozšíření dosáhla v 19. století košová návěstidla. Ta byla postupně nahrazena nejprve mechanickými a pak světelnými návěstidly.\n\nSignály pro tramvaje jsou v jednotlivých zemích definovány buď jako drážní návěstidla, nebo jako návěstidla pro silniční provoz. Například na tramvajové trati Liberec – Jablonec jsou umístěny dvě soustavy proměnných návěstidel, jedna pro řízení provozu na jednokolejné trati a druhá pro zajištění bezpečnosti v místech křížení se silniční dopravou.\n\n\nKonstrukčně dělíme železniční proměnná návěstidla na:\n\nPodle umístění dělíme železniční proměnná návěstidla na:\n\nPředmětům, jejichž pomocí se dává návěst, se říká návěstní pomůcky. Patří mezi ně například:\n\nNávěstidla jsou též na vozidlech, posunových dílech a vlacích. Mohou označovat například začátek a konec vlaku. Některé návěsti jsou dávány svítilnami na vozidlech.\n\nNejběžnějšími typy návěstidel v silniční dopravě jsou dopravní značky a dopravní zařízení včetně světelných signalizačních zařízení, umístěné na pozemních komunikacích. Návěstní funkci mají též světla na vozidlech, například brzdová, koncová, směrová, parkovací atd. (viz např. Osvětlení motorového vozidla). V některých případech dávají návěsti osoby, a to buď rukou, nebo svítilnou, praporkem či směrovkou (hůlka policisty).\n\nNávěstidla na vodní cestě a podél ní se nazývají plavební znaky.\n\nZvukové, světelné, ruční či praporové návěsti a signály se dávají též z plavidel. Na moři se k tomu využívala i námořní vlajková abeceda.\n\nV letecké dopravě se používají návěsti dávané letadly a pozemní návěsti. Pozemní návěsti mohou zejména navádět k přistání na letišti nebo varovat před vysokými stavbami či objekty (překážkové návěstidlo).\n\n"}
{"id": "34620", "url": "https://cs.wikipedia.org/wiki?curid=34620", "title": "Jukihiro Macumoto", "text": "Jukihiro Macumoto\n\nJukihiro Macumoto alias \"Matz\" (japonsky: 松本 行弘; \"Macumoto Jukihiro\") (* 1965) je japonský programátor svobodného softwaru a je nejznámější jako tvůrce programovacího jazyka Ruby.\n\nNarodil se v prefektuře Tottori, nyní žije v prefektuře Šimane. Pracuje u Network Applied Communication Laboratory (NaCl).\n\nZ informatiky promoval na univerzitě v Cukubě. Dle rozhovoru s Japan Inc. se Matz až do konce střední školy sebevzdělával, na univerzitě se specializoval na informatiku a připojil se k výzkumnému oddělení, pracujícímu na programovacích jazycích a kompilátorech.\n\nV současnosti vede výzkum v Network Communications Laboratory.\n\nByl také mormonským misionářem, nyní je ženatý a má čtyři děti.\n\n\n"}
{"id": "34622", "url": "https://cs.wikipedia.org/wiki?curid=34622", "title": "Růžďka", "text": "Růžďka\n\nRůžďka je obec v okrese Vsetín ve Zlínském kraji, 6 km severně od Vsetína. Žije zde obyvatel. Obcí protéká potok Růžďka.\n\nO Růžďce, která patří k nejstarším obcím vsetínského panství, existuje první zmínka k 24. červnu 1505 (\"Ruozdczka\"). Tehdy byla do zemských desk v Olomouci zapsána smlouva, která je prvním svědectvím o přináležitosti obce k vsetínskému panství. K němu přináležela až do roku 1848. V polovině 17. století se od Růžďky oddělila obec Bystřička.\n\n\n\n\n\n"}
