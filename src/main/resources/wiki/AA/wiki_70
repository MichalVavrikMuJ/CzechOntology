{"id": "43551", "url": "https://cs.wikipedia.org/wiki?curid=43551", "title": "Soukromí", "text": "Soukromí\n\nSoukromí je osobní oblast člověka, jednotlivce nebo skupiny lidí (například rodiny). Zahrnuje potřebu a právo chránit informace o své osobě, jakož i vlastní tělo a čas, vlastní prožitky a území před zveřejňováním a především před zneužíváním. Jde o jedno ze základních, neporušitelných a nezcizitelných lidských práv a svobod a jako takovému mu náleží patřičná ochrana.\n\nOchrana soukromí a jeho respektování vychází z uznání, že každý člověk má přirozenou důstojnost a každému náleží rovná práva. Uznání těchto práv tvoří základ svobody, spravedlnosti a míru ve světě. Ve Všeobecné deklaraci lidských práv se v článku 12 stanoví, že nikdo nesmí být vystaven svévolnému zasahování do soukromého života, rodiny nebo korespondence a každý má nárok na zákonnou ochranu proti takovýmto zásahům.\n\nV České republice zaručuje ochranu soukromí Listina základních práv a svobod, která je součástí ústavního pořádku České republiky. Sankce za narušování soukromí ukládá trestní zákoník, a to ve své v druhé hlavě, která se zabývá trestnými činy proti svobodě a právům na ochranu osobnosti, soukromí a listovního tajemství. Dále je ochrana soukromí ukotvena v první části občanského zákoníku, kde se v hlavě první nachází obecná ustanovení upravující soukromé právo a jeho ochranu. Hlava druhá pojednává mimo jiné o fyzických osobách, a tudíž i o osobnosti člověka a jeho ochraně.\n\nV Listině se soukromí osoby věnují články 7 a 10. Čl. 7 vymezuje oblast nedotknutelnosti osoby a jejího soukromí a čl. 10 zaručuje ochranu před zásahem do soukromí osoby.\n\nČlánek 7 zní takto:\n\nČlánek 7 se v odstavci 1 věnuje pojmu nedotknutelnosti osoby. Tento pojem se v ústavním textu platném na našem území poprvé objevil v článku 30 Ústavy z roku 1960; dříve byl spojován s nedotknutelností osobní svobody. Toto odlišení nedotknutelnosti osoby od osobní svobody (která je zaručena v čl. 8 Listiny), naznačuje specifický význam nedotknutelnosti osoby, tj. člověka. Nedotknutelnost se podle čl. 7 odst. 1 vztahuje jak na osobu fyzickou (čili na člověka), tak na její soukromí a to od narození až do smrti. Jde o ústavně chráněné právo na zachování integrity osoby, jehož porušení je obecně zakázáno a to jak ve sféře veřejnoprávní, tak i v soukromoprávní. Z pohledu veřejnoprávní sféry to znamená, že státní orgán nesmí do oblasti nedotknutelnosti osoby zasahovat jinak než zákonem. Soukromoprávní sféra zase přiznává každému člověku absolutní právo na zachování své osoby a v případě porušení tohoto práva dává vzniknout sankci.\n\nK zásahu do nedotknutelnosti osoby nedochází pouze konáním (př. fyzickým zásahem- tělesné zranění), ale jakkoli, tudíž i nekonáním, za což se považuje např. neposkytnutí pomoci. Znamená to, že zásah do integrity osoby se tedy většinou neposuzuje podle způsobu, jakým k němu došlo, ale výsledkem, který byl způsoben. Výjimku ze zákazu zásahu do nedotknutelnosti může povolit jen zákon, avšak ani zákon nemůže povolit takovou výjimku, která by nebyla společensky nezbytná (př. přípustnost chování v nutné obraně či v krajní nouzi, oprávněné použití zbraně atd.). Právo na nedotknutelnost osoby je ve smyslu čl. 1 Listiny nezcizitelné, to znamená, že každý, pokud ho v tom zákon neomezuje, může svobodně rozhodovat o svém počínání.\n\nOchranu před neoprávněným zásahem do soukromí občana zaručuje čl. 10 odst. 2 a 3:\n\nSoukromí je ta sféra života člověka, do které nikdo včetně státu nesmí bez souhlasu člověka nebo bez výslovného dovolení zákona zasahovat ani o ni požadovat či získávat informace, a o které subjekt soukromí není povinen nikomu (ani státnímu orgánu) informace dávat, pokud mu to zákon neukládá. Člověk se soukromí může zříkat v momentě, kdy ho někomu dobrovolně zpřístupní, např. že o něm podá informaci. Přičemž soukromí přirozeně nezahrnuje to, co se odehrává na veřejnosti (př. účast hráče ve veřejně provozované hře).\n\nPodle článku 10 má tedy člověk právo na utajování informací o svém soukromí s čímž souvisí i ochrana proti neoprávněnému získávání a používání těchto informací.\n\nV trestním zákoníku (zákon č. 40/2009 Sb.) se nachází postihy a sankce, které hrozí člověku v případě, že zasáhne do soukromí jiné osoby.\n\nTrestné činy proti ochraně soukromí jsou popsány v paragrafech 180 až 184. Trestní zákoník postihuje buď odnětím svobody, zákazem činnosti nebo peněžitým trestem tyto zásahy do soukromí:\n\nPodobně jako Listina základních práv a svobod se k ochraně soukromí vyjadřuje i občanský zákoník (zákon č. 89/2012 Sb.), shodují se v tom, že nikdo nesmí zasahovat do soukromí jiného, nemá-li k tomu zákonný důvod.\n\nObčanský zákoník se ve své první části v hlavě druhé zabývá ochranou osobnosti člověka, kde v paragrafech 84 až 90 přímo hovoří o zákazu zasahování do soukromí a šíření podobizny či písemnosti osobní povahy, stejně tak zvukového či obrazového záznamu bez svolení člověka. Současně paragrafy 88 a 89 hovoří o případech, ve kterých je možné výše zmíněné záznamy pořizovat a používat i bez souhlasu člověka, jako je např. využití těchto záznamů při chránění jiných práv nebo právem chráněných zájmů jiných osob.\n\nPodle odborníka na soukromí na internetu Michala Kosinského je v době internetu, sociálních sítí a moderních metod analýzy dat je prakticky nemožné uchovat si soukromí.<ref name=\"tyden.cz/rubriky/veda/technologie/soukromi-a-internet-nejdou-dohromady-sexualni-orientace-odhalena-z-jedine-fotky_423000\"></ref> Při využívání internetových služeb za sebou uživatel zanechává stopy, na základě kterých algoritmy dokáží odvodit některé charakteristiky uživatele. Existuje algoritmus, který z jedné profilové fotografie rozpozná s úspěšností 80 %, resp. 70 % heterosexuála a homosexuála, při použití pěti fotografií stoupne úspěšnost na 92 %, resp. 83 %. Lajky na Facebooku mohou být využity ke zjištění některých osobních chrakteristik, jako sexuální orientace, etnicita, náboženské vyznání, politická orientace, osobnostní rysy, inteligence, míra spokojenosti, užívání návykových látek anebo věk dotyčných.<ref name=\"osel.cz/6780-podle-facebooku-poznas-cloveka\"></ref> Sexuální orientaci je možné určit s 75% až 88% jistotou, uživání drog, užívání alkoholu a další informace lze z lajků určit s podobným úspěchem.<ref name=\"zive.cz/clanky/lajky-na-facebooku-vas-svlecou-do-naha/sc-3-a-167959/default.aspx\"></ref> Tyto informace lze zjistit, neboť uživatelům se mohou líbit stránky typické pro nějakou osobní charakteristiku. Facebook uchovává na svých serverech vše, co do něj kdy bylo vloženo, ať už to bylo smazáno nebo ne, jakoukoli akci – nahrání fotografie, kliknutí na něčí profil, změnu statusu nebo své profilové informace. Facebook ukládá historii našeho brouzdání – když napíšete do vyhledávacího políčka A a stisknete Hledat, objeví se seznam vašich nejlepších přátel. Už není organizován podle abecedy, ale podle nejčastější interakce s jednotlivými lidmi, vašimi nejlepšími kamarády nebo přinejmenším s těmi, které za ně Facebook považuje. Veškeré informace jsou uchovávány na několika tisících serverech ve čtyřech datových centrech, rozmístěných po světě. Zaměstnanci  Facebooku měli donedávna právo nalogovat se do různých profilů pomocí tzv. master password. Dnes existuje tlačítko „switch login“ prostřednictvím kterého je taktéž možno nalogovat se do profilu nebo i měnit údaje. Zaměstnanec ale musí uvést relevantní důvod, proč tak hodlá učinit.\n\nRizika nastávají, pokud uživatel nerespektuje sociální síť jako jakýkoliv jiný veřejný prostor a nedodržuje běžné principy ochrany soukromí a osobních dat. Kyberšikana je formou šikany probíhající v kyberprostoru, je to šikana páchána prostřednictvím informačně komunikačních technologií. Prostředky pro zneužití, ponížení či vyhrožování jsou tedy internet, mobilní telefony, sociální sítě. Příkladem mohou být anonymní výhružky prostřednictvím sms, zesměšňování na sociálních sítích pomocí fotek, videí, statusů.\n\nNejvíce využívané nástroje kyberšikany: \n\nCybergrooming označuje chování, kdy si pachatel na internetu vytipovává oběť, snaží se získat její důvěru, vybudovat s ní blízký vztah a vylákat ji k osobní schůzce. Cílem setkání je oběť zneužít.\n\nCyberstalking je online obdoba klasického stalkingu. Dochází k porušování osobních práv, svobod a lidské důstojnosti oběti. Jediný rozdíl je v tom, že vše probíhá online prostřednictvím internetových komunikačních kanálů. \n\nPodle průzkumu agentury Ipsos z října 2019 mělo obavy o soukromí na internetu dvě třetiny Čechů, 68 % Němců a 70 % Poláků.<ref name=\"novinky.cz/internet-a-pc/clanek/vice-nez-polovina-cechu-naletela-nekolikrat-na-fake-news-40311807\"></ref> V Indii, Egyptě a Hongkongu podíl lidí obávající se o své soukromí na internetu přesahuje 90 %, světový průměr činí 78 %.\n\nVýrazně větší obavy nebo větší obavy než v roce 2018 mělo v roce 2019 26 % Čechů, 27 % Němců a více než 2/5 Poláků.\n\nPracovníci orgánu sociálně-právní ochrany dětí mají právo navštěvovat dítě a rodinu, ve které žije, v obydlí a zjišťovat v místě bydliště dítěte, ve škole a ve školském zařízení, ve zdravotnickém zařízení, v zaměstnání nebo v jiném prostředí, kde se dítě zdržuje, jak rodiče nebo jiné osoby odpovědné za výchovu dítěte o dítě pečují, v jakých sociálních podmínkách dítě žije a jaké má dítě chování. Policie může provést domovní prohlídku jen v rámci trestního řízení. Tento zásah do soukromí je možný při dodržení všech zákonných podmínek podle čl. 12 odst. 2 Listiny základních práv a svobod. Odůvodněný příkaz k prohlídce podává písemně soudce.\n\nPracovníci sociálně – právní ochrany jsou také oprávněni pořídit obrazové snímky a obrazové a zvukové záznamy dítěte a prostředí, v němž se dítě zdržuje, je-li to třeba pro účely ochrany práv dítěte.\n\nOspod má povinnost zachovávat mlčenlivost:\n\n\nOrgány sociálně-právní ochrany dětí jsou:\n\nS rozšiřujícím se používáním chytrých domácích spotřebičů může narůstat ohrožení soukromí. Jedním z takovýchto spotřebičů jsou robotické vysavače. Robotické vysavače si musí pamatovat trasu, kterou projíždějí, takže znají polohu zdí a nábytku a tvoří si schéma bytu a domu.<ref name=\"tyden.cz/rubriky/veda/technologie/mohou-domaci-spotrebice-ohrozit-nase-soukromi_439730\"></ref> Například výrobce robotických vysavačů iRobot oznámil, že chce informace o poloze získané ze svých produktů prodávat Amazonu nebo Googlu. Společnost sice prohlásila, že společnost nebude prodávat informace bez povolení majitele vysavače, nicméně podle obchodních podmínek společnosti si tato vyhrazuje právo na sdílení informací svých klientů se svými obchodními partnery, takže uživatelé vysavačů iRobot nemají garantováno, že s jejich informacemi bude zacházeno podle jejich představ.\n\nNa hraničním přechodu mezi čínskou muslimskou oblastí Sin-ťiang a Kyrgyzstánem se během kontroly při vstupu do Číny mohou cizinci setkat s tím, že jim během kontroly do jejich telefonu nainstalována špionážní aplikace 蜂采.<ref name=\"lupa.cz/clanky/cina-instaluje-cizincum-do-mobilu-sledovaci-aplikaci-podivejte-se-jak-funguje\"></ref> Aplikace provádí čtyři základní akce - získávání dat, prohledávání souborů, nahrávání dat a zametání stop. Aplikace sbírá informace o telefonních hovorech, údaje z kalendáře, kontakty, SMS zprávy, informace o telefonu a seznam nainstalovaných aplikací. Cíleně prohledává více než 73 tisíc souborů a údajů v nich. Aplikace se snaží také získat údaje o sociálních sítítch, díky čemuž lze zjistit identitu uživatele telefonu a jako daný úživatel se do sociální sítě přihlásit. Shromážděná data jsou zabalena do archívu ZIP a je vyhledána IP adresa v rozsahu 192.168.43.* jejíž prostřednictvím dojde k nahrání dat na server. Aplikaci je pak možné odinstalovat, odinstalace po aplikaci uklidí stopy, v telefonu zůstane pouze log. Případná další instalace aplikace umí tento log načíst.\n\nNově prodávaná auta jsou od roku 2018 povinně vybavována systémem eCall,<ref name=\"e.metro.cz/default.aspx?d=16.05.2019&e=ME-PRAHA#strana=12\"></ref><ref name=\"e.metro.cz/default.aspx?d=16.05.2019&e=ME-BRNO#strana=6\"></ref>, což je systém pro automatické přivolání pomoci pro havárii, který obsahuje trvale aktivní GPS a má možnost datové a hlasové komunikace, a může být zneužit k odposlouchávání a sledování polohy auta.\n\nPodle průzkumu společnosti EY mapující očekávání zákazníků ze zemí Visegrádské čtyřky při nákupu a užívání vozidel, že pouze 10 % Slováků a pouze necelá třetina Čechů by neposkytli data o provozu vozidla a způsobu jízdy státní správě, či výrobci. Státu by tyto informace poskytla pouze necelá pětina Poláků.\n\nAutomobilový průmysl směruje k zavedení černých skříněk, které by zaznamenávaly veškerá data o provozu a pohybu vozidla. Ale ještě v květnu 2019 nebylo vyřešeno, kdo by byl vlastníkem těchto dat, zda řidič nebo automobilka.\n\nKamerové systémy s automatickými čtečkami registračních značek aut umožňují mapovat pohyb auta. Kvůli snaze omezit toto sledování se v USA objevilo oblečení potisknuté vzory náhodných automobilových poznávacích značek.<ref name=\"autoforum.cz/zajimavosti/americane-nasli-chytry-zpusob-jak-sabotovat-snahy-statu-o-jejich-sledovani\"></ref> Vzor je navržen tak, aby automatické čtečky registračních značek na tento potisk reagovaly a do databází uchovávajích data a pohybu vozidel nahrály irelevantní data. Sledování pohybu auta je pak omezeno v situacích, když se výskyt stejné registrační značky zaznamená během krátké chvíle na několika různých místech.\n\n\n\n"}
{"id": "43555", "url": "https://cs.wikipedia.org/wiki?curid=43555", "title": "Vracovice", "text": "Vracovice\n\nVracovice je jméno, které nesou v Česku dvě sídla:\n\nPodobný název mají:\n"}
{"id": "43563", "url": "https://cs.wikipedia.org/wiki?curid=43563", "title": "Quintus Ennius", "text": "Quintus Ennius\n\nQuintus Ennius (239 př. n. l. Rudiae v Salento – 169 př. n. l. Řím) byl římský epický a tragický básník, jenž je považován za otce římské literatury.\n\nEnnius byl velmi vzdělaný, hovořil latinsky, řecky a oskicky. Po vstupu do římské armády dosáhl hodnosti centuriona. Během svého pobytu na Sardinii v roce 204 př. n. l. se seznámil s M. Porciem Catonem a stal se jeho učitelem řecké literatury. Vztah obou byl však vzájemný a Cato jej vzal do Říma, kde se Ennius trvale usadil na Aventinu. K okruhu Enniových přátel patřili též Scipio Africanus, Marcus Fulvius Nobilior, Marcus Pacuvius a Statius Caecilius. S Fulviem se Ennius účastnil tažení do Aitolie a jeho syn Quintus mu roku 184 př. n. l. také zajistil římské občanství. Tradičně je líčen jako družný člověk milující víno a žijící v chudobě a pilné práci. Zemřel ve vysokém věku na pakostnici.\n\nHlavním Enniovým dílem je historický epos \"Annales\" (Anály, zachováno 550 veršů), v němž se snažil vylíčit římské dějiny od počátků až do současnosti. Tímto eposem Ennius navazoval na Homéra a opírá se v něm i o nepříliš dlouhou tradici římskou, reprezentovanou především Liviem Andronikem a Cn. Naeviem. Jako první římský literát užívá hexametru a opouští od saturnského verše. Epos \"Annales\" zůstává nejvýznamnějším římským eposem až do vydání Vergiliovy \"Aeneis\". Původní epos měl podle jiných autorů 18 knih, tj. zhruba 30 tisíc veršů.\n\nKromě poezie epické se Ennius věnoval také lyrice; do římské literatury zavádí epigram a spolu s ním také elegické distichon. Sbírky \"Saturae\" (Směska, 31 zachovaných veršů), \"Sota\" (rozmarná naučení) a \"Hedyphagetica\" (O lahůdkách, gastronomická báseň) jsou veselého a parodického rázu, ačkoli v Enniově tvorbě převažuje didaktický záměr, zvláště v dílech \"Praecepta\" (Návody), \"Epicharmus\" (etické a filosofické výklady), který u něj vyzdvihují pozdější spisovatelé.\n\nZ více než 20 divadelních her, převážně tragédií, se zachovalo pouhých 400 veršů. Hlavní náměty her pocházely z trójských mýtů, přepracovával velmi volně především tragédie Euripidovy.\n\n\n"}
{"id": "43564", "url": "https://cs.wikipedia.org/wiki?curid=43564", "title": "Ennius", "text": "Ennius\n\nEnnius může znamenat:\n\n"}
{"id": "43572", "url": "https://cs.wikipedia.org/wiki?curid=43572", "title": "Michal Kadlec", "text": "Michal Kadlec\n\nMichal Kadlec (* 13. prosince 1984, Vyškov, Československo) je český profesionální fotbalový obránce a reprezentant, který naposledy hrál za český klub 1.FC Slovácko.\n\nJe to spolehlivý exekutor pokutových kopů. Zúčastnil se tří evropských šampionátů – EURA 2008 v Rakousku a Švýcarsku, EURA 2012 v Polsku a Ukrajině a EURA 2016 ve Francii.\n\nOdmaturoval na Obchodní akademii v Uherském Hradišti.\n\nSyn bývalého reprezentanta Miroslava Kadlece prožil díky angažmá svého otce dětství v Německu. S fotbalem začal v klubu SV Alsenborn, záhy přešel do mládežnických týmů 1. FC Kaiserslautern, klubu, v němž působil jeho otec Miroslav. Když se s otcem v roce 1998 vrátil do České republiky, přestoupil do 1. FC Synotu, kde zahájil svou profesionální fotbalovou kariéru. V české lize debutoval ve svých 17 letech v zápase proti Baníku Ostrava.\n\nV lednu 2005 přestoupil do pražské Sparty, kde se stal stabilním hráčem základní sestavy a vyhrál zde dva české ligové tituly. V roce 2006 se o něj zajímal skotský Celtic FC, ale kluby se nedohodly na přestupní částce.\n\nV létě 2008 odešel na hostování do německého Bayeru Leverkusen, které se později změnilo v přestup. Ve 4. kole sezóny 2008/2009 debutoval v zápase proti Hamburku (porážka 2:3) a postupně se vypracoval v oporu zadních řad Bayeru. V lednu 2009 uplatnil Bayer opci a Kadlece odkoupil.\n\n26. října 2012 v utkání Evropské ligy 2012/13 proti Rapidu Vídeň si natrhl vaz v levém koleni a podzimní část sezóny pro něj skončila. Kvůli zranění nastoupil v sezóně 2012/13 pouze ke 14 bundesligovým zápasům. Na konci sezóny se rozhodl změnit angažmá. Sportovní ředitel Leverkusenu Rudi Völler ocenil jeho přínos pro klub. Celkem odehrál ve všech soutěžích za Leverkusen 154 zápasů a vstřelil 14 gólů.\n\nV červnu 2013 odešel Michal Kadlec do tureckého klubu z Istanbulu Fenerbahçe SK. V novém působišti podepsal smlouvu na tři roky. V domácí odvetě zápasu 3. předkola Ligy mistrů UEFA 2013/14 6. srpna 2013 proti rakouskému týmu FC Red Bull Salzburg vykopával v závěru utkání míč z brankové čáry, Fenerbahçe zvítězilo 3:1 a postoupilo do 4. předkola. Záhy byl však méně nasazován a v listopadu 2013 se objevily v tureckém tisku zprávy o jeho možném přestupu. První ligové góly vstřelil v Süper Lig 12. dubna 2014 v zápase proti Antalyasporu, v němž dvakrát skóroval, Fenerbahçe vyhrálo 4:1. Na konci sezony 2013/14 se s týmem radoval ze zisku ligového titulu (pro klub celkově devatenáctého).\n\n25. srpna 2014 vyhrál s Fenerbahçe turecký Superpohár TFF Süper Kupa. Utkání proti městskému rivalovi Galatasaray dospělo po bezbrankové remíze do penaltového rozstřelu. Michal proměnil rozhodující penaltu na 3:2.\n4. dubna 2015 jel se spoluhráči autobusem večer z utkání na hřišti Çaykuru Rizespor (výhra Fenerbahçe 5:1) na letiště, klubový autobus byl napaden střelbou z lovecké pušky neznámého útočníka. Zraněn byl řidič, ostatní vyvázli bez zranění. Začalo vyšetřování, v Turecku se také odložilo jedno celé ligové kolo (a pohárové zápasy).\n\nVe všech soutěžích odehrál Kadlec za Fenerbahçe 50 zápasů a vstřelil 4 branky.\n\nV květnu 2016 byl ohlášen návrat Michala Kadlece zpět do AC Sparta Praha, kde podepsal kontrakt na 3 roky. Okamžitě se prosadil do základní sestavy a jedním z jejich základním stavebních kamenů, i když bývá často kritizován za hrubé chyby při inkasovaných gólech. S mužstvem v sezóně 2016/17 postoupil do jarní fáze Evropské ligy po vítězství ve skupině s Interem, Southamptonem a Beerševou. Na konci sezony 2017/2018 Zdeněk Ščasný oznámil, že vedení s Kadlecem už nadále nepočítá a v klubu tak končí.\n\nMichal Kadlec nastoupil za některé mládežnické výběry České republiky. Bilance:\n\nS reprezentací do 19 let nastoupil na Mistrovství Evropy hráčů do 19 let v roce 2003 v Lichtenštejnsku, kde ČR postoupila do semifinále. Kadlec odehrál 1 utkání v základní skupině proti Anglii (výhra ČR 3:0) a poté v semifinále proti Itálii (prohra ČR 0:1).\n\nS reprezentací do 21 let se zúčastnil Mistrovství Evropy hráčů do 21 let v roce 2007 v Nizozemsku, kde český výběr skončil s 1 bodem na posledním místě základní skupiny B. Kadlec se objevil v zápase proti Srbsku (prohra ČR 0:1).\n\nV roce 2007 byl poprvé nominován do A-mužstva české reprezentace a poprvé se objevil v zápase kvalifikace na Euro 2008 17. listopadu v Praze proti Slovensku. Uvedl se nešťastnou vlastní brankou v 79. minutě, ale český tým přesto zvítězil 3:1.\n\nPostupně se v národním týmu vypracoval ve spolehlivého exekutora pokutových kopů.\n\nPo evropském šampionátu 2012 nastoupil v prvním přátelském utkání nového reprezentačního cyklu 15. srpna 2012 ve Lvově proti domácí Ukrajině (0:0) a 8. září v Kodani proti Dánsku (kvalifikační zápas o MS 2014 v Brazílii, opět 0:0). V dalším přátelském utkání v Teplicích proti Finsku 11. září odehrál 70 minut (prohra 0:1). Objevil se v základní sestavě v kvalifikačním zápase 12. října proti Maltě. Po čtyřzápasovém střeleckém trápení českého týmu bez vstřeleného gólu (mimo tří výše zmíněných zápasů ještě prohra 0:1 z evropského šampionátu s Portugalskem) zvítězila ČR 3:1, v nastaveném čase chytil ještě Petr Čech přísně nařízený pokutový kop. 16. října 2012 nastoupil Kadlec v Praze v kvalifikačním zápase s Bulharskem (0:0). 6. února 2013 v Manise nastoupil v přátelském utkání proti domácímu Turecku a ve druhém poločase odvrátil nejnebezpečnější šanci domácích, když odkopl míč směřující do prázdné brány. Česká republika zvítězila nakonec 2:0. 22. března odehrál na Andrově stadionu v Olomouci kvalifikační zápas s Dánskem, český výběr podlehl soupeři 0:3.\n\n10. října 2014 prožil specifický zápas v kvalifikaci na EURO 2016, nastoupil poprvé na „domácím“ stadionu Fenerbahçe Şükrü Saracoğlu Stadyumu (kde působil tou dobou v klubu Fenerbahçe) jako soupeř proti turecké reprezentaci, a přispěl svým výkonem k výhře 2:1.\n\nÚčast Michala Kadlece na vrcholových turnajích:\n\nNa ME 2008 ve Švýcarsku a Rakousku byl český tým nalosován do základní skupiny A se Švýcarskem, Portugalskem a Tureckem. V prvním zápase (zahajovací utkání šampionátu) proti Švýcarsku Kadlec nehrál, utkání skončilo vítězstvím ČR 1:0. Nenastoupil ani ve druhém utkání s Portugalskem (prohra 1:3). Objevil se na závěrečných cca 10 minut ve třetím utkání s Tureckem, v němž se oba celky utkaly o přímý postup do čtvrtfinále. Byl svědkem kolapsu českého týmu, který nedokázal v závěru udržet náskok 2:0 (Kadlec však nastupoval za stavu 2:1 pro ČR) a prohrál výsledkem 2:3.\n\nMichal Kadlec nastoupil na turnaji Kirin Cup v Japonsku, kde byl stabilním členem obrany. 4. června 2011 v zápase proti Peru dokázal během celého utkání uhlídat útočníky jihoamerického soupeře. Střetnutí skončilo výsledkem 0:0.\n\nV následujícím utkání proti domácímu Japonsku 7. června 2011 opět odehrál plný počet minut, i tento zápas skončil výsledkem 0:0 a protože bezbranková remíza se zrodila i v utkání Peru s Japonskem, došlo ke kuriózní situaci, kdy se všechny tři zúčastněné země staly vítězem turnaje.\n\nNa ME 2012 v Polsku a na Ukrajině se octl český tým v papírově snadné základní skupině A společně s Polskem, Ruskem a Řeckem, Kadlec odehrál plný počet minut ve všech 4 zápasech, které zde české mužstvo absolvovalo.\n\nV prvním zápase (8. června 2012) byl na hřišti u prohry českého mužstva 1:4 s Ruskem. Ve druhém zápase (12. června 2012) proti Řecku český tým s Kadlecem v sestavě zvítězil 2:1 a uchoval si naději na postup do čtvrtfinále. V závěrečném zápase základní skupiny proti Polsku 16. června Kadlec uchránil postupové naděje české reprezentace, když v poslední minutě před prázdnou brankou vyhlavičkoval střelu Jakuba Błaszczykowského a český tým udržel výhru 1:0, která mu zaručila postup do čtvrtfinále. Důležitost jeho zákroku o několik dnů později vyzdvihl prezident Václav Klaus, kterého prý šokovalo, že zákrok nerozebírala televize. Podle hráčů i televizního záznamu ale střela s největší pravděpodobností šla mimo branku.\n\nČtvrtfinálový zápas ve Varšavě (21. června 2012) proti Portugalsku český tým prohrál 0:1 a s turnajem se rozloučil, po dobrém týmovém výkonu v prvním poločase měl Kadlec se spoluhráči po přestávce spoustu práce s portugalskou ofenzivou.\n\nTrenér Pavel Vrba jej zařadil do závěrečné 23členné nominace na EURO 2016 ve Francii. Český tým v základní skupině D obsadil se ziskem jediného bodu poslední čtvrté místo, Kadlec na šampionátu neodehrál žádné utkání.\n\nGóly Michala Kadlece v české reprezentaci do 21 let \nGóly Michala Kadlece v A-mužstvu české reprezentace \n\n\n\nMichal Kadlec má v oblibě sérii počítačových her FIFA od Electronic Arts. Společně s argentinským fotbalistou Lionelem Messim je na obalu české verze FIFA 14.\n\n"}
{"id": "43574", "url": "https://cs.wikipedia.org/wiki?curid=43574", "title": "Kost", "text": "Kost\n\nKost (lat. \"os\") je tvrdá, mineralizovaná pojivová tkáň, sloužící jako mechanická ochrana vnitřních orgánů a opora těla, tvořící vnitřní konstrukci, na kterou se upínají svaly a šlachy. Pravá kost tvořena kostní tkání se vyskytuje jen u vyšších obratlovců: obojživelníků, plazů, ptáků, savců a některých ryb.\n\nSouhrn všech kostí v těle se nazývá kostra. Lidská kostra dospělého člověka má přibližně 209 až 214 kostí. Výživa pak má větší vliv na sílu kostí než cvičení.\n\nJednoduše, kosti rostou pomocí apozice,čili přikládáním nové tkáně.\nKosti vznikají z vaziva (intramembranózně) nebo chrupavky (enchondrálně) procesem zvaným kostnatění čili osifikace. Růst do šířky se uskutečňuje díky okostici, růst do délky je možný do určitého stadia vývoje jedince díky růstové ploténce. Někteří živočichové, například plazi, ale rostou po celý život.\n\nV průběhu zárodečného vývoje obratlovců nejprve vzniká nezralá vláknitá kost bez stop lamelární struktury; v podstatě se jedná o množství kostních buněk obklopených neuspořádanými vlákny kolagenu. Až postupně vzniká kost, která má uspořádanou stavbu – tzv. lamelární kost. Tato lamelární kost následně zraje dvěma způsoby: buď přímým kostnatěním z jistých osifikačních jader, nebo přes chrupavčité stadium. Většina lidských kostí vzniká „přes chrupavku“. Výjimkou jsou zejména některé dermální kosti (některé kosti lebky, hrudní koš) a sezamoidní kosti, vznikající intramembranózně, tedy v podstatě osifikací vazivové tkáně.\n\nKost prochází neustálou remodelací. Proto máme rozlišené faktory ovlivňující jejich růst na vnitřní (-genetika chondrocytů,chondroblastů a fibroplastů), zevní (-nutritivní, hormonální a mechanické vlivy). \n\nKostní tkáň je typem pojiva, které je typické mineralizací mezibuněčné hmoty. Minerální složku, která může tvořit až 65% hmotnosti kosti, tvoří submikroskopické krystaly fosforečnanu vápenatého, hydroxyapatitu. Krystaly jsou vázány na kolagenní vlákna. Mezibuněčnou hmotu produkují buňky osteoblasty. Mají bohatou organelovou výbavu a dlouhé výběžky, kterými jsou v kontaktu s ostatními osteoblasty a s cévou přivádějící živiny. Nemineralizovaná kostní hmota se nazývá ossein, až postupem času dochází k ukládání minerálů. Ve chvíli, kdy se osteoblast obklopí vyprodukovanou mezibuněčnou hmotou, změní se na osteocyt - buňku uzavřenou okolní kostí, s okolím spojenou pouze výběžky. Osteoklasty jsou obrovské (i 100 μm), mnohojaderné buňky, které naopak kostní tkáň odbourávají. Produkují kyselou fosfatázu a kolagenázu a resorbují vytvořenou kostní tkáň, čímž umožňují přestavbu kosti. Kostní buňky jsou schopny kostního matrixu (vylučování kolagenu a glykoproteinu)\n\nMakroskopicky lze kost rozdělit na kompaktní a spongiózní (houbovitou). Při pozorování v mikroskopu však zjistíme, že oba typy mají stejnou základní histologickou stavbu. Histologicky rozlišujeme dva typy kostní tkáně: primární (nezralou, vláknitou kost) a sekundární (zralou, lamelární kost). Oba typy obsahují stejné stavební jednotky, rozdíl je v uspořádání kolageních vláken. Zatímco v nezralé vláknité kosti probíhají vlákna náhodně, neuspořádaně, ve zralé kosti jsou uspořádána do lamel.\n\nPři tvorbě každé kosti (růstu i hojení) je vytvořena nejprve nezralá vláknitá (fibrilární) kost. Je pouze dočasná a je postupně nahrazena zralou sekundární kostí. V dospělosti fibrilární kost nacházíme v malém množství v místě úponu šlach na tuberositates ossium. Podobnou stavbu má i zubní cement.\n\nKost lamelární (vrstevnatá) se v organismu vyskytuje častěji než kost vláknitá. Tato kostní tkáň dospělých má kolagenní vlákna charakteristicky uspořádaná do lamel, které jsou uloženy paralelně jedna vedle druhé nebo koncentricky kolem kanálku s cévami. Bylo zjištěno, že kolagenní vlákna tvoří po délce osteonu šroubovici. Výška závitu této šroubovice je v sousedních lamelách natolik různá, že v každém bodě jsou kolagenní vlákna v sousedních lamelách vzájemně orientována přibližně kolmo. Mezi lamelami leží vrstvy osteocytů, které jsou uloženy v komůrkách zvápenatělé kostní matrix, které se označují jako lakuny. V každé lamele probíhají kolagenní vlákna paralelně.\n\nNa povrchu je kost pokryta pevnou vazivovou blánou, okosticí (lat. periost). Kromě fibroblastů, elastických a kolagenních vláken obsahuje cévní pleteně a nervová zakončení. Vyskytuje se zde také nemalé množství osteoblastů a osteoklastů. Okostice zajišťuje cévní zásobení kosti, upínají se na ní svaly, umožňuje růst kostí do šířky a hojení zlomenin.\n\nKostní dřeň se nachází uvnitř kostí savců. Je tvořena hemopoetickou tkání a probíhá v ní krvetvorba. Existují tři druhy kostní dřeni, červená kostní dřeň (\"medulla ossium rubra\"), žlutá kostní dřeň (\"medulla ossium flava\") a šedá kostní dřeň (\"medulla ossium grisea\").\n\nU mladých jedinců se uvnitř všech kostí nachází červená kostní dřeň, později je nahrazována žlutou kostní dření a přetrvává pouze v plochých kostech, hrudní kosti, žebrech, lebečních kostech, pánvi a stehenní kosti. Žlutá kostní dřeň je tvořena tukovou tkání. Šedá kostní dřeň je degradovaná žlutá dřeň, můžeme ji najít u starých, podvyživených jedinců. Řídnutí kostí nastává po ukončení menstruačního období a nazývá se osteoporóza.\n\nPodle tvaru se kosti dělí na dlouhé, krátké, ploché a nepravidelné.\n\nTypickou kostí je dlouhá kost (\"os longum\"). Tvoří kosti končetin. Má protáhlý tvar, prostředek kosti se nazývá diafýza, dva konce kosti pak epifýzy.\nKost není kompaktní tkání v celém rozsahu. Pouze na povrchu kosti je tenká vrstva skutečně kompaktní kosti, \"substantia compacta\". Epifýzy jsou tvořeny spongiózní kostí (\"substantia spongiosa\"). Ta je tvořena trámci kostní tkáně uspořádaných ve směru největšího zatížení kosti. Kost je proto velmi pevná a přitom odlehčená. Uspořádání trámců tvoří architektoniku kosti. Uprostřed kosti se nachází dřeňová dutina (\"cavum medullare\"), v dospělosti vyplněná žlutou kostní dření.\n\nEpifýzy nejsou kryté periostem, ale hyalinní kloubní chrupavkou. Mezi diafýzou a epifýzou se po dobu růstu nachází epifyzodiafyzární ploténka, chrupavčitá destička, která umožňuje růst kostí do délky.\n\nKrátká kost (\"os breve\") se stavebně neliší od dlouhé kosti, ale má všechny rozměry přibližně stejné. Je to například obratel nebo kopytní kost.\n\nPlochá kost (\"os planum\") má na zevní a vnitřní části různě silnou kompaktní kost. Mezi nimi je spongiózní kost s velkými trámci.Tyto prostory jsou až do pozdního věku zaplněny červenou kostní dření. Může také dojít k pneumatizaci - vytvoření dutiny vystlané sliznicí, u člověka v čelní a čichové kosti a horní čelisti, u některých savců (skot) může být rozsah pneumatizace větší. Mezi ploché kosti patří kosti neurokrania, lopatka, žebra nebo pánev.\n\nDiafýza= střední úsek kosti\n\nEpifýza= kloubní konce\n\nTuber= hrbol\n\nTuberculum= hrbolek\n\nCaput= hlavice\n\nProcessus= výběžek\n\nTuberositas= drsná plocha\n\nMargo= okraj\n\nFossa= jáma\n\nSulcus= žlábek\n\nForamen= otvor\n\nCapitulum=hlavička\n\nTrochanter= chocholík\n\nCrista= hrana\n\nFacies= plochy\n\nIncisura= zářez\n\n\n\n"}
{"id": "43576", "url": "https://cs.wikipedia.org/wiki?curid=43576", "title": "Chrupavka", "text": "Chrupavka\n\nChrupavka (\"chondros\"-řec. \"cartillago\"-lat.) je pojivová tkáň, která slouží k pružnému spojení kostních tkání. Je součástí pohybového ústrojí, pokrývá například hlavice kostí v kloubech. Je velmi tuhá, ale i poměrně pružná a schopná vyrovnávat otřesy.\n\nJednoduchá bezbuněčná chrupavka se do jisté míry vyskytuje již u polostrunatců a primitivních strunatců. Jisté monografie dokonce přisuzují chrupavku i některým bezobratlým prvoústým. Většina prací však nahlíží na chrupavku jako na evoluční novinku obratlovců.\n\nChrupavka obsahuje větší množství mezibuněčné hmoty (vlákna i amorfní složka), mimo to obsahuje buňky — chondrocyty. Je buď zcela avaskulární (bez cév), anebo skrze ni cévy vedou ale nevyživují ji.) Nemá též vlastní inervaci. Povrch chrupavek kryje perichondrium (vazivová vrstva) nebo tzv. synoviální membrána na povrchu kloubních chrupavek.\n\nNa stavbě mezibuněčné hmoty se podílí zejména kolagen, kyselina hyaluronová, proteoglykany, ale i glykoproteiny a v elastické chrupavce také elastin.\n\nMezi základní typy chrupavek patří:\nDále se někdy uvádí:\n\nKostra dítěte je z velké části tvořena chrupavkou, ve které se věkem začínají tvořit tzv. osifikační jádra (proces, který se v některých kostech odehrává už prenatálně), která se rozrůstají chrupavkou. V těchto jádrech jsou specializované buňky zvané osteoblasty, které ukládají do hmoty budoucích kostí minerální látky, ze kterých je nejvíce zastoupen fosforečnan vápenatý. Proto se dětem doporučuje zvýšený přísun vápníku. Definitivní osifikace (zkostnatění) těchto „pre-osteálních“ chrupavek nastává v 18–23 letech biologického věku člověka.\n\nHlavním požadavkem na chrupavku je její elasticita a kloubní kluznost. Elastická a kluzná chrupavka zůstává, pokud je tlak na ni rychlý a dočasný. Naopak, při dlouhém, statickém tlaku se chrupavka chová jako tvrdá guma, která se poddává tvrdým strukturám a v místech trvalého zatížení se ztenčuje. Tento jev revmatologie popisuje jako artrotické změny v kloubu a pokud je dlouhodobý, může u jedince dojít až k bolestem kloubů a omezené hybnosti. \n\nPředpokladem zdravé chrupavky je tak zdravý kloub, kloubní pouzdro produkující synoviální maz, jenž chrupavku za pohybu lubrikuje, vyvarování se přetížení chrupavek dlouhými, strnulými pozicemi, fyziologická váha těla, pohybový režim v plných rozsazích, chůze, plavání, cvičení, masáže, myoskeletální terapie apod.\n\nSoučástí doplňků stravy určených na obnovu chrupavek bývají (v poměru 5 : 3 : 2):\nDosud však nevyšla jediná studie, která by přesvědčivě dokazovala účinnost těchto doplňků.\n\n"}
{"id": "43577", "url": "https://cs.wikipedia.org/wiki?curid=43577", "title": "Pískovec", "text": "Pískovec\n\nPískovec je zpevněná, klastická usazená hornina. Zjednodušeně lze horninu označit za pískovec tehdy, pokud podstatnou část tvoří zrna o velikosti 0,06 až 2 mm. Velmi časté jsou křemenné pískovce, kde podstatnou část zrn tvoří křemen. Pískovec vzniká stmelením zrn (odborně řečeno tzv. klastů - obvykle křemene, živců a horninových úlomků jako jsou např. silicity) tmelem. Tento tmel je velmi často karbonátový nebo železitý. Mezerní hmotě (např. jílovité) se říká matrix. Složení pískovce se liší podle místa výskytu. Pískovec mívá velmi různé barvy: od šedé přes žlutou až k červené (indikuje přítomnost oxidů železa), někdy může být i vícebarevný. Snadno se drolí a zvětrává. Hojně se využívá ve stavebnictví, sochařství a ke kamenickým účelům.\n\nPískovce jsou společně písky jedněmi z nejrozšířenějších sedimentárních hornin – společně tvoří více než čtvrtinu všech známých sedimentů na povrchu Země.\n\nAnglický termín \"sandstone\" oficiálně zavedl Charles Lyell v roce 1833. Název je ve většině jazyků odvozen od hlavní složky - písku.\n\nPískovce se skládají ze zrn o průměru 0,5 (resp. 0,064) až 2 mm. Tyto úlomky jsou zbytky starších rozpadlých hornin. Vzhledem k jejich malým rozměrům mohou být tyto úlomky monominerální (tvořené jedním minerálním zrnem).\n\nKřemen je dominantní složka pískovců - v průměru až dvě třetiny klastických úlomků představují křemenná zrna. Důvod hojného výskytu křemene je ten, že křemen je i nejběžnější složkou většiny vyvřelých a přeměněných hornin, je odolný vůči mechanickým účinkům transportu a taktéž vůči chemickému zvětrávání.\n\nChalcedon a opál plní v mladších pískovcích většinou úlohu cementu, ve starších jsou devitrifikované (zbavené vody z jejich struktury) a přeměněné na křemen.\n\nŽivce bývají v pískovcích zastoupeny v menší míře, protože jsou v procesu zvětrávání a transportu nestabilní. V pískovcích jsou zastoupeny všechny hlavní živcové skupiny - jak alkalické, tak i sodno-vápenaté. Přítomnost vody v pískovci způsobuje chemické změny v živcích (illitizace, kaolinizace). Výskyt živců poukazuje na aridní (pouštní) klimatické podmínky vzniku pískovce.\n\nSlídy jsou přítomny prakticky ve všech pískovcích, větší výskyt je ale v jemnozrnnějších variantách. Výskyt určité minerální variety slíd indikuje původní horninu - muskovit je běžnější v metamorfitech, a biotit naopak v magmatitech. Glaukonit se vyskytuje výlučně v píscích a pískovcích mořského původu. Vzniká rozkladem Mg-Fe silikátů v mírně redukčním prostředí.\n\nUhličitany (kalcit, siderit, dolomit) plní obvykle úlohu cementu, i když kalcit (a v ojedinělých případech i dolomit) se podílí i na složení zrn.\n\nJako akcesorie (příměs) může být ve složení pískovců přítomná řada minerálů. Jen některé jsou však užitečné pro zjištění zdrojové oblasti. Nejvhodnější jsou k tomu těžké minerály. Jde o zrna, jejichž měrná hmotnost je vyšší než 2,8 g.cm. Jejich obsah v pískovcích obvykle nebývá větší než 1 % a závisí od četnosti jejich zastoupení v zdrojové hornině, odolnosti vůči zvětrávání, transportu a diagenetickým procesům. Význam jejich výskytu v pískovcích spočívá v tom, že na základě určité minerální asociace je možno charakterizovat zdrojovou oblast. Všeobecně platí, že čím je pískovec starší, tím je obsah těžkých minerálů nižší. Mezi těžké minerály patří turmalíny, zirkon, rutil, olivín, amfiboly, pyroxeny, ilmenit, magnetit, titanit, granáty a mnoho dalších minerálů.\n\nÚlomky hornin jsou poslední, ale ne nevýznamnou složkou pískovců. Jejich výskyt a percentuální zastoupení opět závisí na odolnosti vůči mechanické destrukci během zvětrávíní a transportu, ale svou úlohu hraje i plošný rozsah a morfologie zdrojové oblasti. Čím je reliéf členitější, tím víc litických úlomků se dostane do pískové frakce. Obdobný efekt má i větší plošné rozšíření zdrojové horniny.\n\nOd nejsvrchnější křídy až do nejmladšího terciéru docházelo k pohybům, které měly za následek přesmyky hornin a zlomy. Oblast byla mořským dnem ve starších prvohorách a k poslednímu zaplavení slanou vodou došlo v období křídy ve druhohorách před 97 miliony lety. Mořský záliv pokrýval část území Českého ráje po dobu 13 milionů let. Záplava subtropického křídového moře zanechala vrstvy pískovců a dalších usazenin, jejichž mocnost činí až 1000 m.\n\nPískovec často tvoří celá skalní města, tabulové plošiny, lemované pásy bohatě členěných skal. Na tváři krajiny zapracovaly slunce, mráz, vítr a voda (dohromady tvořící erozivní činitele) a vytvořily známá pískovcová skalní města. Počasí způsobuje svojí proměnlivostí déšť, mráz, tání ledu a tím také zvětrávání hornin, vznik zvětralin, jejich transport a usazování na jiném místě. Tektonikou a procesy zvětrávání byly z pískovcových desek vymodelovány krajiny skalních pískovcových měst. V Česku na severu nad hlubokým údolím Jizery se tyčí skalní města Klokočské skály, Betlémské skály, Besedické skály a Drábovny na severovýchodu ohraničuje hřeben Suché skály. Ve střední části leží Příhrazské skály, Hruboskalsko a řada menších skalních měst. Na východě jsou známé Prachovské skály. Pískovcové skály také tvoří podstatnou část Českého Švýcarska\nPo opuce nejčastěji používané v době románské byl od doby gotické pískovec pro svou dobrou opracovatelnost a širokou dostupnost nejpoužívanější stavební kámen v českých zemích. Stejně oblíbený byl i v oblasti sochařské.\n\nNáročnost dopravy těžkého materiálu vedla v minulosti k hojné místní těžbě často málo kvalitního pískovce. Zejména venkovské sochařské památky nejednou trpí malou odolností vůči erozi povětrností. Lokality s většími ložisky kvalitních pískovců, které se naopak na významnější díla dovážely i na větší vzdálenosti, daly pískovcům jména:\n\n\n"}
{"id": "43580", "url": "https://cs.wikipedia.org/wiki?curid=43580", "title": "Bosensko-podrinský kanton Goražde", "text": "Bosensko-podrinský kanton Goražde\n\nBosensko-podrinský kanton Goražde je jeden z deseti kantonů Federace Bosny a Hercegoviny v Bosně a Hercegovině.\n\nKanton tvoří výběžek území Federace Bosny a Hercegoviny do Republiky srbské, ve východní části země. Na severu hraničí s Regionem Sarajevo - Romanija na jihu pak s Regionem Foča. Jediným větším městem zde je jeho hlavní město Goražde. Území je hornaté (nadmořská výška nikde neklesá pod 300 m n. m.), protéká ním řeka Drina. Obyvatelé jsou Bosenští muslimové. Silniční síť je ve velmi špatném stavu, železnice chybí.\n\n"}
{"id": "43581", "url": "https://cs.wikipedia.org/wiki?curid=43581", "title": "Cato starší", "text": "Cato starší\n\nMarcus Porcius Cato (234 – 149 př. n. l.), známý také jako Cato starší, případně Cato Censorius, byl přední římský senátor, řečník a spisovatel.\n\nPocházel z poměrně skromného, plebejského rodu z města Tusculum. Jako voják se vyznamenal za druhé punské války. V jejím závěru zahájil svoji výjimečně úspěšnou politickou kariéru, v níž ho podporoval urozený Lucius Valerius Flaccus. Společně s ním zastával v roce 195 př. n. l. konzulát a v roce 184 př. n. l. cenzuru. Ve funkci konzula vedl vítězné tažení proti odbojným kmenům v Hispánii, za což se mu v Římě dostalo triumfu. V roce 191 př. n. l. se podílel na vítězství nad seleukovským králem Antiochem III. v bitvě u Thermopyl. Své silně konzervativní názory prosazoval v úřadu cenzora, kdy bojoval zejména proti přepychu a rozmařilosti vyšších římských vrstev. Jako přísný obhájce starobylých mravů se stavěl proti vzrůstajícímu vlivu řecké kultury. V politice se opakovaně střetával s Hannibalovým přemožitelem Scipionem Africanem a přivodil jeho pád. Navzdory nepřátelství části nobility se Cato postupem let domohl pozice jednoho z nejváženějších členů římského senátu. V pokročilém věku navštívil Kartágo a znepokojen obnovenou prosperitou bývalého nepřítele soustavně vyzýval k jeho zničení (\"Carthago delenda est\"). Zemřel nedlouho po vypuknutí třetí punské války.\n\nCato dosáhl značného věhlasu svou výmluvností. Zasloužil se rovněž o rozvoj latinské prózy a je považován za jejího zakladatele. Jeho dílo Počátky (\"Origines\") představuje první latinsky psané dějiny Říma. V úplnosti se ale dochoval pouze jeho spis O zemědělství (\"De agri cultura\").\n\nCato se narodil v roce 234 př. n. l. v latinském městě Tusculum, přičemž náležel k plebejskému rodu Porciů. Jeho rodina nepatřila k římské aristokracii a nebyla ani nijak zámožná. Svého otce Marka popsal Cato jako poctivého a statečného muže. Vyzdvihoval také odvahu svého praděda, který v boji přišel o pět válečných koní a obdržel za to náhradu ze státní pokladny. Někteří historikové z toho dovozují, že jeho praděd mohl být členem jezdeckého stavu. Jedince postrádající urozený původ nazývali Římané novými lidmi (\"homines novi\"). Sám Cato připouštěl, že nikdo z jeho předků nezastával žádný z úřadů, připomínal ale jejich četné zásluhy.\n\nMládí strávil na otcovských statcích v sabinském kraji. Plútarchos uvádí, že nedaleko se nalézal dům obývaný kdysi Maniem Curiem Dentatem, někdejším trojnásobným konzulem lhostejným k majetku. Cato tam často chodíval a podle Dentatova vzoru se snažil žít prostý a skromný život. V mládí neoplýval bohatstvím a nevýbal se ani tvrdé práci na svých polích. Později rozmnožil své jmění vkládáním peněz do aktiv přinášejících jistý zisk, jako byly rybníky, teplé prameny, výnosné pastviny a lesy.\n\nBěhem druhé punské války vstoupil ve věku sedmnácti let do armády. Stalo se tak zřejmě při mimořádných odvodech konaných po porážce v bitvě u Kann v roce 216 př. n. l., kdy kartáginský vojevůdce Hannibal pustošil Itálii. Cato si počínal neohroženě a vyznamenal se v četných bojích. V pozdějších válkách v Hispánii a Řecku si vydobyl reputaci vynikajícího velitele (\"summus imperator\"). V roce 214 př. n. l. sloužil v Kampánii, patrně pod Markem Claudiem Marcellem. Jako vojenský tribun ho doprovázel při tažení na Sicílii. V roce 209 př. n. l. se ve vojsku Quinta Fabia Maxima podílel na znovudobytí Tarenta. Za svůj přínos k vítězství v bitvě u Metauru v roce 207 př. n. l. obdržel pochvalu. Služba v armádě poskytla Catonovi příležitost navázat blízký osobní kontakt s mnoha vlivnými lidmi a umožnila mu uskutečnit své politické ambice.\n\nVojenská zdatnost otevřela Catonovi dveře do politiky, k čemuž mu významnou měrou dopomohl i mimořádný řečnický talent. Svoji výmluvnost rozvíjel a zdokonaloval, když vystupoval jako obhájce v menších obcích a městech. Touto činností získal mnoho přátel a rozšířil řady svých klientů. V počátcích své veřejné dráhy se mu pravděpodobně dostalo pomoci ze strany některých vzdálenějších příbuzných. Prakticky ve stejné době, kdy vstoupil do politiky, pronikli do římské aristokracie i další dva zástupci rodu Porciů. Podstatně důležitější a pro Catonovu kariéru určující se ukázala podpora senátora Lucia Valeria Flakka, pocházejícího z velmi starého a vznešeného rodu. Právě on přesvědčil Catona, aby opustil venkov a odstěhoval se do Říma. Flaccus se stal jeho patronem a jejich vztah se vyvinul v přátelství. S jeho přispěním stoupal Cato rychle a bez zaváhání po jednotlivých příčkách posloupnosti úředních hodností (\"cursus honorum\"). Jejich spojenectví lze doložit i z obdobného průběhu jejich kariér, neboť ve stejném roce zastávali konzulát a sloužili jako vojenští tribunové v Řecku za války s Antiochem. Cato se rovněž aktivně zasazoval o to, aby byl Flaccus jeho kolegou v úřadu cenzora.\n\nV roce 204 př. n. l. se Cato stal quaestorem, načež ho přidělili k vojevůdci Publiu Corneliu Scipionovi, chystajícímu se do Afriky proti Kartágincům. Během přípravy vojska na Sicílii mělo prý mezi oběma muži dojít k rozepři. Podle Plútarcha vnímal Cato s nechutí Scipionovu slabost pro divadlo a nošení řeckého oděvu a kritizoval ho, že narušuje morálku vojáků jejich přehnaně štědrým odměňováním. Poté se měl vrátit ze Sicílie a společně s Quintem Fabiem Maximem si měl v senátě stěžovat na Scipionovu rozmařilost a náklonnost k řecké kultuře. Novodobí historikové pochybují o tom, že by quaestor mohl svévolně opustit přidělenou funkci. Považují proto roztržku za smyšlenou, čemuž nasvědčuje i skutečnost, že ji ostatní prameny nezmiňují. Cato choval patrně nemalé výhrady ke Scipionovým metodám a způsobu života, což se odrazilo i v jejich pozdějším konfliktu. Navzdory tomu s ním táhl do Afriky a posléze se vydal na Sardinii. Odtud přivedl do Říma básníka Quinta Ennia.\n\nV roce 202 př. n. l. se plebejští aedilové museli vzdát úřadu kvůli procedurálním chybám při svém zvolení. V souvislosti s tím pronesl Cato jednu ze svých prvních veřejných řečí \"De aedilibus vitio creatis\". Další projev měl Cato pronést při příležitosti svého ustanovení aedilem v roce 199 př. n. l. Při zastávání tohoto úřadu musel se svým kolegou opakovat konání Plebejských her (\"ludi Plebeii\"). Za své úsilí se dočkal odměny v podobě zvolení praetorem pro následující rok. Praeturu vykonával na Sardinii, kde jako správce provincie zajišťoval zásobování vojska v Řecku potravinami a ošacením. Vedle toho nechal z ostrova vyhnat všechny lichváře. Za svého působení na Sardinii dával Cato ostentativně najevo svoji hospodárnost kombinovanou s odměřeností:\n\nV průběhu 2. století př. n. l. byly vydány tři samostatné zákony \"leges Porciae\" rozšiřující právo římských občanů podat odvolání (\"provocatio\") proti rozhodnutí úředníků o trestu smrti nebo bití. Třebaže nemáme informace o datu přijetí těchto zákonů ani o jejich původcích, zdá se, že Cato mohl být autorem některého z nich, nebo se alespoň přičinil o jeho schválení.\n\nCato a jeho přítel Flaccus byli zvoleni konzuly pro rok 195 př. n. l. Krátce poté, co nastoupili úřad, se v Římě rozhořel vážný politický spor ohledně zrušení Oppiova zákona (\"lex Oppia\"). Tento právní předpis z roku 215 př. n. l. stanovil, že žádná žena neměla mít na sobě více než půl unce zlata, nesměla nosit pestrobarevné šaty, ani se nechat vézt po městě a jeho okolí ve voze taženém dvojspřežím. Návrh tribunů lidu Marka Fundania a Lucia Valeria na jeho zrušení se setkal s odporem mnoha občanů. Další dva tribunové Marcus a Publius Juniové Brutové prohlásili, že v zájmu zachování zákona užijí práva veta. Veřejnost se vzápětí rozdělila v názoru na to, zda předpis zrušit, nebo ponechat v platnosti. Ulice zaplnily zástupy žen horlivě se domáhajících odstranění restrikcí a poukazujících na to, že ekonomické důvody pro jeho zachování pominuly skončením druhé punské války. Obsadily dokonce všechny vstupy do domu Brutů a neodešly, dokud tribunové nezměnili své odmítavé stanovisko. Když stáhli svoji hrozbu veta, lidové shromáždění Oppiův zákon zrušilo.\n\nDo vzrušené debaty se vahou své konzulské autority zapojil také Cato, profilující se jako rezolutní zastánce lex Oppia. Livius uvádí dva projevy: Catonovu obhajobu zákona a ráznou odpověď tribuna Lucia Valeria. Novodobí historikové nepovažují zaznamenané znění ani jednoho z nich za autentické. Cato údajně varoval před rovnoprávností mužů a žen a zejména před zálibou žen v přepychu, povzbujícím marnotratnost. Ať už se jedná o pouhou fabulaci, či nikoli, Catonova intervence ve prospěch zákona ukazuje, že už v této době ho znepokojoval rostoucí přepych a vehementně podporoval jeho omezování.\n\nLos přiřkl Catonovi jako jeho úřední působiště Přední Hispánii. Liviovo dílo obsahuje pozoruhodně podrobný popis jeho vojenských operací v provincii. Po jazykové i faktické stránce se nápadně shoduje s dochovanými fragmenty Catonovy řeči o svém konzulátu (\"De consulatu suo\") a patrně je převzat z tohoto projevu a z Počátků. K Liviově mimořádně příznivému hodnocení jeho činů je tedy třeba přistupovat se značnou obezřetností. Ostatně v jiné souvislosti Plútarchos otevřeně uvádí, že Cato nešetřil sebechválou a nevyhýbal se zjevné chlubivosti.\n\nV Přední Hispánii vypuklo v roce 197 př. n. l. rozsáhlé povstání místních kmenů proti nedávno nastolené římské nadvládě. Tamější správce praetor Gaius Sempronius Tuditanus utrpěl vážnou porážku a v důsledku utrpěných zranění zanedlouho zemřel. Jelikož Římané udrželi na sever od řeky Ebro ve své moci pouze několik měst na pobřeží, uchýlil se senát k mimořádnému opatření a rozhodl o vyslání jednoho z konzulů do Hispánie. K potlačení Hispánů obdržel Cato vojsko sestávající ze dvou legií, 15 000 spojeneckých pěšáků, 800 jezdců a 20 válečných lodí. Vzhledem k velikosti výpravy zabrala její příprava nějaký čas a teprve v průběhu dubna shromáždil Cato expediční síly v přístavu Luna.\n\nZřejmě ve druhé polovině května se Římané vylodili ve městě Emporiae (Empúries), nacházejícímu se na úpatí Pyrenejí. Záhy poté se ke konzulovi dostavili vyslanci spojeneckého kmene Ilergetů se žádostí o pomoc. Cato nechtěl rozdělit své vojsko, nemohl ale odmítnout spojence a riskovat jejich odpadnutí. Předstíral proto, že se chystá podniknout tažení, nicméně po odchodu vyslanců povolal své muže zpět. Dříve, než se pustil do boje, podrobil vojáky tvrdému výcviku. Propustil také římské obchodníky, zásobující armádu potravinami a ošacením, neboťsi hodlal opatřit vše potřebné od nepřátel. Během obratně provedeného nočního pochodu se dostal s 20 000 muži do týlu hispánského vojska a odřízl mu ústupovou cestu. V nastalé bitvě Hispánové odvrátili počáteční nápor římského jezdectva, načež tři kohorty obešly jejich linie a vyvolaly v nich zmatek. Jakmile Římané zahnali své protivníky na útěk, Cato přikázal záložní legii dobýt nepřátelský tábor, čímž dokonal zkázu Hispánů. Vítězství v bitvě u Emporií přimělo okolní kmeny, aby se opět poddaly Římanům. Konzul pak rozeslal místním obcím dopisy, v nichž jim pod pohrůžkou zničení nařizoval zbourat své hradby. Protože jim dopisy nechal doručit ve stejný den, nemohly se mezi sebou poradit a raději hrozbě vyhověly. Plútarchos cituje Catonovo vyjádření, že za svého nedlouhého působení v Hispánii si podrobil více měst, než kolik dní tam strávil.\n\nSotva zpacifikoval oblast severně od Ebra, vyslyšel žádost pratora Publia Manlia, tísněného vzbouřenými Turdetány a jejich keltiberskými žoldnéři, a vyrazil na jih. Hispánové zaujímali velice dobře hájitelné místo a odmítali se s Římany střetnout. Cato se pokusil zvrátit poměr sil tím, že Keltiberům nabídl dvojnásobný žold, pokud změní strany. Když na to nereagovali, vydal se s několika lehce ozbrojenými kohortami rychlým pochodem k městu Segontia (Sigüenza), v němž uložili své věci. Ani tím je však nevyprovokoval k akci. Potom přenechal Manliovi většinu svého vojska a se sedmi kohortami zamířil zpět za Ebro. Někteří badatelé se domnívají, že vytáhl k městu Numantia. Nezdá se ale příliš pravděpodobné, že by s tak nepatrným vojskem zaútočil na tuto pevnost. Zatímco se marně potýkal s Keltibery, využily kmeny Lacetanů a Bergistánů jeho nepřítomnosti na severu k obnovení povstání. Za vydatného přispění spojeneckých Suessetánů se rychle vypořádal s Lacetany. Pak se zmocnil sídla Bergistánů a jeho obyvatele prodal do otroctví. Nakonec uvalil vysoké daně na železné a stříbrné doly a znatelně tím zvýšil příjmy Říma plynoucí z Hispánie.\n\nSenát ocenil Catonovy úspěchy v Hispánii konáním třídenních děkovných slavností a odhlasoval mu triumf. Při té příležitosti pronesl Cato další ze svých projevů, v němž zdůraznil mimořádné obtíže, s nimiž se musel on a jeho vojáci potýkat, a neopomenul vyzdvihnout svoji šetrnost při výkonu úřadu. Do státní pokladny přivezl bohatou kořist, včetně výnosu z hispánských dolů, a štědře podaroval své vojáky. Získané prostředky postačovaly i na vybudování svatyně zasvěcené bohyni Vítězné panně (\"Victoria Virgo\"). Veřejným uznáním svých zásluh si Cato vydobyl pozici jednoho z předních mužů ve státě. Jeho přehnaně optimistické vylíčení situace v Hispánii přimělo senát, aby rozpustil vojsko, což ale vedlo k novému povstání. Cato zjevně přecenil úplnost svého vítězství a nesprávně odhadl míru odhodlání tamních kmenů pokračovat v odboji.\n\nPlútarchos a Nepos uvádějí, že v době, kdy Cato pobýval v provincii, chtěl Scipio, těšící se od svého vítězství nad Kartágem přízvisku Africanus, zabránit jeho dalším úspěchům a usiloval o převzetí velení. Africanus se měl dokonce stát Catonovým nástupcem a podrobit ho kritice za to, že nechal popravit 600 římských dezertérů. Ve skutečnosti se Africanus do Hispánie nevydal. Oba autoři nejspíše zaměnili Africana a jeho bratrance Publia Cornelia Scipiona Nasiku, působícího jako správce Zadní Hispánie v roce 194 př. n. l.\n\nV letech 194 až 193 př. n. l. sloužil Cato jako legát pod Tiberiem Semproniem Longem během vítězného tažení proti Bojům a Ligurům v Předalpské Galii. Na přelomu let 192 a 191 př. n. l. se vyslovil proti zmírnění zákazu lichvy, navrhovanému Juniovým zákonem.\n\nNa podzim 192 př. n. l. připlul král Antiochos III., vládce seleukovské říše, s vojskem do Řecka. Tím ohrozil zájmy Říma a jeho řeckých spojenců a zapletl se s nimi do války. Na králově dvoře se navíc zdržoval Hannibal, někdejší úhlavní římský nepřítel. V roce 191 př. n. l. se v Řecku vylodily legie pod velením konzula Mania Acilia Glabriona. V jeho doprovodu se nacházeli přinejmenším čtyři konzulárové, včetně Catona a Flakka. Oba vykonávali funkci vojenských tribunů, hodnost poněkud neobvyklá pro bývalé konzuly. Glabrio se snažil zajistit, aby řecké obce vybízené Antiochem ke změně stran nevyslyšely královy výzvy. Zatímco římská armáda pomalu postupovala z Apollonie do Thesálie, navštívil Cato několik řeckých měst, jmenovitě Korint, Patry a Aigion. Nakonec dorazil do Athén a promluvil latinsky k jejich obyvatelům. Antiochos rozesílal řeckým obcím dopisy, v nichž je žádal o podporu. Královo počínání Cato ironicky okomentoval, že vede válku perem a inkoustem. Za svého pobytu v Athénách se blíže seznámil s místními poměry a zvyklostmi, načež se připojil k římskému vojsku, táhnoucímu Thesálií vstříc králi.\n\nProtože Antiochovy vlastní síly početně zaostávaly za Římany, stáhl se k soutěsce Thermopyly, skýtající mimořádně výhodné obranné postavení. Její slabina spočívala v možnosti provedení obchvatu přes přilehlé hory. Na jejích vrcholcích střežily přístupové cesty tři pevnosti, držené aitólskými spojenci krále. V noci před zahájením útoku vyslal Glabrio proti Aitólům dva oddíly po 1000 mužích. První z nich nedosáhl svého cíle, avšak druhý oddíl, v jehož čele stál Cato, zdárně vypudil Aitóly z pevnosti Kallidromos. Odvážný výpad, vedený samotným velitelem, přinutil spící obránce k bezhlavému úprku a obnažil Antiochovo křídlo. Prameny uvádějí, že bitva u Thermopyl se vyvíjela ve prospěch krále, dokud se v jeho týlu neobjevili Catonovi muži. Později se Cato nezdráhal tvrdit, že jeho akce rozhodla o Antiochově porážce. Krátce po bitvě ho Glabrio poslal do Říma, aby podal senátu zprávu o vítězství. Cato nepochybně využil příležitosti a přisvojil si velký díl slávy, čímž dále upevnil své prominentní postavení.\n\nV následujících letech se Cato zaměřil na dosažení úřadu cenzora. Souběžně s tím se opakovaně dostával do střetu s některými významnými senátory. V roce 190 př. n. l. ve dvou projevech silně kritizoval někdejšího konzula Quinta Minucia Therma a přispěl k tomu, že mu senát navzdory vítězství nad Ligury nepřiznal triumf. Počátkem roku 189 př. n. l. obžalovali tribunové lidu Catonova bývalého velitele Glabriona z přisvojení značné části kořisti získané v Antiochově táboře. Glabrio, Cato a několik dalších politiků se ucházeli o cenzuru ve volbách konaných v onom roce. Třebaže prameny neoznačují Catona za původce procesu, Livius ho jmenuje jako klíčového svědka. Sám Glabrio se tvrdě ohradil právě proti Catonovi a posléze upustil od své kandidatury. Někdy v téže době čelil obžalobě, týkající se jeho konzulátu, také Cato. Ačkoli nevedla k jeho odsouzení, volby pro něho skončily nezdarem. V témže roce se v hodnosti legáta účastnil vyjednávání s Aitóly.\n\nScipio Africanus a jeho mladší bratr Lucius Cornelius Scipio mezitím završili válku s Antiochem vítězstvím v bitvě u Magnésie. Lucius, jemuž formálně náleželo velení, oslavil po návratu velkolepý triumf. V roce 187 př. n. l. ho však stihla obžaloba za to, že od krále obdržel 500 talentů stříbra a neodvedl je do státní pokladny. Ani v tomto případě nebyl Cato žalobcem. Antičtí autoři se ale shodují, že podnítil tribuny lidu, aby Lucia obžalovali. V řeči „o penězích krále Antiocha“ (\"De pecunia regis Antiochi\") vyzýval k prošetření věci a zrazoval ostatní tribuny od uplatnění práva veta. Útok fakticky směřoval proti Africanovi, vůči němuž měl Cato dlouhodobě chovat zášť a neustále snižoval jeho zásluhy. O tři roky později pohnal jeden z tribunů před soud dokonce samotného Africana. Namísto obhajoby připomenul Africanus své nezměrné služby Římu, načež se rozhodl řízení ignorovat a odešel do dobrovolného vyhnanství. Tradičně se má za to, že i v této kauze náležela Catonovi role iniciátora.\n\nVe volbách v roce 184 př. n. l. usilovalo o úřad cenzora pět patricijů a čtyři plebejové, včetně Catona a jeho spojence Flakka. Mezi kandidáty patřili rovněž Lucius Scipio a Scipio Nasica, nicméně Africanův pád zhatil jejich šance na zvolení. Podle Livia vyčníval Cato svými přednostmi nad všemi ostatními uchazeči. Jelikož se obávali jeho přísnosti a zároveň je popuzoval neurozeným původem, spojili se proti němu. I přes odpor nemalé části aristokracie vyslyšel sněm Catonovo volání po obnovení starobylých ctností a potírání neřestí a zvolil ho společně s Flakkem za cenzora.\n\nZískáním cenzury, nejváženější ze všech republikánských magistratur, stanul Cato na vrcholu své politické kariéry. Mimořádnost jeho úspěchu podtrhovala skutečnost, že ho dosáhl jako \"homo novus\". Svého kolegu Flakka obdařil čestným titulem \"princeps senatus\" a ve všech věcech s ním jednal v naprosté shodě. Pouze v záležitostech týkajících se veřejných staveb postupovali z praktických důvodů každý samostatně. Přestože cenzoři měli formálně stejné postavení, z dochovaných pramenů zřetelně vyplývá, že Catonovi náležela při výkonu jednotlivých povinností klíčová role.\n\nNáplň cenzury spočívala především v dohledu nad veřejnými mravy (\"regimen morum\") a sestavování seznamu senátorů. Při provádění revize senátu vyloučili cenzoři z jeho řad sedm mužů, protože je neseznali hodnými členství. Mezi postižené patřil i bývalý konzul Lucius Qunctius Flamininus, bratr „osvoboditele Řecka“ Tita Flaminina. Jeho vyloučení Cato objasnil tím, že Flamininus zabil pro potěchu svého milence jistého galského šlechtice (podle Valeria z Antia se mělo jednat o odsouzeného zločince, jenž měl být popraven). Když Flamininus obvinění popíral, vyzval ho Cato ke složení přísahy, na což nijak nereagoval. Jakéhosi Manilia zbavili členství v senátu proto, že políbil svoji manželku v přítomnosti své dcery a rouhal se při tom.\n\nPrameny neuvádějí, kolika jezdcům odňali cenzoři koně. Plútarchos se zmiňuje, že si Cato vysloužil mnoho nenávisti, když tímto způsobem potrestal Lucia Scipiona. Údajně tak měl učinit, aby zostudil památku tehdy již zesnulého Africana. Pravým důvodem mohla být skutečnost, že se Luciu Scipionovi nedostávalo potřebné kondice ke službě v jezdectvu. Kvůli nedůstojnému chování a fyzické nezpůsobilosti přišel o koně i jezdec jménem Lucius Veturius, jemuž Cato vytýkal, že se pro svoji tloušťku nedokáže udržet v sedle. Občany zanedbávající své polnosti nebo vinice sankcionoval snížením jejich společenského statusu. Ve snaze o potírání nemístného přepychu nařídili cenzoři odhadcům jmění, aby do seznamu majetku zapsali všechny ozdoby, ženské šaty a vozy v hodnotě více než 1500 denárů v ceně desetkrát vyšší. Obdobně dali sepsat i otroky mladší dvaceti let. Na všechny tyto předměty a otroky následně uvalili zvláštní daň.\n\nSvoji přísnost a svědomitost osvědčil také při dohledu nad veřejnými stavbami a správě státního majetku. Jedincům rozvádějícím vodu z vodovodu do svých soukromých domů nebo na pole ji nechal odejmout. Budovy přesahující na státní pozemky nechal strhnout. Zanešené stoky dali cenzoři vyčistit a rozšířit do dalších částí města, včetně Aventinu. Kromě toho vynaložili ohromnou sumu asi 6 000 000 denárů na vydláždění vodních nádrží. Navzdory velkému odporu zakoupil Cato pozemky vedle radnice a zřídil tam baziliku, nazývanou \"Basilica Porcia\", první zastřešenou stavbu určenou ke konání trhů a projednávání soudních pří. Výběr daní (\"vectigalia\") cenzoři pronajali za nejvyšší cenu nabídnutou v aukci. Naopak smlouvy na údržbu stávajících veřejných budov uzavřeli s těmi, kteří požadovali nejméně. Proti tomu se postavili ostatní zájemci a stěžovali si v senátu. Titus Flamininus se jich zastal a prosadil zrušení smluv z důvodu jejich údajné nevýhodnosti pro stát. Zároveň přesvědčil tribuny, aby kvůli tomu Catona obžalovali. Soudní řízení však nejspíše skončilo, aniž by došlo k jeho odsouzení. Cenzoři následně provedli novou aukci a stěžovatele z ní vyloučili.\n\nCatonova cenzura se vyznačovala přehnanou důkladností, důrazem na řádný výkon úředních povinností a úzkostlivým prosazováním zájmů republiky. Úkoly vyplývající ze své funkce se snažil plnit co nejpečlivěji, a to zejména pokud jde o zachování veřejné morálky. Za její největší ohrožení považoval rozmáhající se náchylnost vyšších vrstev k přepychu a marnotratnosti, rozkládající jejich fyzickou a mravní sílu a vedoucí k chamtivosti a korupci. I přes svůj hluboce odmítavý postoj k luxusu nenamítal Cato nic proti bohatství, byť se rezolutně stavěl proti jeho nabytí nečestnými prostředky. Domníval se totiž, že blahobyt občanů je ku prospěchu státu. V souladu s tím měl každý jedinec usilovat o hromadění majetku, nikoli o jeho utrácení. Svojí tvrdostí proti sobě popudil mnohé příslušníky aristokracie. Livius to komentuje tak, že jeho „cenzura byla sice vznešená, ale i plná rozporů, jež ostatně Marcus Porcius, jemuž se všechna ta trpkost přisuzovala, pěstoval vůbec po celý život.“ Nicméně podle Plútarcha vnímal lid jeho boj proti prohlubujícímu se úpadku mravů neobyčejně příznivě a jako vyjádření vděčnosti mu dal postavit sochu.\n\nCato zůstal veřejně aktivní a uchoval si značný vliv i v dalších více než třiceti letech po skončení cenzury. V tomto období nevykonával žádný úřad. Musel však odrážet četné žaloby svých protivníků, třebaže z těchto sporů vyšel vždy jako vítěz. Prameny se zmiňují o celkem čtyřiceti čtyřech soudních řízeních vedených proti němu. Naposledy se hájil ještě v roce 154 nebo 153 př. n. l., v samém závěru svého života. Jeho nejaktivnějšími odpůrci byli členové rodu Minuciů Thermů, s nimiž se střetl pravděpodobně čtyřikrát. Dvakrát se potýkal se Serviem Sulpiciem Galbou. Opakovaně se dostával do konfliktu s Quintem Fulviem Nobiliorem, konzulem v roce 153 př. n. l., jehož otce Marka kritizoval počátkem sedmdesátých let.\n\nNepřátelství vůči své osobě přiživoval tím, že sám vystupoval často v roli žalobce a advokáta. V roce 171 př. n. l. si poselstvo z hispánských provincií stěžovalo v Římě na chování několika bývalých správců. K posouzení údajného vykořisťování provinciálů zřídil senát zvláštní soudní dvůr (\"recuperatores\"). Hispánové si směli vybrat čtyři senátory jako své zástupce. Jedním z nich se stal Cato. Jeho řeč proti Publiu Furiu Philovi zapůsobila tak mocným dojmem, že se obžalovaný raději dobrovolně odebral do vyhnanství, aniž by vyčkal rozhodnutí soudu. O téměř dvacet let později Cato obžaloval Lucia Minucia Therma, že se nečestně obohatil ve funkci římského vyslance. Thermus měl společně s dalšími čtyřmi vyslanci zajistit, aby Ptolemaios Euergetés obdržel od svého bratra Ptolemaia Filométora, vládce Egypta, ostrov Kypr. Nejenže se vyslancům nepodařilo svůj úkol splnit, ale Euergetés navíc upadl do zajetí. Z dochovaných útržků Catonova projevu nevyplývá, čeho přesně se měl Thermus dopustit, ani jak spor skončil. Jedna z jeho posledních řečí mířila proti správci Zadní Hispánie Serviu Sulpiciovi Galbovi (\"Contra Ser. Galbam\"), který v rozporu se svým předchozím slibem nechal zmasakrovat a zotročit tisíce Lusitánů. Cato energicky podporoval návrh na Galbovo postavení před soud. Kolem celé záležitosti se rozvinul zuřivý spor. Sám Galba pronesl na svoji obhajobu tři projevy a patrně se uchýlil k uplácení, načež lidové shromáždění návrh zamítlo.\n\nV ostatních věcech bývá několikrát zmiňována Catonova řeč ve prospěch \"lex Voconia\". Návrh tohoto zákona, předložený v roce 169 př. n. l., obsahoval dvě ustanovení upravující nakládání s majetkem při pořízení závěti. Podle prvního z nich nemohl zůstavitel, jehož majetek dosahoval hodnoty alespoň 100 000 assů, ustanovit ženu jediným dědicem. Druhé stanovilo, že žádný jedinec nemohl nabýt odkazem většího majetku než dědicové. Jaké pohnutky vedly Catona k podpoře lex Voconia, ani jaký byl účel návrhu, nelze z pramenů dovodit. Zřejmě se jednalo o reakci na skutečnost, že rostoucí počet římských žen disponoval poměrně velkým majetkem. Zároveň s tím se snižoval počet tradičních manželství, kdy se žena se svým jměním odevzdávala v moc svého manžela. Narůstal naopak počet manželství, v nichž si ponechávala nad svým majetkem kontrolu.\n\nV roce 155 př. n. l. se do Říma dostavilo poselstvo z Athén, sestávající ze zástupců tří hlavních filosofických škol: akademika Karneada, stoika Diogena a peripatetika Kritolaa. Svými přednáškami si v Římě získali značnou pozornost a věhlas. Senát projednával jejich věc nadmíru zdlouhavě, čímž ještě prodlužoval jejich pobyt. Catona dráždil zejména Karneadés, nalézající mezi mladými Římany nadšené posluchačstvo. Naléhal proto na rychlé rozhodnutí, aby filosofové nekazili římskou mládež a vrátili se do Řecka.\n\nO dva roky později zvolili Římané jednoho ze svých tehdy nejzdatnějších velitelů Marka Claudia Marcella potřetí konzulem, neboť se měl v Hispánii vypořádat s vážnou vojenskou krizí. Svůj předchozí konzulát zastával Marcellus teprve nedávno, takže porušil pravidlo zakazující vykonávat tento úřad více než jednou za deset let. V návaznosti na tuto událost se Cato vyslovil proti tomu, aby mohl být kdokoli podruhé konzulem.\n\nCato se nepochybně účastnil četných debat v senátu o diplomatických akcích vůči okolním státům. Využíval při tom své nezměrné vážnosti, umocněné požehnaným věkem, jakož i přesvědčivosti projevu. Během pobytu pergamského vládce Eumena II. v Římě v roce 172 př. n. l. dal průchod své nelibosti vyvěrající ze snahy ostatních senátorů vlichotit se v královu přízeň. Když se po skončení třetí makedonské války radil senát v roce 167 př. n. l., jak naložit s poraženou Makedonií, Cato trval na tom, aby Makedoňané zůstali svobodní, protože není možné je chránit (\"De Macedonia liberanda\"). Senát se posléze usnesl na rozdělení makedonského království na čtyři nezávislé republiky. V témže roce se Cato zastal římských spojenců Rhoďanů, ačkoli se v průběhu uplynulého konfliktu drželi stranou a někteří z nich projevovali sympatie k Makedoňanům. V roce 150 př. n. l. se Scipio Aemilianus obrátil z Polybiova podnětu na Catona a přimlouval se za propuštění achajských rukojmí, zadržovaných v Itálii od porážky Makedonie. Senátoři se nedokázali shodnout, jaké v této věci zaujmout stanovisko. Teprve Catonova intervence je přiměla rukojmí propustit.\n\nMírová smlouva sjednaná v závěru druhé punské války stanovila, že Kartáginci nesmí vést válku bez souhlasu Římanů. Této skutečnosti zneužíval numidský král Masinissa, který v následujících desetiletích podnikal se vzrůstající opovážlivostí útoky na kartáginské území a zabíral je pro sebe. Kartáginci se opakovaně obraceli na Římany se žádostí o rozsouzení jejich sporu s Masinissou. Komise vysílané senátem k vyšetření věci však pokaždé rozhodly ve prospěch krále.\n\nPo jednom z incidentů dorazilo v roce 152 př. n. l. do severní Afriky římské poselstvo, jehož členem byl i Cato. Emisaři žádali obě strany, aby se podřídily jejich rozhodnutí. Jelikož Kartáginci jejich nabídku odmítli a trvali na vydání území obsazeného Numiďany, poslové se odebrali zpět do Říma. Ještě předtím si stihli prohlédnout Kartágo a ke svému překvapení zjistili, že se těší nevídané prosperitě, oplývá zbraněmi a nadbytkem bojeschopných mužů. Po svém návratu varoval Cato senát, že Římané nemohou být v bezpečí, dokud Kartágo nebude zničeno, a trval na tom, že je třeba mu vyhlásit válku. Aby svému projevu dodal na vážnosti, upustil v jeho závěru na zem několik libyjských fíků. Když se senátoři podivovali jejich velikosti a kráse, prohlásil, že země, která rodí takové ovoce se nachází jen tři dny plavby od Říma. Od té doby zakončoval každou svou řeč na půdě senátu slovy: \"Ceterum censeo Carthaginem esse delendam\" („Ostatně myslím, že Kartágo musí být zničeno“). \n\nI přes Catonovo přesvědčování váhali Římané s vypovězením války, protože postrádali spravedlivý důvod k jejímu rozpoutání. Příležitost se jim naskytla o několik málo let později, kdy se Kartáginci pokusili čelit Masinissově rozpínavosti vojenskou silou, nicméně ve velké bitvě mu podlehli. Kromě toho, že ztratili celou armádu, porušili také ujednání mírové smlouvy s Římany, čímž jim zavdali záminku k obnovení nepřátelství. Cato se římského vítězství a následného vyvrácení Kartága nedožil, neboť zemřel nedlouho po vypuknutí třetí punské války v roce 149 př. n. l.\n\nCato starší byl prvním, kdo psal spisy latinsky. Jeho projevy prosluly svou propagací všeho římského, a odmítáním cizího – především řeckého vlivu. Prakticky ho lze považovat za zakladatele latinsky psané prózy, ta doposud byla psána řecky. Odmítal zdobení žen a život v přepychu.\n\nJeho literární činnost je velmi rozsáhlá. Z jeho řečí se nám nezachovala ani jediná kompletní (v době Cicerona jich bylo asi 150), jako řečník působil v politice a před soudem. Své nejslavnější v pozdním věku vydal.\n\n\n\n\n"}
{"id": "43583", "url": "https://cs.wikipedia.org/wiki?curid=43583", "title": "Hemoglobin", "text": "Hemoglobin\n\nHemoglobin (zkratka Hb) je červený transportní metaloprotein červených krvinek obratlovců a některých dalších živočichů. Hlavní funkcí hemoglobinu je transport kyslíku z plic nebo žaber do tkání a opačným směrem odstraňování oxidu uhličitého z tkání do plic. V aktivních erytrocytech savců hemoglobin tvoří 35 % obsahu. Průměrné množství hemoglobinu v jednom erytrocytu je 28-32 pg.\n\nJako první v roce 1851 publikoval články o rostoucích krystalech hemoglobinu v krevním preparátu německý fysiolog Otto Funke. Na jeho práci navázal Felix Hoppe-Seyler, který o pár let později popsal jeho schopnost opakovaně vázat kyslík. V roce 1959 Max Perutz pomocí metod rentgenové krystalografie rozluštil strukturu hemoglobinu. Za tuto práci dostal společně s Johnem Kendrewem v roce 1962 Nobelovu cenu za chemii. Úloha hemoglobinu v krvi byla objevena francouzským fyziologem Claudem Bernardem.\n\nSyntéza hemoglobinu je složitá řada kroků probíhající v nedospělých červených krvinkách. Globin stejně jako jiné bílkoviny vzniká na ribozomech. Hem je vytvářen v mitochondriích a cytoplazmě.\n\nBěžný hemoglobin dospělého člověka (HbA) se skládá ze 4 podjednotek, dvou alfa (α) a dvou beta (β). Každá podjednotka je tvořena bílkovinnou částí – globinem a prostetickou (nebílkovinnou) částí – hemem.\n\nČlověk má během svého vývoje různé typy hemoglobinu. Všechny tři lidské hemoglobiny mají stejný hem, ale liší se v bílkovinné (globinové) složce:\n\n\nKaždý monomer globinu má primární strukturu, která je určena pořadím aminokyselin. Dále je uspořádán do sekundární struktury osmi α-helixů označované písmeny A-H. Podle polarity aminokyselin v globinu se molekula ve vodě uspořádá do terciární struktury (hydrofobní interakce). Hydrofilní aminokyseliny komunikují s vodním prostředím a hydrofobní AK se stahují dovnitř molekuly, kde vytváří tzv. hydrofobní kapsu. Mezi aminokyseliny His F8 a His E7 (písmeno určuje α-helix a číslo pořadí AK v daném α-helixu) v hydrofobní kapse se zasunuje planární (rovinná) molekula hemu. Ve středu tetrapyrrolového jádra hemu je vázáno dvojmocné železo (Fe),které je díky přítomnosti hemu v hydrofobní kapse chráněno proti oxidaci na Fe). Kvartérní struktura určuje samotné prostorové uspořádání jednotlivých podjednotek tetrameru hemoglobinu a interakce mezi nimi (hydrofobní a iontové interakce).\n\nHlavní funkcí hemoglobinu je přenos kyslíku z plic do tkání a zpětný odvod oxidu uhličitého z tkání do plic. Každý ze 4 Fe iontů hemu reverzibilně (vratně) váže molekulu kyslíku (tzv. proces oxygenace hemoglobinu). Schopnost navázání O a ztráta CO na železnatém ionu je úměrný parciálnímu tlaku dýchacích plynů (v plicích má kyslík vyšší parciální tlak než oxid uhličitý – ve tkáních je tomu naopak). Parciální tlak kyslíku v plicních alveolách je asi 13–15 kPa a ve venózní krvi ve tkáních je > 5 kPa (hypoxie pod 3,5 kPa).\n\nIon Fe v deoxyhemoglobinu (bez kyslíku) se nachází ve vysokospinovém stavu a má koordinační číslo 5 (čtyři vazby se 4 dusíky pyrrolů hemu a pátá vazba s dusíkem aminokyseliny His F8 globinu). Oxygenací hemoglobinu vzniká oxyhemoglobin, jehož železnatý ion je v nízkospinovém stavu a má koordinační číslo 6 (oproti deoxyhemoglobinu má ještě jednu vazbu přes dva atomy kyslíku na aminokyselinu His E7. Tudíž je zřejmé, že oxygenace mění terciární a kvartérní strukturu globinu. V deoxyhemoglobinu je železo navázáno jen na šestý α-helix globinu (Fe je „vystrčeno“ nad rovinou molekuly hemu) a po oxygenaci se železo naváže kromě šestého i na pátý α-helix té samé molekuly globinu (Fe je rovnoměrně „táhnuto“ z obou stran planární molekuly hemu ⇒ zasunutí do roviny), což způsobí mírnou změnu celé molekuly hemoglobinu a zániku nevazebných interakcí. Oxygenace hemoglobinu je spojena se změnou barvy krve: deoxyhemoglobin je tmavě červený, oxyhemoglobin světle červený.\n\nT-konformace (tension; napjatý stav) hemoglobinu je charakteristická pro tetramer deoxyhemoglobinu. Postupnou oxygenací jednotlivých podjednotek hemoglobinu dochází k zániku nevazebných interakcí (hydrofobní a iontové), čímž se usnadňuje navázání kyslíku na ještě neoxygenované podjednotky. U úplně nasyceného hemoglobinu se tudíž mluví o R-konformaci (relaxed; relaxovaný stav).\n\nOxygenovaný podíl z celkového obsahu hemoglobinu v krvi se nazývá saturace (nasycení) O a udává se v procentech. Kyslíková kapacita je maximální hodnota saturace. Při úplném nasycení kyslíkem váže 1 mol hemoglobinu 4 moly kyslíku. Po jednoduchém výpočtu zjistíme, že 1 gram tetrameru hemoglobinu může proto transportovat maximálně 1,4 ml kyslíku.\n\nSaturační křivka vyjadřuje procentuální množství oxyhemohlobinu na parciálním tlaku kyslíku. Křivka má sigmoidní (esovitý) průběh, protože je třeba překonat určitou hodnotu parciální tlaku kyslíku, kdy se naváže první kyslík na tetramer, což způsobí zánik nevazebných interakcí a usnadnění vazby kyslíku na zbývající podjednotky. Sigmoidní tvar saturační křivky je z fyziologického hlediska velmi důležitý, jelikož kdyby měla křivka tvar hyperbolický (jako u zásobního myoglobinu), nebylo by možné za parciálního tlaku O v tkáních z hemoglobinu kyslík odvázat. Stejně důležitý je vztah saturační křivky fetálního hemoglobinu HbF k normální HbA. HbF (plod) má vyšší afinitu ke kyslíku než HbA (matka), a tudíž je možný přenos kyslíku z krve matky do krve plodu. Za to může fakt, že u gama podjednotek je třeba dodat menší energii ke zrušení nevazebných interakcí než u beta podjednotek hemoglobinu dospělce\n\nBohrův efekt je soubor jevů vycházející ze skutečnosti, že oxyhemoglobin je silnější kyselina (pK=6,2), než deoxyhemoglobin (pK=7,8). Ve tkáních vlivem buněčného dýchání vzniká větší množství oxidu uhličitého, který reaguje s vodou (za přítomnosti karbonátdehydratasy) na kyselinu uhličitou. Kyselina uhličitá dále disociuje na hydrogenkarbonátový anion a vodíkový kation (proton). Tím se snižuje pH v tkáních (= roste počet H iontů).\n\nOxygenovaný hemoglobin z plic putuje do tkání, kde je nucen odevzdat kyslík, což je způsobeno faktem, že deoxyhemoglobin (zásaditější) lépe váže tkáňové vodíkové protony než nasycený oxyhemoglobin. V plicích proces probíhá obráceně: deoxyhemoglobin ztrácí vodíkový ion (oxygenace Hb), který zpětně reaguje s hydrogenkarbonátovým ionem na kyselinu uhličitou, jež je zpětně rozkládána karbonátdehydratázou na oxid uhličitý a vodu (= vydechovaný vzduch).\n\nV periferních tkáních vzniká jako produkt glykolýzy BPG, který stabilizuje T-konformaci hemoglobinu (deoxygenovanou). BPG se váže svými 4 zápornými skupinami fosfátů na beta podjednotky hemoglobinu iontovými vazbami, na jejichž zrušení (tj. oxygenaci Hb) je třeba dodat nějaké množství energie. Funkce BPG spolu s Bohrovým efektem spočívá v podpoře ztráty kyslíku v tkáních. Fetální hemoglobin je vůči BPG méně reaktivní, což mimo jiné způsobuje vyšší afinitu ke kyslíku (viz Saturační křivka).\n\nPři otravě oxidem uhelnatým (CO) vzniká karbonylhemoglobin (neboli karboxyhemoglobin, COHb). Příčinou otravy je fakt, že je oxid uhelnatý vázán mnohem pevněji (asi 200×) než kyslík. Proto již při nízké koncentraci ve vzduchu vytlačí oxid uhelnatý molekulu kyslíku z vazby na Hb.\n\n\nNitrosloučeniny (např. ředidla, dusičnany v potravě nebo v pitné vodě) způsobují oxidaci Fe2+ na Fe3+ a vzniká tak modrý methemoglobin. Ten je poškozený a nemůže přenášet kyslík. K otravě dusičnany jsou velice citliví kojenci, zvlášť ti na umělé výživě. Proto jsou na kojeneckou vodu požadovány zvláštní limity dusičnanů.\n\nNedostatek methemoglobin reduktázy (enzymu redukujícího methemoglobin zpět na hemoglobin) u nich způsobuje ukládání methemoglobinu v periferních tkáních. Vzniká onemocnění zvané methemoglobinémie a kvůli nahromadění methemoglobinu se může projevovat modráním kůže.\n\nGlykovaný hemoglobin (HbA) vzniká neenzymovou glykací bílkovinného části hemoglobinu na aminokyselinách N-terminálním valinu a lysinových zbytcích. Glukóza se pevně navazuje na hemoglobin červených krvinek a po celou dobu jejich života (120 dnů) zůstává. Procentuální poměr glykovaného a normální hemoglobinu je přímo úměrný době expozice glukózy a výši glykemie (hyperglykemie). Jeho laboratorní měření se využívá jako nejdůležitější parametr dlouhodobé kompenzace diabetu.\n\nPro přenos kyslíku je důležitý jeho parciální tlak ve vdechovaném vzduchu (normálně 21 kPa ve vzduchu, 13 kPa v alveolách). Klesne-li tlak O pod kritickou hodnotu 3,5 kPa, dojde k hypoxii a následně k poruchám funkce mozku. Při normálním dýchání nastane tato situace asi ve 4000 m n. m., organismus v těchto případech tedy reaguje zrychleným dýcháním. Tak může udržet parciální tlak kyslíku na vyšší úrovni a kritická hodnota se posune až k 7000 m n. m. Ve vyšších nadmořských výškách je nutno použít kyslík z tlakových lahví, až do výšky 12 – 14 km.\n\nPři dlouhodobém pobytu ve vysoké nadmořské výšce stoupá počet červených krvinek v krvi, zvyšuje se srdeční frekvence a zrychluje se dýchání.\n\nÚplný výpadek syntézy hemu je neslučitelný se životem. Částečné defekty mohou mít výrazné následky (genetické a získané). Příkladem je porfyrie, při níž se některé meziprodukty tvorby hemu místo dalšího metabolizování hromadí a ukládají v těle.\n\nAnémie (chudokrevnost) je snížení počtu erytrocytů nebo hemoglobinu v krvi. Může být způsobena buď poruchou syntézy hemoglobinu (deficit železa) nebo poruchou syntézy erytrocytů (deficit kyseliny listové, vitamínu B12)\n\nJe známo asi 300 geneticky podmíněných variant hemoglobinu, funkce je tím většinou jen málo omezená, na důležitých pozicích v řetězci však může změna způsobit rozsáhlé funkční poruchy. Srpkovitá anémie je jedna z dědičných chorob, při níž je na 6. pozici v β-řetězci valin místo glutamové kyseliny (vzniká HbS). Valin je hydrofobní AK avšak glutamová kyselina je hydrofilní. Tudíž u molekuly HbS vzniká „lepivé místo“, které se ve své deoxygenované podobě agreguje (shlukuje) a tím způsobí srpkovitý tvar erytrocytů. HbS má oproti HbA rigidní tvar, a tudíž nemůže dobře procházet skrz úzké kapiláry, které následně ucpává (např. ve slezině, ledvině). Srpkovitá anémie postihuje převážně černošskou populaci, protože nositelé jsou chráněni proti nebezpečným formám malárie (výhodná selekce).\n\nTalasemie je onemocnění způsobené nedostatečnou nebo chybějící tvorbou jedné z podjednotek hemoglobinu. Při β-talasemii se omezuje produkce β-řetězce hemoglobinu, čímž je narušeno zabudování Fe, železo zůstává ležet v erytrocytech a nadměrně se hromadí v těle. Erytrocyty jsou zranitelnější, brzy hemolyzují. Při α-talasemii je naopak omezena produkce α-podjednotky, což vede k odumření již ve stádiu plodu, protože bez α-řetězců se nemůže vůbec tvořit HbF (fetální hemoglobin).\n\nMimo obratlovce je hemoglobin obsažen (volně rozpuštěn) také v hemolymfě měkkýšů – u vodních plžů z čeledi okružákovití (Planorbidae). Všichni ostatní měkkýši mají jako krevní barvivo hemocyanin.\n\n\n"}
{"id": "43587", "url": "https://cs.wikipedia.org/wiki?curid=43587", "title": "Dolní Šárka (přírodní památka)", "text": "Dolní Šárka (přírodní památka)\n\nPřírodní památka Dolní Šárka, ev. č. 775, se skládá ze tří menších oddělených a vzájemně odlišných celků, ležících v Dolní Šárce na svazích při dolní části Šáreckého potoka. Jednotlivé části se nazývají podle přilehlých usedlostí Duchoňská (na pravém úbočí potoka), Šatovka a Žežulka (obě na levém úbočí). Spravuje ji AOPK Praha.\n\nDůvodem pro vyhlášení této přírodní památky byla snaha o zachování přirozených teplomilných společenstev rostlin a živočichů a snaha ochránit významný geomorfologický útvar Duchoňská.\n\nNa území přírodní památky se dochovala teplomilná společenstva kostřavových trávníků a lemů s kakostem krvavým a smldníkem jelením. Další významné druhy jsou například bělozářka liliovitá, česnek viničný a křivatec český.\n\nÚzemí přírodní památky tvoří významné útočiště teplomilných druhů bezobratlých živočichů, zvláště hmyzu.\n\n\n"}
{"id": "43591", "url": "https://cs.wikipedia.org/wiki?curid=43591", "title": "Vorarlbersko", "text": "Vorarlbersko\n\nVorarlbersko (výslovnost , ) je nejzápadnější a po Vídni druhá nejmenší rakouská spolková země. Ve svojí moderní podobě existuje Vorarlbersko jako samostatný územní celek od roku 1861. Metropolí země je Bregenz (sídlo zemského sněmu a dalších zemských institucí). Svůj název, jenž se dá doslovně přeložit jako \"Předarlbersko\", získala země proto, že se z hlediska zbytku Rakouska nachází \"před zdejším Arlberským průsmykem\", ležícím na hranici s Tyrolskem. Kulturně a jazykově má Vorarlbersko mnohem blíže ke Švýcarsku a Lichtenštejnsku než ke zbytku Rakouska.\n\nCelé Vorarlbersko se rozkládá v Alpách na pravém břehu Rýna u východního konce Bodamského jezera, mezi 46°52' a 47°36' s.š., a 9°33' a 10°15' v.d. Na severu hraničí s německou spolkovou zemí Bavorsko, na západě s Lichtenštejnskem a švýcarským kantonem Sankt Gallen, na jihu se švýcarským kantonem Graubündenem a na východě s další rakouskou spolkovou zemí Tyrolskem. Na západě je ohraničeno Rýnem, na severozápadě Bodamským jezerem, na východě se rozkládá Verwall a Arlberský průsmyk, na jihu Rätikon a Silvretta. Hlavními vodními toky Vorarlberska jsou Rýn a jeho pravostranný přítok Ill, jenž zde protéká údolím Montafon.\n\nI v důsledku své izolace hovoří obyvatelstvo Voralberska dialekty značně odlišnými od dialektů zbytku Rakouska, což může způsobit komunikační potíže. Jedná se o dialekty alemanštiny, jimiž se hovoří také v sousedním Švýcarsku a Lichtenštejnsku a dále v Bádensku-Württembersku, jihozápadním Bavorsku (vládní obvod Švábsko) a ve francouzském Alsasku.\n\nVorarlbersko bylo ve středověku územně rozdrobené na řadu samostatných hrabství a panství, která Habsburkové získávali postupně v období od 8. dubna 1363, kdy získali panství Neuburg, a 23. června 1804, kdy získali poslední dvě panství Blumenegg a Sankt Gerold. Již od roku 1363 byly postupně začleňovány jednotlivé části Vorarlberska do Předních Rakous. Teprve roku 1750 se objevuje moderní název země – Vorarlbersko. Roku 1782 připojil císař Josef II. Vorarlbersko k Tyrolsku.\n\nV letech 1805–1814 bylo Vorarlbersko Napoleonem připojeno k Bavorsku. V té době zde propuklo několik prorakouských povstání. Poté se Vorarlbersko stalo opětovně součástí Rakouska, a v jeho rámci bylo znovuzačleněno do Tyrolska. Roku 1848 usilovali obyvatelé Vorarlberska o autonomii ve formě samostatné korunní země Rakouska, k čemuž však došlo až 26. února 1861.\n\nPo skončení první světové války zde bylo silné hnutí usilující o připojení k sousednímu Švýcarsku ve formě kantonu. 15. května 1919 se 80 % hlasujících v referendu vyslovilo pro připojení k sousednímu Švýcarsku. Tato snaha však narazila na silný odpor rakouské vlády, států Dohody, švýcarských liberálů, Italošvýcarů a Frankošvýcarů. Roku 1919 zdejší sociálně demokratická strana usilovala o připojení k Německu jako součást navrhované spolkové země Velké Švábsko, jejíž území mělo být tvořeno Vorarlberskem, bavorským vládním obvodem Švábsko a územím Bádenska a Württemberska. Saint-Germainská mírová smlouva z roku 1919 pak těmto separatistickým tendencím Vorarlberska učinila přítrž a Vorarlbersko tvořilo v rámci nové Republiky Rakousko jednu z devíti spolkových zemí. Separatistické snahy některých uskupení o připojení k Německu nebo Švýcarsku však přetrvávaly další desetiletí. Po anšlusu Rakouska přestalo být Vorarlbersko spolkovou zemí a stalo se Zemským hejtmanstvím. Dne 15. října 1938 nacisté oddělili od Vorarlberska obec Mittelberg, kterou připojili k Bavorsku. K 1. únoru 1940 byl zbytek Vorarlberska spojen se Severním Tyrolskem do župy Tyrolsko-Vorarlbersko. Po skončení druhé světové války se Vorarlbersko, jemuž byla navrácena obec Mittelberg, opět stalo samostatnou spolkovou zemí obnoveného Rakouska, a spolu se severním Tyrolskem tvořilo do roku 1955 Francouzskou okupační zónu Rakouska.\n\n"}
{"id": "43595", "url": "https://cs.wikipedia.org/wiki?curid=43595", "title": "Milan Hejduk", "text": "Milan Hejduk\n\nMilan Hejduk (* 14. února 1976 Ústí nad Labem) je bývalý český hokejový útočník.\n\nS profesionálním hokejem začínal v Pardubicích, roku 1994 byl draftován týmem Quebec Nordiques (jako 87. celkově). V NHL však hrál až od sezóny 1998/1999 za tým Colorado Avalanche. K jeho největším úspěchům patří zisk Stanley Cupu v roce 2001 a zisk Maurice Richard Trophy pro nejlepšího střelce NHL. Na domácí scéně získal titul s Pardubicemi roku 2005. Byl členem úspěšného výběru na ZOH v Naganu (1998), kde nastoupil až ve třech zápasech play off a pomohl vybojovat historicky první zlatou olympijskou medaili pro český hokejový tým. S reprezentací hrál také na ZOH 2002 a 2006, přičemž v Turíně 2006 získal bronzovou medaili.\n\nV Coloradu nosil dres s číslem 23, byl také kapitánem týmu. Dne 9. prosince 2007 se dočkal pátého hattricku v NHL, když v utkání proti St. Louis Blues (konečné skóre 9:5), zaznamenal osobní rekord 6 kanadských bodů za tři branky a tři asistence. Dne 5. července 2013 mu vedení Colorada nenabídlo prodloužení smlouvy, což znamenalo jeho konec v dresu Avalanche. V následující sezóně již v žádném klubu nehrál a 24. února 2014 oznámil konec své kariéry. Téměř 4 roky po ukončení jeho profesionální hráčské kariéry byl 6. ledna 2018 Hejdukův dres slavnostně vyvěšen pod strop arény Pepsi Center v Denveru, kde strávil celou kariéru NHL, a jeho číslo 23 bylo v klubu Colorado Avalanche na jeho počest navždy vyřazeno. Zařadil se tak k dalším klubovým legendám Joeu Sakicovi, Peteru Forsbergovi, Patricku Roy, Adamu Footeovi a Rayi Bourqueovi.\n\nMilan se zúčastnil tří NHL All-Star Game. V roce 2000 hrál za Výběr světa a vyhrál 9:4 nad výběrem Severní Ameriky. Připsal si první asistenci na gólu Pavla Demitry ve třetí třetině. V roce 2001 byl vybrán, aby nahradil zraněného Jaromíra Jágra v první formaci, celkově byl Hejduk jedním z šesti hráčů Avalanche, kteří byli vybráni do úvodní formace. Nicméně v zápase nebodoval. V roce 2009 byl vybrán jako jediný zástupce Avalanche, v utkání vsítil jeden gól a připsal si dvě asistence.\n\nMilan je ženatý, s manželkou Zlatuší mají dvojčata Marka a Davida, narozené 3. ledna 2004. Oba hrají lední hokej. Bratranec Tomáš Hejduk (* 1977) je také hokejový útočník, který hraje v nižších soutěžích a v roce 2003 se dostal do reprezentačního kádru v inline hokeji, se kterým získal stříbrnou medaili na mistrovství světa (asociace FIRS).\n\nOtec Milan Hejduk st. (* 1950) se stal v sezoně 1972/1973 mistrem Československa s Teslou Pardubice.\n\n\n\nPremiéra v reprezentaci – 7.11.1996 v Helsinkách proti Švédsku (Karjala Cup).\n\nCelková bilance 49 utkání/16 branek\n\n"}
{"id": "43598", "url": "https://cs.wikipedia.org/wiki?curid=43598", "title": "Medína", "text": "Medína\n\nMedína (arabsky \"al-Madína al-munawwara\", المدينة المنورة) je město, které se nachází v západní části Saúdské Arábie. V městské oblasti Medína dnes žije asi 1,3 milionu obyvatel.\n\nV minulosti se město jmenovalo Jathrib, později neslo název Madínat an-Nabí (Město prorokovo). Medína patří vedle Mekky a Jeruzaléma mezi tři nejposvátnější centra islámu. Roku 622 přichází prorok Mohamed do Medíny a od toho roku je datován muslimský letopočet. Údajně zde vznikly také pozdní súry koránu. Medína je historicky první obcí, která přijala islám a z této oblasti bylo v 7. století zahájeno šíření nového náboženství do oblasti Arabského poloostrova a Severní Afriky. Ve městě se nachází tzv. Zelený dóm v němž se nachází hrobka proroka Mohameda.\n\nV srpnu 2018 byla mezi městy Medína a Mekka otevřena vysokorychlostní železniční trať. Spojnice dvou důležitých poutních míst v Saúdské Arábii je dlouhá 453 kilometrů a umožní cestování rychlostí až 300 km/h. Saúdská Arábie si od toho slibuje zvýšenou atraktivitu pro poutníky a další růst návštěvnosti těchto měst.\n\n"}
{"id": "43599", "url": "https://cs.wikipedia.org/wiki?curid=43599", "title": "Homolka", "text": "Homolka\n\nHomolka může být:\n\n\n\n"}
{"id": "43600", "url": "https://cs.wikipedia.org/wiki?curid=43600", "title": "John Hall", "text": "John Hall\n\nJohn L. Hall (* 21. srpna 1934, Denver, Colorado, USA) je americký fyzik, nositel Nobelovy ceny za fyziku v roce 2005.\n\nJohn Hall se narodil v Denveru. Studoval na Carnegie Institute of Technology kde obdržel postupně diplom bakaláře (1956), magistra (1958) a doktorský titul (1961). Poté pobýval jako postdoktorand v nynějším Národním institutu pro standardy (NIST) kde pracoval až do roku 1971. Od roku 1967 přednáší na University of Colorado at Boulder.\n\nV roce 2005 obdržel polovinu Nobelovy ceny společně s německým fyzikem T. Hänschem za využití elektromagnetického záření ve formě tzv. „frekvenčních hřebenů“ k extrémně přesným spektroskopickým měřením. Tyto „frekvenční hřebeny“, tj. série velmi úzkých emisních čar s pravidelným frekvenčním intervalem, oba vědci společně generovali pomocí femtosekundových laserových pulsů v optických vláknech. Frekvenční hřebeny mají řadu různých využití, např. pro zkoumání jemné struktury atomů, vlastností jádra atomu, v extrémně přesných atomových hodinách a vylepšené technologii GPS.\n\n"}
{"id": "43607", "url": "https://cs.wikipedia.org/wiki?curid=43607", "title": "'68 Publishers", "text": "'68 Publishers\n\nZačalo vydávat jak české originály, tak anglické překlady děl Škvoreckého (\"Prima sezóna\", \"Zbabělci\", \"Konec nylonového věku\", \"Tankový prapor\" – první vydaná kniha tohoto nakladatelství v roce 1971). Poté i knihy českých a slovenských autorů, tehdy v Československu zakázaných. Díky tomu vznikla možnost, aby se knihy zde vydané dostaly do komunistické vlasti. V roce 1985 vyšla u '68 Publishers Kunderova \"Nesnesitelná lehkost bytí\".\n\nDo roku 1977 bylo nakladatelství majetkem obou manželů, poté bylo přeměněno na neziskovou organizaci pod veřejnou kontrolou, podporovanou i nově vzniklou firmou Škvoreckých Prague Typesetting, která se specializovala především na přípravu neanglických textů, později i tisk. Do roku 1993, kdy nakladatelství ukončilo svou činnost, vydalo 227 knižních titulů převážně exilových a samizdatových autorů.\n\nZásady vydávání knih:\nPoslední publikací nakladatelství byl sborník Zdeny Salivarové-Škvorecké \"Osočení. Dopisy lidí ze seznamu.\" vydaný v lednu 1993 (druhé vydání v roce 2000 v nakladatelství Host).\n\n"}
{"id": "43609", "url": "https://cs.wikipedia.org/wiki?curid=43609", "title": "Martin Hašek (1969)", "text": "Martin Hašek (1969)\n\nMartin Hašek (* 11. října 1969, Pardubice, Československo) je bývalý fotbalový záložník a reprezentant České republiky a poté fotbalový trenér. Na klubové úrovni působil mimo Českou republiku v Rakousku a Rusku.\nOd dubna 2017 do října 2019 byl hlavním trenérem A-týmu Bohemians Praha 1905.\n\nJe polorodým bratrem hokejisty Dominika Haška. Jeho synové Martin a Filip se také věnují fotbalu.\n\nS profesionálním fotbalem začínal v Pardubicích, poté působil v Chebu a Slovanu Liberec. V létě roku 1997 jej koupil klub AC Sparta Praha, kde prožil několik velmi úspěšných sezón. Na podzim 2001 přestoupil do rakouské Austrie Vídeň, odkud po dvou letech odešel do Dynama Moskva pod vedením trenéra Jaroslava Hřebíka. V Dynamu působil pouze rok a po osmi letech se vrátil zpět do Liberce. V létě 2005 podepsal opět profesionální smlouvu se Spartou Praha, aktivní fotbalovou kariéru ukončil v roce 2007 v dresu Příbrami.\n\nZa český národní tým debutoval 11. prosince 1996 na marockém turnaji Pohár Hassana II. proti Nigérii (výhra 2:1). V A-týmu České republiky odehrál v letech 1996–2001 celkem 14 utkání, gól nevstřelil.\n\nZápasy Martina Haška v A-mužstvu České republiky\nV sezóně Gambrinus ligy 2011/2012 se stává hlavním trenérem AC Sparta Praha, kam se přesunul z předchozího angažmá asistenta v tomto klubu. Sparta touto restruktualizací přešla na anglický model vedení klubu a dosavadní trenér Jozef Chovanec se stal GSM (generální sportovní manažer). Po dlouhodobých neúspěších v evropských pohárech (zejména neúčast v hlavní soutěži Ligy mistrů) byl 5. prosince 2011 odvolán GSM Jozef Chovanec s téměř celým realizačním týmem, na místo GSM nastoupil Jaroslav Hřebík, který jej ponechal na místě hlavního trenéra. Později trénoval rezervní tým AC Sparta Praha a působil v týmu Posázavan Poříčí nad Sázavou.\n\nDne 23. 6. 2014 se stal hlavním trenérem druholigového týmu FK Pardubice, skončil 9. prosince 2014. Od 1. ledna 2016 byl hlavním koučem FC Graffin Vlašim. Od 5. dubna 2017 do října 2019 byl hlavním koučem Bohemians Praha 1905.\n\n"}
{"id": "43610", "url": "https://cs.wikipedia.org/wiki?curid=43610", "title": "Dvě neznámé povídky", "text": "Dvě neznámé povídky\n\nDvě neznámé povídky je kniha Josefa Škvoreckého.\n\nPovídka „Panta rei“, lehce načrtává politické poměry v konci II. Světové války a počátku socialismu tak, jak je vnímá zprvu malý chlapec, poté už dospívající mladík.\nPrakticky denně byl konfrontován ve škole se svým postavením buržoazního synka, jehož otec měl problémy jak s fašisty, tak s komunisty. Za své názory by otec dokonce vězněn, v koncentračním táboře také zemřel. Ještě za otcova života se vypravěč setkal s redaktorkou Národních listů Zkoumalovou. Podruhé se s ní setkal v rodině své přítelkyně, jejíž otec byl poslancem za Československé strany lidové. Reportérka se v tomto období nadchla náboženskou tematikou a redakci NL vyměnila za redakci Lidové demokracie, dokonce odcestovala za reportáží o zázraku zjevení Panny Marie na Slovensko – tam se setkala s „kolegy“ z RP a byla otřesena jejich názory.\nPotom přišel Únor.\nZkoumalovou z redakce vyhodili a nasadili ji do továrny. Tam byla pohoršena dělnickým prostředím. Díky své názorové přizpůsobivosti si na změnu prostředí rychle zvykla, socialismus jí přestal vadit a dokonce začala žít s dělnickým mistrem.\nTento příběh nemá zcela jasné rysy klasické povídky – Postava redaktorky Zkoumalové se během vyprávění zcela změní a žena přechází mezi různými politickými názory a mění životní filozofie dost zásadním způsobem, podle okamžitého stavu společnosti.\nDéle má tato povídka expozici, což pro tento žánr není zrovna typické.\nJe psána ich formou a je určena časem i místem – Československo mezi čtyřicátými a polovinou padesátých let.\n"}
{"id": "43614", "url": "https://cs.wikipedia.org/wiki?curid=43614", "title": "Třešť", "text": "Třešť\n\nTřešť (rod ženský, genitiv sg. Třešti, \"Triesch\") je město, nacházející se na západě Moravy, ve střední části kraje Vysočina. Leží na Třešťském potoce, který je pravostranným přítokem řeky Jihlavy, 13, 6 km jihozápadně od krajského města Jihlavy a 11, 5 km severoseverovýchodně od města Telče. Nadmořská výška města se pohybuje mezi 540 m n. m. (Třešťský potok) a 600 m n. m. (u zámku).\n\nPočátky města, v němž žije obyvatel, sahají až do 13. století. První písemná zmínka pochází z roku 1349. Třešť je dnes známá především díky svým betlémům. Historické jádro je městskou památkovou zónou.\n\nNázev se vyvíjel od varianty Triesc (1349), Trzest (1355), Trzyestye, Trziestye a Trzest (1358), Trzesty (1385), Trzesczy (1406), z Strzesstye (1447), Třešczi (1490), Trzesstcze (1493), Trzesst (1513), z Trzesscze (1528), Trisch (1555), na Trzesstij (1571), na Tržessti (1593), Tržesstie (1596), Drisch a Tresst (1633), Triesch (1678, 1718, 1720), Trisch (1751), Triesch a Třešt (1846), Triesch a Třešť (1872) až k podobě Třešť v letech 1881 a 1924. Původ místního jména má dva výklady, buď vychází ze slova třtina a znamenalo místo, kde roste třtina, nebo je odvozeno od osobního jména Třěšek či jeho zdrobněliny Třěs.\n\nK založení farní vsi Třešť došlo ve 13. století, první písemná zmínka přímo o Třešti je ale až z roku 1349. Roku 1872 byla v Třešti založena první česká měšťanská škola na Moravě a v roce 1901 byla Třešť povýšena na město. Na konci druhé světové války zde došlo k povstání (probíhalo 5. května až 7. května 1945), které bylo potlačeno oddílem SS a poté bylo popraveno 57 zdejších občanů.\n\nMístními částmi Třeště se k 1. dubnu 1980 staly Buková a Jezdovice, 1. ledna 1986 pak byly k městu jako místní část připojeny Panenská Rozsíčka, Třeštice a Růžená. Naopak 27. února 1990 se Růžená osamostatnila a 31. prosince 1991 se osamostatnily Jezdovice, Panenská Rozsíčka a Třeštice. Roku 1998 bylo městu uděleno právo užívat městský prapor.\n\nMajitelé panství Třešť:\n\nV letech 2006–2010 působil jako starosta Ing. Vladislav Nechvátal, od roku 2010 tuto funkci vykonává Ing. Vladislav Hynk.\n\nTřešť leží v okrese Jihlava v Kraji Vysočina. Nachází se 16 km jihozápadně od Jihlavy, 8,5 km západně od Stonařova, 13 km severně od Telče a 7,5 km jihovýchodně od Batelova. Geomorfologicky je oblast součástí Česko-moravské subprovincie, konkrétně Křižanovské vrchoviny a jejího podcelku Brtnická vrchovina, v jejíž rámci spadá pod geomorfologický okrsek Otínská pahorkatina. Průměrná nadmořská výška činí 545 metrů. Nejvyšší bod, Velký Špičák (734 m n. m.), leží severně od města. Západně od města stojí Trojanův kopec (608 m), Lovětínský vrch (617 m), Kaz (638 m) a Na písku (616), severně pak Malý Špičák (673 m), Velké javoří (679 m) a Jelení skok (657 m) a východně pak Mistrovský kopec (699 m), Šejby (678 m) a Farský les (655 m).\n\nMěstem protéká Třešťský potok, na jeho toku v jižní částí města se rozkládá Vaňovský rybník, do něhož z východu přitéká bezejmenný potok, na němž se nacházejí Střelecký rybník a rybník Vymvejr. Do Vaňovského rybníka ze západu přitéká potok Valcha posílený o vodu rybníků Valcha a Korečník. Do Třešťského potoka v severní části města zprava vlévá bezejmenný potok, na němž leží soustava rybníků – Horní, Střední a Dolní Obora, Komora a Stupník. Severní okraj katastru zasahuje Jezdovický rybník, jímž protéká Třešťský potok. Západní okraj katastru míjí Sovův potok s rybníkem Sovovka. Jihovýchodní částí katastru protéká Lovecký potok, na němž se nacházejí rybníky Jezírko, Stonařovský rybník, Radkovec, Lovětínský rybník, Okrouhlice, Duchák a Petrchák.\n\nNa katastru Třeště se nachází národní přírodní rezervace Velký Špičák s ochranou původní dřevinné skladby lesa a přírodní památka Rybníky V Pouštích. V Třešti a jejím blízkém okolí se nachází řada památných stromů – 40metrový Buk nad myslivnou (stáří 200 let), kde roste i stromořadí 11 douglasek tisolistých Další čtyři douglasky (Douglasky u křížku) rostou v lesním porostu 700 m jihovýchodně od kóty Velký Špičák. 33metrová douglaska stojí 100 m od rybníka Radkovec v lesním komplexu Pouště, kde se nachází i 29členné stromořadí dubu letního. Ty v počtu 24 kusů rostou i po levé straně silnice z Jezdovic do Třeště. Východně od silnice Třešť-Stonařov kolem městského vodojemu k lesnímu porostu pod Jelením skokem stojí stromořadí 20 dubů letních a zimních. Mezi benzinovou stanicí severovýchodně k vrchu Špičák a křižovatkou lesních cest roste alej 179 stromů, mezi nimiž jsou zastoupeny duby zimní, letní a červený a habr obecný. Dvě jedle bělokoré rostou v lesním porostu na severním břehu Lovětínského rybníka na Pouštích. Lípa malolistá stojí na nádvoří Agrozetu. 25metrová lípa velkolistá roste u křížku proti zemědělskému družstvu u silnice na Čenkov. Ve stromořadí východně od zámeckého parku se nachází 31metrová lípa velkolistá zvaná „u Ovčačky“. Stromořadí na Křížové cestě čítá 10 stromů – lípa velkolistá, lípa malolistá a bříza bělokorá. 45metrový smrk ztepilý roste na rozcestí lesních cest k Otovu Dvoru a na Špičák, další smrk se nachází u rybníka blízko Otova Dvoru, za nímž na rozmezí katastru stojí „Smrk na Šumperku“.\n\nPodle sčítání 1930 zde žilo v 750 domech 5 012 obyvatel. 4900 obyvatel se hlásilo k československé národnosti a 37 k německé. Žilo zde 4 569 římských katolíků, 71 evangelíků, 64 příslušníků Církve československé husitské a 5 židů.\n\nMěsto se člení na čtyři místní části – Buková, Čenkov, Salavice a Třešť, které leží na čtyřech katastrálních územích (pojmenovaných „Buková u Třešti“, „Čenkov u Třešti“, „Salavice“ a „Třešť“) a má deset základních sídelních jednotek – Buková, Čenkov a Salavice a na katastrálním území Třešť se nachází Na pískách, Špičák, Třešť-střed, U Česalíka, U Váňovského rybníka, Za tratí a Zámek.\n\nTřešť je členem mikroregionu Třešťsko a místní akční skupiny Třešťsko.\n\nMěsto má 21členné zastupitelstvo, v čele 7členné rady stojí starosta Vladislav Hynk.\n\nPrávo užívat vlajku bylo městu uděleno rozhodnutím Poslanecké sněmovny Parlamentu České republiky dne 18. listopadu 1998. List vlajky tvoří modrá žerďová čtvercová část s bílým jednorožcem ve skoku a bílá vlající část. Poměr šířky k délce listu je 2:3. Historický znak města Třeště je tvořen stříbrným jednorožcem na modrém štítu.\n\nMezi nejvýznamnější průmyslová odvětví v Třešti patří textilní výroba, stavební, strojírenský, dřevozpracující a dříve také nábytkářský průmysl. Ve městě jsou vyráběny uniformy papežské švýcarské gardy. Mezi nejznámější firmy patří VÝVOJ, oděvní družstvo v Třešti a společnosti rodiny Podzimků – Podzimek a synové s.r.o., Strojírny Podzimek, s.r.o., Podlahy Podzimek s.r.o. a Dřevovýroba Podzimek s.r.o. Zdravotnické služby poskytuje Poliklinika Třešť, spol. s r.o.\n\nTřeští prochází silnice II. třídy č. 402 z Batelova do Stonařova a č. 406 z Kostelce do Telče a komunikace III. třídy č. 4066 do Stajiště, č. 4065 do Čenkova a železniční trať č. 227 z Kostelce do Slavonic. Dopravní obslužnost zajišťují dopravci ICOM transport, AZ BUS & TIR PRAHA, ČSAD Jindřichův Hradec a České dráhy. Autobusy jezdí ve směrech Praha, Jihlava, Třebíč, Telč, Slavonice, Jemnice, Moravské Budějovice, Znojmo, Dačice, Jindřichův Hradec, Mrákotín, Studená, Opatov, Růžená, Počátky a Kněžice. a vlaky ve směrech Kostelec a Slavonice. Obcí prochází cyklistické trasy č. 16 z Jezdovic do Čenkova, č. 5129 do Jezdovic, č. 5090 na Špičák, č. 5093 na Šibeniční vrch, č. 5091 do Panenské Rozsíčky, modře značená turistická trasa a Naučná stezka Špičák.\n\nMateřská škola Třešť má osm tříd, v roce 2014 do ní chodilo 216 dětí. Základní škola Třešť je příspěvková organizace města Třešť. Ve školním roce 2013/2014 měla 25 tříd pro 562 žáků. Dojíždějí sem děti z místních částí Třeště - Čenkova, Bukové, Salavic, i okolních obcí Třeštice, Doupě, Hodice, Jezdovice, místních částí Pavlova (Stajiště a Bezděkov) a Panenské Rozsíčky a Růžené. Město zřizuje rovněž dům dětí a mládeže a základní uměleckou školu. Střední odborná škola a Střední odborné učiliště Třešť zřizuje Kraj Vysočina. Vyučují se zde maturitní obory Ekologie a životní prostředí a Zahradnictví, na středním odborném učilišti truhlář, řezník-uzenář, cukrář, kuchař-číšník, zahradník a na odborném učilišti cukrářská výroba, kuchařské činnosti, květinářské a aranžérské činnosti, pečovatelské služby, řeznická a uzenářská výroba, truhlářská a čalounická výroba a zednické činnosti. Z učebních oborů lze pokračovat v dvouletém nástavbovém studiu oborů podnikání, potravinářský průmysl a nábytkářská a dřevařská výroba.\n\nV Třešti se nachází kulturní dům, Kino Máj a městská knihovna. Funguje tu Tančírna Třešť. Spolkové činnosti se věnuje Autoklub, dva ženské pěvecké sbory Cantare a Cecilie – Cecilia, Centrum pro rodinu a sociální péči Vysočina - Mateřský klub Třešť, Českomoravský svaz chovatelů poštovních holubů, Divadelní soubor Jana Lišky Třešť, Divadelní soubor Karla Čapka Třešť, Divadelní soubor Karla Čapka Třešť - loutkáři, Fotoklub Sokol Třešť, Historický radioklub československý, Jezdecký klub Třešť, Kamarád Třešť, Klub Agility, Klub českých turistů, Klub deskových a společenských her, Klub seniorů, Kynologický klub, hudební skupina Labyrint, Moravský rybářský svaz, Muzejní spolek v Třešti, Myslivecké sdružení - Špičák, Myslivecké sdružení Třešť – Panenská Rozsíčka, Radioklub Dyje, Římskokatolická farnost Třešť, Skupina historie, divadla a tance Hebrix o.s. Třešť, Spolek přátel betlémů, Třešť 21, divadelní soubor Třešťský průměr, vokální skupina Voxtet, swingový orchestr Zatrestband, ZO Český svaz chovatelů, ZO Český svaz včelařů, ZO Český svaz zahrádkářů a Sbor dobrovolných hasičů Třešť.\n\nV Třešti stojí městská sportovní hala. Fungují tu sportovní kluby SK Stolního tenisu Třešť, Sportovně střelecký klub a TJ Sokol Třešť. TJ Orel Třešť se věnuje futsalu a florbalu, TJ Slavoj PEZAG Třešť fotbalu a TJ Slavoj Třešť tenisu, házené a florbalu.\n.Velmi intenzivně se připravuje rekonstrukce zimního stadionu na multifunkční areál\n\n\n\nNepřímo je s městem spojen také světoznámý pražský německy píšící spisovatel židovského původu Franz Kafka (1883–1924), který tu v letech 1900–1907 pravidelně pobýval na prázdninách u svého strýce z matčiny strany, MUDr. Siegfrieda Löwyho (1867 Poděbrady – 1942 Praha). Strýc tu provozoval lékařskou praxi po dobu téměř 25 let. Na naléhání svého synovce lékař zavrhl kočár s koňským spřežením a zakoupil si motorové kolo (jízdní kolo opatřené benzinovým výbušným motorem značky PUCH), stal se tak průkopníkem motorismu na Vysočině. Jeho nový dopravní prostředek přezdívali spoluobčané „smrdutý čert“. Později si pořídil motocykl značky Laurin a Klement. Praxi ukončil teprve v roce 1924 a dále pobýval v Třešti jako důchodce do roku 1932, kdy se přestěhoval do Prahy. V době okupace, předvečer svého transportu do koncentračního tábora v roce 1942 spáchal sebevraždu. V Třešti se Franz inspiroval k napsání povídky \"Venkovský lékař\". Na paměť jeho letních pobytů byla 12. listopadu 2001 na zdejším Malém náměstí čp. 131/9 Kafkovi odhalena busta, kterou vytvořil třešťský rodák akademický sochař František Häckel.\n\nO zdejším pobytu v srpnu 1907 nám svědčí dopis Maxi Brodovi: \"Prozatím tu smím ještě žít do 25. srpna. Jezdím hodně na motorce, hodně se koupu, lehávám dlouho nahý v trávě u rybníka, až do půl noci jsem s obtížně zamilovanou dívkou v parku, už jsem obracel na louce seno, stavěl kolotoč, po bouřce pomáhal stromům, pásl krávy a kozy a hnal je večer domů, hrál hodně kulečník, chodil na dlouhé procházky, pil hodně piva a už jsem byl také v templu. Nejvíc času - jsem tu šest dní - jsem ale strávil s dvěma děvčátky, velice chytrými děvčaty, studentkami, velmi sociálně demokratickými, které musí skousnout zuby, aby potlačily nutkání vyslovit při každé příležitosti nějaké přesvědčení nebo zásadu. Jedna se jmenuje Agatha, druhá Hedwig. Agatha je velmi ošklivá, Hedwig také. H. je malá a tlustá, tváře má nepřetržitě a neohraničeně červené, má velké přední zuby, které nedovolí ústům, aby se zavřela, a spodní čelisti, aby byla malá; je velmi krátkozraká, a to nejen kvůli hezkému gestu, kterým si nasazuje cvikr na nos - jeho špička je opravdu pěkná, složená z malých plošek; dnes v noci se mi zdálo o jejích zkrácených tlustých nohou a takovými oklikami poznávám krásu dívky a zamilovávám se. Zítra jim budu předčítat z „Experimentů“, které kromě Stendhala a „Opálů“ mám u sebe\".\n\nSpřátelené město:\n\n\n\n"}
{"id": "43619", "url": "https://cs.wikipedia.org/wiki?curid=43619", "title": "Vysokorychlostní trať", "text": "Vysokorychlostní trať\n\nVysokorychlostní železniční trať, zkráceně VRT, je železniční trať na které jsou povoleny vyšší rychlosti než na tradiční železniční síti. I když není žádná norma, která by platila celosvětově, obecně se za vysokorychlostní trať považují ty, kde je traťová rychlost 250 km/h a vyšší (u nových tratí), nebo alespoň nad 200 km/h (u modernizovaných starších tratí), a dále propojky těchto tratí a části s nižší rychlostí závisle na konfiguraci terénu nebo pro nezbytný průjezd městem. Některé nové tratě jsou konstruované pro rychlost 350 km/h, ale zatím je na nich povolena rychlost nižší.\n\nNové vysokorychlostní tratě se budují převážně pro provoz vysokorychlostních vlaků.\n\nKonstrukce koleje na vysokorychlostní trati se významně neliší od konvenční trati - kolejový rošt složený z pražců a bezstykových svařovaných kolejnic ve štěrkovém loži, případně pevná jízdní dráha. I v zemích s tradičně používanými jinými rozchody (Japonsko, Španělsko) byl zvolen normální rozchod 1435 mm.\n\nStrategické koncipování tratí a částečně i jejich projektování se stát od státu liší, závisle na objektivních determinantech. Pro strategická rozhodnutí jsou zejména důležité hustota, struktura a charakter osídlení, stejně jako reliéf terénu a demograficko ekonomické ukazatele, jakými jsou nejvíce mobilita obyvatelstva a její naléhavost. Jiná je koncepce v rovinatých zemích s méně koncentrovanými sídly a jiná v hornatých zemích s rozptýlenou urbanizací. Vedle těchto objektivních determinant hraje velkou roli i složitá soustava subjektivních faktorů a ve výrazné míře i potřeba státní prestiže. Rozhodujícím kriteriem je ekonomická síla společnosti ve vztahu k pravděpodobné návratnosti a to závisle na prve jmenovaných danostech.\n\nVysokorychlostní tratě navrátily železnici do dobrého konkurenčního postavení. Železnice je v ostrém soutěžním postavení s jinými druhy dopravy, dokázala prostřednictvím vysokorychlostních tratí vyrovnávat tlak letecké dopravy, proti které disponuje menší rychlostí, ale tuto nevýhodu naopak vyrovnává tím, že její nádraží jsou přímo v centrech měst (v uzlech rozvětvené místní dopravy) na rozdíl od letišť vzdálených od měst na okraji volné krajiny. Odlehlost letišť vyvolává další nároky (časové, finanční a organizační) na dopravu do center. Oproti silniční dopravě pak dosahuje vyšších rychlostí i přepravní kapacity.\n\nNejstarší vysokorychlostní trať na světě je japonský Šinkansen, spojující Tokio a Ósaku, otevřený v roce 1964 pod názvem Tókaidó-šinkansen, tehdy dovolující cestovní rychlost 210 km/h (od roku 2015 285 km/h).\n\nCelková délka provozovaných vysokorychlostních tratí na světě je 46 500 km (k lednu 2019), ve stavbě je dalších 12 000 km a plánováno je 10 200 km. V roce 2025 by mělo být na světě 51 800 km vysokorychlostních tratí.\n\nSměrnice evropského parlamentu a rady 2008/57/ES o \"interoperabilitě železničního systému ve Společenství\" pracuje s definicí:\nSíť vysokorychlostních tratí zahrnuje\nTato síť zahrnuje systémy řízení dopravy, sledování polohy na tratích a navigační systémy, technická zařízení pro zpracování dat a telekomunikaci určené pro dopravu na těchto tratích s cílem zaručit bezpečný a harmonický provoz sítě a účinné řízení dopravy.\nV zákoně o drahách (266/1994 Sb.) je zjednodušená definice, která bere zřetel pouze na rychlost:\n\n\nVýhody VRT:\n\nNevýhody VRT:\n\nMezinárodní železniční unie uvádí následující průměrné náklady:\n\nV Česku se náklady výstavby VRT odhadují až na 600 mld. Kč (v závislosti na délce) s tím, že se uvádí, že 85 % nákladů bude spolufinancovat EU. Vůbec se ale neřeší, zdali není lepší tyto peníze investovat do jiných dopravních projektů s vyšší přidanou hodnotou (zlepšení stávající žel. sítě, modernizace regionální dopravy, investice do městské a příměstské veřejné dopravy ve městech, autobusové dopravy, cyklo infrastruktury, veřejných překladišť atd.) nebo rozvoje telekomunikačních sítí, které snižují potřebu cestování.\n\nPodle existují jen dvě VRT na světě, které jsou ekonomicky soběstačné. Jedná se o Paříž- Lyon a Tokio-Osaka, ostatní tratě jsou ztrátové a je nutné je dotovat. Tyto první tratě jsou ekonomicky zdůvodnitelné, ostatní jsou výsledkem politických a voličských tlaků. Podle francouzského ekonoma Remy Prud’Homme francouzští poplatníci platí „okolo poloviny provozních nákladů“. Francouzské a španělské vlády platí náklady na výstavbu vysokorychlostních tratí s vědomím, že se tyto investice nikdy nezaplatí na jízdném. Také v Japonsku se nepodařilo splatit tyto investiční náklady.\n\nEU doporučuje aby počet cestujících na VRT úseku dosáhl alespoň 9 mil cestující ročně s ohledem na provozní náklady.\n\nVýše uvedené důvody jsou příčinou nezájmu investorů VRT stavět formou PPP projektů bez státní garance min příjmu. Případně vedou k bankrotu PPP projektu jako se stalo na Tchaj-wanu.\n\nV této souvislosti je zajímavá i mezinárodní studie, kdy z 258 dopravních projektů byly v 90 % případů náklady překročeny o průměrných 28 %. U železničních projektů to bylo dokonce o 45 %. Jiná mezinárodní studie ukazuje 27 železničních projektů, kde odhad přepravy byl v 90 % vyšší než realita a z nich 67 % bylo o více než dvě třetiny.\n\nZajímavý pohled na VRT v západní Evropě nabízí i týdeník The Economist, když konstatuje, že poměr pasažérů cestujících vlakem a km se mezi lety 2000 až 2011, kdy došlo k významnému rozvoji vysokorychlostních trati, nezměnil. Podíl autobusové dopravy o procento klesl a letecké doprava v rámci Evropy za toto období o procento vzrostla. V článku se také konstatuje, že VRT odčerpává cestující, kteří cestovali letadlem, zatímco na segment automobilové dopravy zásadní vliv nemá.\n\nPři porovnávání konkurenceschopnosti je k jízdní době vlaku nutné připočítat jízdní dobu k nádraží a od nádraží, dobu odbavení, popř. část intervalu mezi vlaky. Obdobně u ostatních druhů dopravy.\n\nPřeprava po VRT je celkově rychlejší než přeprava po silnici na vzdálenosti necelých 200 km a více. Jak se zjistilo již před zavedením první vysokorychlostní trati v Japonsku, přeprava po VRT je celkově rychlejší než letecká přeprava do vzdálenosti 600 km a více. V délkách cest 200–600 km lze tedy očekávat největší využití VRT. Vysokorychlostní železnice tak mění podíl druhů doprav ve svůj prospěch. Výhodnost se ukazuje i pro délky cest 800–1000 km. Příklady úspěšné změny dělby přepravní práce:\n\nPřed zavedením rychlovlaku Thalys: Vlak – 24 %, automobil – 61 %, letadlo – 7 %, autobus – 8 %.\nPo zavedení Thalysu: Vlak – 50 %, automobil – 43 %, letadlo – 2 %, autobus – 5 %.\nPřed zavedením AVE: Vlak – 33 %, letadlo – 67 %.\nPo zavedení AVE: Vlak – 84 %, letadlo – 16 %.\nPo zavedení Šinkansenu: Vlak – 85 %\nPo zavedení Šinkansenu: Vlak – 65 %\nPo zavedení Šinkansenu: Vlak – 30 %\n\nPři splnění jízdní doby do 1 h ve vnitrostátním úseku Praha–Brno a existence VRT Brno – Ostrava se předpokládá přechod části cestujících z dálnice D1. Pak se v úseku Praha – Brno počítá s 18 000 až 26 000 cestujícími za den v součtu za oba směry. Pro tento úsek je navrženo po VRT 28 vlaků denně každým směrem, v jeho části Praha – Jihlava/Havlíčkův Brod je jich navrženo 35. (K obdobným závěrům dospěla i studie z roku 2004 High-speed rail: European passenger traffic forecasts for 2020 indicate a sustainable success story.)\n\nPrvní vysokorychlostní železniční tratě v Evropě, postavené v 80. a 90. letech 20. století, zlepšily jízdní doby na vnitrostátních koridorech. Od té doby vybudovalo několik zemí rozsáhlé vysokorychlostní sítě, a v současnosti existuje i několik přeshraničních vysokorychlostních železničních spojení. Provozovatelé často nabízí mezinárodní služby a tratě jsou neustále stavěny a vylepšovány na mezinárodní normy nově vznikající \"evropské vysokorychlostní železniční sítě\". Současně s rozvojem VRT ale dochází k rušení klasických mezinárodních (spacích) vlaků, které nejsou plně nahrazovány rychlovlaky a mezinárodní síť se pak rozpadá. S ohledem na zvýšené ceny jízdenek ve VRT a zrušeným klasickým vlakům, vznikají alternativní autobusoví dopravci, kteří poskytují pomalejší, ale levnější přepravu mezi městy, např. noční spoj Paříž–Amsterdam.\n\nV roce 2007 vzniklo sdružení evropských železničních operátorů Railteam, které má za cíl koordinaci a podporu přeshraniční vysokorychlostní železniční dopravy. Rozvoj transevropské vysokorychlostní železniční sítě je uvedeno jako cíl Evropské unie a většina přeshraničních železničních tratí získá finanční prostředky z EU. K roku 2018 je několik zemí – Francie, Španělsko, Itálie, Německo, Rakousko, Švédsko, Belgie, Nizozemsko, Rusko a Velká Británie – připojeno k přeshraniční vysokorychlostní železniční síti. Očekává se, že v nadcházejících letech Evropa významně investuje do tunelů, mostů a dalších projektů v oblasti infrastruktury a rozvoji na celém kontinentu, z nichž mnoho je již nyní ve výstavbě. Celková délka vysokorychlostní tratí v Evropě je k lednu 2019 celkem 9 200 km a ve stavbě dalších 1 700 km.\nEvropě byla představena vysokorychlostní železnice, když byla v roce 1981 otevřena trať LGV Sud-Est z Paříže do Lyonu a TGV zahájilo pravidelnou osobní dopravu. Francie od té doby pokračuje v budování rozsáhlé sítě, s tratěmi rozbíhající se v každém směru od Paříže. Francie má s 2 647 km provozovanými vysokorychlostními tratěmi (poslední rozšíření bylo k 1. červenci 2017 jednak úsek Le Mans – Rennes a jednak 302 km dlouhý úsek Tours – Bordeaux, předposlední rozšíření 106 km proběhlo v červenci 2016 otevřením 2. části trati LGV Est) druhou největší vysokorychlostní síť v Evropě za prvním Španělskem s 3240 km.\n\nSíť TGV se postupně rozšířila do dalších měst a do dalších zemí, jako je Švýcarsko, Belgie, Nizozemska, Německa a Velké Británie. Vzhledem k včasnému zavedení vysokorychlostní železnice a důležité poloze Francii (mezi Pyrenejským poloostrovem, Britskými ostrovy a Střední Evropou) byla většina ostatních nových vysokorychlostních železničních tratí v Evropě postavena na stejnou rychlost, napětí a signalizační standardy. Nejviditelnější výjimkou jsou vysokorychlostní tratě v Německu, které jsou postaveny podle existujících německých vlakových norem. Navíc mnoho vysokorychlostních služeb včetně TGV a ICE využívá stávající železniční tratě, kromě těch speciálních, určených jen pro vysokorychlostní železnici (vozidla). Z tohoto důvodu a vzhledem k odlišným vnitrostátním normám musí mít vlaky, které přejíždějí hranice, speciální vlastnosti, jako je schopnost zvládnout různé napětí a různé zabezpečovací systémy. To znamená, že ne všechny vlaky TGV jsou stejné, rozdílné jsou průjezdní průřezy a aspekty signalizace.\n\nStavba prvních německých vysokorychlostních tratí začala krátce po francouzských vysokorychlostních tratích. Právní bitvy způsobily značné zpoždění, takže vlaky InterCityExpress (ICE) byly nasazeny až deset let po vzniku sítě TGV. Síť ICE je těsněji propojena s existujícími vlakovými tratěmi v důsledku rozdílné struktury osídlení v Německu. V Německu žije o třetinu více obyvatel než ve Francii na území o třetinu menším, což má za následek více než dvakrát větší hustotu obyvatelstva než má Francie. Vlaky ICE brzy poté, co začaly být provozovány, začaly zajíždět i do Rakouska a Švýcarska, využívajíc přitom stejné napětí používané v těchto zemích. Od roku 2000 vícesystémová třetí generace vlaků ICE zajíždí do Nizozemska a Belgie. Třetí generace ICE dosáhla během zkušebních jízd rychlosti 363 km/h a je certifikována pro rychlost 330 km/h v pravidelném provozu.\n\nNa jihozápadě plánována nová trať mezi městy Offenburg a Basilej umožní rychlost 250 km/h a dále je v pokročilé fázi plánování nová trať mezi Frankfurtem a Mannheimem pro rychlost 300 km/h. V prosinci 2015 byla otevřena trať Erfurt - Lipsko/Halle dlouhá 123 km, která je určena pro rychlost 300 km/h. Na východě byla v prosinci 2017 otevřena dlouhá trať mezi Norimberkem a Erfurtem pro rychlost do 300 km/h. Spolu s rychlými tratěmi z Berlína do Lipska a z Norimberku do Mnichova, které byly nedávno postaveny, umožňuje cestovní časy asi jen 4 hodiny z Berlína do Mnichova na jihu (rok 2017), ve srovnání s téměř 8 hodinami na stejné vzdálenosti před několika málo lety.\n\nPrvní vysokorychlostní nasazený vlak v Evropě byla italská \"Direttissima\", na vysokorychlostní železniční trati Florencie-Řím (254 km) v roce 1978, který používal lokomotivy třídy FS E444 s napětím 3 kV ss. Itálie byla pionýrem propagace použití technologie naklápěcích vlaků \"Pendolino.\" Italská vládní firma \"Treno Alta velocità\" byla zapojena do vysokorychlostní sítě v Itálii, spolu s některými tratěmi již otevřenými. Italský provozovatel NTV je od roku 2011 první soukromý vysokorychlostní železniční operátor v Evropě, používá spojené jednotky AGV ETR 575.\n\nV březnu 2011 byla podepsána smlouva pro druhou fázi výstavby vysokorychlostní tratě Milán - Verona, úsek Treviglio-Brescia, dlouhý 39 km. Trať byla otevřena v prosinci 2016.\nV současné době se italská vysokorychlostní železniční síť skládá z 1 342 km tratí, které umožňují rychlost až 300 km/hod. Používá se bezpečnostní systém ERMTS / ETCS II, nejmodernější a bezpečná zabezpečovací technika. Napájení následuje evropský standard 25kV, střídavý proud, 50 Hz, jednofázové. Část Direttissimy je stále ještě pod systémem 3kV ss, ale plánuje se změna, že bude stejné napětí jako ve zbytku sítě.\n\nSe vstupem do provozu vlakových jednotek ETR 1000, které mají maximální rychlost 400 km/h a cestovní rychlosti 360 km/h, je nutné železniční síť upravit tak, aby vlaky mohli jezdit bezpečně touto rychlosti. Od 14. června 2015 jezdí tyto soupravy v komerčním provozu mezi Římem a Milánem, zatím však jen rychlostí maximálně 300 km/h.\n\nŠpanělský vysokorychlostní železniční systém Alta Velocidad Española (AVE) je v provozu od roku 1992, kdy se spustil provoz na trati Madrid - Sevilla. Od té doby bylo postaveno dalších šest tratí, včetně 621 kilometrů dlouhé trati Madrid - Barcelona (celá byla dokončena v roce 2008). S nedávno (červen 2013) dokončenou tratí Madrid - Alicante, novou tratí Valladolid-Palencia-León (otevřenou v roce 2015) a novou tratí Antequera a Granada (122 km) má celková síť délku 3360 km, což je nejdelší v Evropě, a druhá nejdelší na světě po pevninské Číně. Aby se splněny cíle ambiciózní stavebního programu výstavby AVE systému, tak by v roce 2020 měly být ve Španělsku spojena téměř všechna hlavní města provincií vysokorychlostními vlaky do Madridu za méně než 3 hodiny a Barcelony do 6 hodin.\nS ohledem na silné regiony je podstatnou motivaci výstavby snaha o posíleni role Madridu a oslabeni regionu díky rychlé dostupnosti. Španělské, ale i portugalské, vysokorychlostní tratě jsou postaveny na evropské normy rozchodu kolejí a elektrifikovány systémem 25 kV při 50 Hz z trolejového drátu. První vysokorychlostní trať z Madridu do Sevilly je vybavena řídicím vlakovým systémem LZB, novější tratě systémem ETCS.\n\nJinde v Evropě byl úspěch vysokorychlostních služeb částečně způsoben interoperabilitou se stávajícími konvenčními železničními tratěmi. Ve Španělsku Interoperabilita mezi novými AVE tratěmi a staršími tratěmi iberského rozchodu (1 668 mm) představuje další výzvy. U obou vlaků Talgo i CAF používajících proměnný rozchod kol funguje automatický měnič rozchodu, kterým vlaky projíždějí (bez zastavení). Některé tratě jsou konstruovány pro dvojí rozchod umožňující smíšený provoz vlaků s iberským (1 668 mm) i standardním (1 435 mm) rozchodem na stejné trati. Další tratě byly dovybaveny pražci jak pro iberský a standardní rozchod a to tak, že koleje mohou být v budoucnu převedeny z iberského na standardní rozchod bez výměny pražců.\n\nPrvní trať AVE, která se spojila s francouzským standardním rozchodem sítě, byla trať LGV Perpignan-Figueres, která byla otevřena 19. prosince 2010 a která zahrnuje i nový 8,3 km dlouhý tunel pod Pyrenejemi. Vysokorychlostní trať Barcelona - Figueres byla otevřena 8. ledna 2013. Přímé vysokorychlostní vlaky Paříž - Barcelona - Madrid mezi Francií a Španělskem jsou v provozu od prosince 2013. V budoucnu budou jezdit až do Madridu Jsou v plánu i další tratě včetně dalšího spojení do Francie v Irunu/Hendaye (na západním, atlantickém pobřeží Pyrenejí).\n\nNěkolik nových vysokorychlostních tratí je v současné době ve výstavbě s konstrukční rychlostí 300-350 km/h, a několik starých tratí je modernizováno, aby umožnily provoz osobních vlaků rychlostí 250 km/hod.\n\nTři společnosti zkonstruovaly nebo postaví vlaky pro španělské vysokorychlostní železniční sítě:. Španělský Talgo, francouzský Alstom a německý Siemens AG. Bombardier Transportation je partnerem v obou sdruženích vedených Talgem i vedených Siemensem. Francie bude nakonec stavět 25kV TGV trať ke španělské hranici (v současné době chybí mezi Nîmes a Perpignan), ale bude i nadále zapotřebí vícenapěťové vlaky, protože vlaky do Paříže musí jet několik posledních kilometrů na trati s napájením 1,5kV. Za tímto účelem bylo rozhodnuto upravit 10 stávajících vlaků AVE S-100, které mají fungovat na tomto napětí 25 kV (stejně jako na francouzském signalizačním systému), což bude stát jen 30 miliónů eur namísto původně očekávaných 270 milionů € za nové vlaky.\n\nBelgická železniční síť je obsluhována pěti vysokorychlostními dopravci: Thalys, Eurostar, ICE, TGV a vlaky Fyra. Všechny obsluhují stanici Bruxelles-Midi, největší belgické vlakové nádraží. Vlaky Thalys, což je varianta francouzského TGV, jezdí mezi Belgií, Německem (Kolín nad Rýnem), Nizozemskem (Amsterdam) a Francii (Paříž). Od roku 2007 Eurostar spojuje Brusel a Londýn (nádraží St Pancras), před tím jezdili vlaky na londýnské nádraží Waterloo. Německý ICE funguje mezi Bruselem, Lutychem a Frankfurtem nad Mohanem Hbf.\n\nHSL 1 je belgická vysokorychlostní železniční trať, která spojuje Brusel s francouzskou hranicí. Je dlouhá 88 km (71 km je novostavba vysokorychlostní tratě, zbytek 17 km je modernizovaná trať). Byla uvedena do provozu 14. prosince 1997. Trať výrazně zkrátila železniční cestování, cesta z Paříže do Bruselu nyní trvá 1:22. V kombinaci s tratí LGV Nord, má také vliv na mezinárodní cestování do Francie a do Londýna. Jezdí po ní vysokou rychlostními vlakové soupravy Eurostar, Thalys PBA TGV, Thalys a PBKA. Celkové náklady na výstavbu byly 1,42 miliard eur.\n\nHSL 2 je belgická vysokorychlostní železniční trať mezi Bruselem a Lutychem, dlouhá 95 km (61 km je novostavba vysokorychlostní tratě mezi Lovani a Ans a 34 km je modernizovaná trať mezi Bruselem a Lovani a mezi Ans a Lutychem). Byla uvedena do provozu 15. prosince 2002. V provozu je také její rozšíření na hranici s Německem (HSL 3), kombinovaná vysokorychlostní trať výrazně urychlila cestování mezi Bruselem, Paříží a Německem. Na trati HSL 2 v současné době jezdí vlaky Thalys a ICE, paralelně s rychlými vnitrostátními intercity vlaky.\n\nHSL 3 je belgická vysokorychlostní železniční trať, která spojuje Lutych a německé hranice, 56 km dlouhá (42 km je novostavba vysokorychlostní tratě, 14 km modernizovaná je trať), používá se od 13. prosince 2009. Na trati HSL 3 jezdí jen mezinárodní vlaky Thalys a ICE, na rozdíl od trati HSL 2, která se také používá pro rychlé vnitrostátní intercity vlaky.\n\nHSL 4 je belgická vysokorychlostní železniční trať, která spojuje Brusel a nizozemské hranice. Je dlouhá 87 km (40 km je novostavba vysokorychlostní tratě, 47 km je modernizovaná trať). HSL 4 je používán vlaky Thalys od 13. prosince 2009 a od roku 2010 slouží i pro rychlé meziměstské vlaky. Mezi Bruselem a Antverpami (47 km), vlaky mochou jezdit rychlostí 160 km/h na modernizované stávající trati (s výjimkou několika úseků, kde je rychlostní limit 120 km/h). Na dálniční křižovatce E19/A12 vlak opouští původní trať a jede po nové vysokorychlostní trati na nizozemskou hranici (40 km) rychlostí 300 km/hod.\n\nDíky dokončení železničního spojení od Eurotunelu do Londýna (trať High Speed 1) a dokončení tratí z Bruselu do Amsterdamu a do Kolína nad Rýnem/Frankfurtu by mohlo fungovat přímé spojení z Londýna do Amsterdamu a do Kolína nad Rýnem. Obě cesty by měly kratší než 4 hodiny, což je doba obecně považována za konkurenci k letecké dopravě. Nicméně v současnosti (2017) přímé spojení nefunguje, je nutné přesednout v Bruselu. Přímé spojení do Amsterdamu bylo plánováno až na rok 2016, přímé vlaky do Frankfurtu také měly jezdit od roku 2016.\n\nHSL-Zuid (nizozemsky \"Hogesnelheidslijn Zuid\", vysokorychlostní jižní trať) je 125 km dlouhá vysokorychlostní trať v Nizozemsku. Využívá existující trať z Amsterdam Centraal na letiště Schiphol, kde začíná novostavba vysokorychlostní tratě, která pokračuje do stanice Rotterdam Centraal, a na belgické hranice. Zde se připojuje k belgické trati HSL 4 a končí na stanici Antwerpen-Centraal. Den Haag Centraal (Haag) a Breda jsou připojeny na vysokorychlostní trať pomocí konvenční železniční tratě. HSL-Zuid začala fungovat 7. září 2009. Bude obsluhována vlaky Thalys z Amsterdamu do Bruselu a Paříže, a vlaky Fyra obsluhující všechny stanice na trati HSL-Zuid mezi Amsterdamem Centraal a stanicí Bruxelles-Midi.\n\nByla plánována stavba tratě HSL-Oost, která byla ale odložena. Měla by spojovat Amsterodam přes Utrecht Centraal a Arnhem s Německem.\n\nZápadní železnice mezi hlavním městem Vídní a Salzburgem je postupně vylepšována. Většina nových sekcí má souvislou maximální konstrukční rychlost 250 km/hod. Německé a rakouské ICE vlaky jezdí maximální rychlostí 230 km/h, stejně jako rakouské, lokomotivou tažené vlaky (zvané \"Railjet\"), které zahájily provoz v roce 2008.\n\nV současné době je ve výstavbě 56 km dlouhý Brennerský úpatní tunel, který umožní rychlost až 250 km/hod. První část tzv. Nové železnice údolím Unterinntal (Neue Unterinntalbahn) byla otevřena v prosinci 2012 jako součást modernizace trati spojující budoucí Brennerský tunel a jižní Německo, při které byla trať rozšířena ze dvou kolejí na čtyři a byla zvýšena maximální konstrukční rychlost na 250 km/h.\n\n\"Koralmská dráha\" (německy \"Koralmbahn\") jako první zcela nová železniční trať v Rakousku je ve výstavbě od roku 2006. Její součástí je 33 km dlouhý nový Koralmský tunel, spojující města Klagenfurt a Štýrský Hradec. Primárně se staví pro intermodální nákladní dopravu, ale bude také používána osobními vlaky jezdícími rychlostí až 250 km/hod. Doba potřebná na cestu z Klagenfurtu do Štýrského Hradce se sníží ze tří hodin na jednu hodinu. Očekává se, že Koralmská dráha bude uvedena do provozu v roce 2023.\n\nFrancouzský TGV (TGV Lyria) a německé ICE linky zajíždějí do Švýcarska, ale vzhledem k husté železniční dopravě, krátké vzdálenosti mezi švýcarskými městy (z důvodu malé velikosti země) a často obtížnému terénu však v současné době nedosahují rychlosti vyšší než 200 km/h (ICE3), nebo 160 km/h (TGV, ICE1, ICE2). Nejrychlejší švýcarské vlaky jsou naklápěcí ICN vlaky, provozované Švýcarskými spolkovými dráhami od května 2000. Mohou dosáhnout vyšších rychlostí než konvenční vlaky na švýcarských tratích bohatých na oblouky, avšak nejvyšší rychlost 200 km/h může být dosažena pouze na vysokorychlostních tratích. Bývalé konsorcium Cisalpino vlastněné Švýcarskými spolkovými drahami a Trenitalií provozovalo naklápěcí vlaky ETR 470 Pendolino na dvou svých mezinárodních linkách.\n\nPro řešení nákladní a osobní přepravy na silnicích a železnicích přes Alpy zahájilo Švýcarsko projekty Rail2000 a AlpTransit (Neue Eisenbahn-Alpentransversale). První etapa projektu Rail2000 skončila v roce 2005, v rámci ní byla postavena nová vysokorychlostní železniční trať mezi Bernem a Oltenem s provozní rychlostí 200 km/hod. V rámci projektu AlpTransit se staví rychlé železniční trati od severu k jihu, přes švýcarské Alpy. Zahrnuje výstavbu několika úpatních (základových, patních) tunelů několik set metrů pod úrovní současných tunelů. 35km dlouhý Lötschberský úpatní tunel byl otevřen v roce 2007 a jednotky ETR 600, zvané nové Pendolino tu jezdí rychlostí 250 km/hod. V prosinci 2016 došlo k úplnému otevření Gotthardského úpatního tunelu dlouhého 57 km, který umožňuje maximální rychlost 250 km/h. Druhá etapa Rail2000 zahrnuje modernizaci tratě v kantonu Valais (na 200 km/h) a tratě mezi městy Biel a Solothurn (200 km/h). Zahájení prací bylo plánováno v letech 2012 - 2016. Nicméně pomalá rychlost tratí mezi tunely AlpTransit (Cenerský, Gotthardský úpatní a Zimmerberský) znamená to, že kapacita na trati Curych-Milán zůstane omezená, dokud nebude zvýšena rychlost, s ohledem na silný negativní účinek smíšené (osobní a nákladní) dopravní rychlosti na kapacitě.\n\nVe Spojeném království byla otevřena první specializovaná vysokorychlostní trať \"High Speed 1\" mezi Londýnem a tunelem pod Lamanšským průlivem 14. listopadu 2007. Druhá trať přezdívaná \"High Speed 2\" je nyní ve fázi plánování. Měla by být postavena nejprve mezi Londýnem a Birminghamem, s pozdějším rozšířením do Manchesteru a Leedsu. Trať High Speed 2 byla schválena vládou v lednu 2012. Navíc budoucí modernizace hlavních tratí Great Western a East Coast (v kombinaci s programem \"Intercity Express Programme\") zvýší provozní rychlost tratí na 225 km/h, které už tak mohou být (ze své podstaty) nazývány vysokorychlostními tratěmi. Takové zvýšení bude vyžadovat instalaci vnitřních vlakových zabezpečovačů. Podobně jako ve Finsku a v Rusku je hlavním důvodem pro nové vysokorychlostních tratě zmírnění zácp na stávající síti a vytvoření dodatečné kapacity.\n\nVlaky Eurostar, které jezdí tunelem pod Lamanšským průlivem mezi Británii a Francii a Belgii, jsou podstatně odlišné verze vlaků TGV, s podporou pro čtyři napětí, z nich dvě se používají ve Velké Británii, a to jak sběrači tak i napájecí kolejnicí (i když sběrač pomocí napájecí kolejnice byl odstraněn po otevření tratě High-Speed 1). Vlaky se musí přizpůsobit různým výškám nástupišť a vyrovnat se se sedmi různými režimy signalizace. Stejně jako TGV, tak i vlaky Eurostar jsou propojeny podvozky mezi vozy a většina jednotek má 18 osobních vozů a dva motorové vozy (koncové osobní vozy mají také své vnější napájení v podvozku). Plně obsazený vlak se 750 cestujícími je zhruba ekvivalent pěti letadel Airbus A320 nebo Boeing 737 (letadly obvykle používanými nízkonákladovými leteckými společnostmi). Tyto vlaky jezdí na nejvyšších plánovaných rychlostech (ve Velké Británii) využívajíce vysokorychlostní trať mezi stanicemi Channel Tunnel a St Pancras v Londýně (trať High Speed 1), která byla plně otevřena v listopadu 2007.\n\nZbytek britské železniční sítě je podstatně pomalejší, tedy byl. Žádné vlaky nejezdí rychleji než 201 km/h za použití tratí z velké části postavených v polovině devatenáctého století. Hlavním důvodem pro toto omezení je nedostatečný vlakový zabezpečovač, který je považován za nezbytný bezpečnostní systém pro vyšší rychlosti. Povolená rychlosti na některých úsecích tratě East Coast Main byla experimentálně zvýšena na 225 km/h během modernizace a elektrifikace trati v průběhu 80. let 20. století (jak Pendolino používané na trati West Coast Main tak i Intercity 225 používané na trati East Coast Main je schopné jet rychlostí 225 km/h pomocí blikajících zelených signálů naznačují předem, že trať je volná pro tuto rychlost. Traťová rychlost byla později vrácena na 201 km/h a blikající zelený systém se už nepoužívá.\n\nV roce 2010 bylo předloženo několik alternativních návrhů pro domácí britské vysokorychlostní tratě.\n\nVelká Británie má v současné době šest tratí s povolenou rychlostí 200 km/h nebo více.\n\nV současnosti (2014) není ve výstavbě ve Velké Británii žádná další trať, jde všude jen o fáze plánování. U projektu High Speed 2 probíhá rozsáhlá diskuze o návratnosti projektu, která je velmi nejistá.\n\nK roku 2019 má Dánsko jedinou vysokorychlostní trať: Kodaň – Ringsted, navrženou pro povolenou rychlost 250 km/h. Probíhá modernizace trati Sydbanen.\n\nDvě největší města Dánska, Kodaň a Aarhus, leží od sebe asi 300 km a existuje politický cíl dosáhnout dvouhodinového času cestování, kdy 200 km/h je zvolena jako cílová rychlost. Některé části jsou naplánovány na změnu, protože současná železnice zde vede v obloucích a je pravděpodobné, že budou navrženy pro rychlosti větší než 200 km/h.\n\nNejvyšší rychlost, kterou je možné jezdit, je v některých úsecích 180 km/h,to jsou však malé úseky hlavních tratí, které se rychle přenese na pomalejších úsecích kolem 140-160 km/h. Většina částí železniční sítě je neelektifikovaná - zpomaluje tak zrychlení a nejvyšší rychlost. Některá kolejová vozidla provozovaná na dánské železniční síti jsou schopna dosáhnout 200 km, jde o X2000 a IC4.\n\nDánský jedinečný signalizační systém, který obsahuje četné zastaralé komponenty, je nahrazován novým, systémem ERTMS 2, který má být dokončen v roce 2030. Jeho instalace je podmínkou pro rychlosti vyšší než 180 km/h.\n\nNová 60 km dlouhá trať Kodaň–Ringsted byla dokončena v roce 2019. Je zde maximální rychlost 180 km/h, než zde bude kolem roku 2023 nainstalován bezpečnostní systém ERTMS, který umožní rychlosti až 250 km/h. Železniční trať z Ringstedu směrem k budoucímu Fehmernově tunelu byla v roce 2010 modernizována na rychlost 160 km/h a bude upravena na rychlost 200 km/h při přestavbě na dvoukolejnou trať v roce 2021 a do roku 2024 elektrifikována. Až bude projekt dokončen, Dánsko bude schopné spojit vysokorychlostní tratě ve Švédsku s vysokorychlostní sítí ve zbytku Evropy — předpokládajíc elektrifikaci a opravu německého úseku Lübeck-Puttgarden ze současného limitu kolem 100 km/h až 160 km/h.\n\nVe Finsku provozuje národní železniční společnost VR naklápěcí vlaky Pendolino. Vlaky dosahují maximální rychlosti 220 km/h při běžném provozu na 60 km mezi Keravou a Lahti. Tato část tratě byla otevřena v roce 2006. Vlaky mohou jezdit až 200 km/h na delší trase mezi Helsinkami a Seinäjoki s maximální rychlostí mezi Helsinkami a Turku. Hlavní železniční trať mezi Helsinkami a Oulu se modernizuje mezi Seinäjoki a Oulu, aby mohly vlaky jezdit rychlostí mezi 160 a 200 km/h. Ostatní části finské železniční sítě jsou omezeny na nižší rychlost.\n\nV prosinci 2010 byla spuštěn nový pravidelný spoj s názvem Allegro mezi Helsinkami a ruským Petrohradem s dobou cesty 3½ hodiny. Využívá nový vlak Pendolino, který podporuje finské i ruské standardy. Byly dodány čtyři nové vlaky s maximální rychlostí 220 km/h.\n\nV letech 2007 až 2010 byla ruská trať od finské hranice do Petrohradu elektrifikována a vylepšena, aby umožnila vyšší rychlost jízdy. Finská trať (Riihimäki - Petrohrad) byla pro případě potřeby rovněž modernizována většinou na 200 km/h. Plánovaná železniční trať ELSA-rata z Espoo do Salo by měla umožnit dosáhnout maximální rychlosti 300 km/h, což by z ní, až bude postaveno, učinilo nejrychlejší železnici ve Finsku.\n\nNorsko má několik vysokorychlostních úseků radiálně vedoucích z Osla. Tyto tratě umožňují rychlosti od 200 km/h do 250 km/h. Několik nových železničních úseků je ve výstavbě a celý meziměstský trojúhelník z Osla bude dokončen do roku 2030.\n\nNorskou jedinou vysokorychlostní tratí je 64 km Gardermobanen (Gardermonská dráha), který spojuje Letiště Oslo s metropolitními oblastmi Osla. Vlaky Flytoget (Letištní expresní vlak) a některé vlaky NSB (Norských státních železnic) zde jezdí rychlostí až 210 km/h. Gardermobanen přispívá k tomu, že železniční doprava má relativně vysoký podíl na trhu. Téměř 38 % cestujících na Letiště Oslo přijíždí vlakem, asi 21 % autobusem a asi 40 % autem.\n\nV průběhu deseti let mezi roky 2010 a 2020 se plánuje výstavba dalších nových vysokorychlostních tratí v regionu Oslo. Dnes však jen malé části norské železniční sítě umožňují rychlost vyšší než 130 km/h.\n\nV Norsku existuje politické klima pro budování více vysokorychlostních železničních tratí, včetně dálkových tratí z Osla do Trondheimu, Bergenu, Stavangeru a Göteborgu. Předpokládá se, že se půjde o jednokolejné vysokorychlostní tratě pro rychlost až 250 km/h. Projekty jsou zatím stále ve fázi plánování.\n\nNorská vláda zkoumá pět radiálních tratí vedoucích z Osla do Bergenu, Kristiansandu/Stavangeru, Trondheimu, Göteborgu a Stockholmu. Šestá trať by byla pobřežní trať mezi Bergenem, Haugesundem a Stavangerem. Byly provedeny nejméně dvě šetření nákladů a přínosů. Od konce roku 2010 bude na objednávku norské vlády provedena podrobnější analýza zahrnující analýzy trasy 6 tras.\n\nNejbližší 50–100 km od Osla na každé z těchto tratí má dobrý potenciál pro regionální vlaky (s výjimkou směrem na Stockholm). Modernizace a nová výstavba na vysokorychlostní standard se již do jisté míry uskutečnily jako u Gardermobanenu. Více se buduje a plánuje, ale se současnými ambicemi bude trvat desetiletí, než bude mít vysokorychlostní standard nejbližších 100 km od Osla na všech těchto tratích. Plánuje se, že v budoucnu budou umožňovat rychlost 200 km/h nebo více tratě na Halden, Skien, Hønefoss a Hamar. Tyto projekty mají vyšší prioritu než projekty na velké vzdálenosti.\n\nČásti nově vybudované trasy Drammen - Tønsberg jsou v provozu s vlaky (Stadler FLIRT) schopné rychlosti 200 km/h.\n\nŠvédsko dnes provozuje mnoho vlaků s rychlostí 200 km/h, včetně naklápěcích vlaků X2, dále širokých a dvoupatrových regionálních vlaků a letištního expresu Arlanda X3. Vzhledem k tomu, že vlaky X2 i X3 mohou jet v případě zpoždění rychlostí 205 km/h, tak mohou být, technicky vzato, považovány za vysokorychlostní vlaky. Vlak X2, provozovaný pod názvem X2000 jezdí mezi mnoha švédskými městy, včetně Stockholmu, Göteborgu a Malmö. Vlaky Arlanda expresu spojují Stockholm a letiště Arlanda.\n\nNově vybudované tratě jako je Västkustbanan, Svealandská dráha nebo Botnická dráha (Botniabanan) mohou být relativně snadno modernizovány na rychlost 250 km/hod. Bude to vyžadovat nový signalizační systém, nové vlaky a možná překonání několika drobných úskalí. Staré hlavní tratě je obtížné modernizovat vlivem ceny za zvýšení (?propustnosti, přeložky, spodku?) trati. Většina mostů a dlouhé úseky hlavních tratí musí být přestavěny, aby dovolily rychlost 250 km/h.\n\nV současné době se realizují studie vysokorychlostních tratí ve Švédsku a posuzuje se, zda západní a jižní hlavní trať může být modernizována až na rychlost 250 km/h nebo se mají postavit zcela nové vysokorychlostní tratě na rychlost 280-320 km/h mezi Stockholmem - Linköpingem - Jönköpingem - Göteborgem a mezi Jönköpingem - Malmö - Kodaní. V plánu je usnadnit situaci na stávajících železničních tratích, které jsou relativně přeplněny, v kombinaci s lepšími cestovními časy mezi největšími městy ve Švédsku a v Dánsku.\n\nS uvedením do provozu se dle neformálního návrhu podle Banverket (švédské organizace odpovědné za provozování železniční sítě) počítá do roku 2030. U dvou úseků (Södertälje - Linköping a Mölnlycke - Bollebygd) je už hotovo detailní plánování a očekává se, že zahájení stavby bude kolem roku 2017 (na rozdíl od ministra financí) a mělo by být v provozu kolem roku 2025.\n\nMnoho z nově vybudovaných železničních tratí ve Švédsku je přizpůsobeno pro rychlosti až do 250 km/h jako Botniabanan, Grödingebanan, Mälarbanan, Svealandsbanan, Västkustbanan, Vänernbanan (Gothenburg - Trollhättan).\nProblémem, který zpomaluje vysokorychlostní železnici ve Švédsku, je používaný signalizační systém (ATC), který neumožňuje rychlosti vyšší než 200 km/hod. Mohl by být modernizován, ale nebude se to provádět, protože bude v blízké budoucnosti na hlavních tratích nahrazen rovnou evropským signalizačním systémem ERTMS 2, který umožňuje rychlosti vysoké až 250 km/hod. Systém signalizace ERTMS 2 byl nainstalován a byl vyzkoušel na trati Botniabanan, dovoluje rychlost 250 km/h, i když žádný vlak v současnosti nejezdí rychleji než 200 km/h. Společnost {4}SJ{/4} získala soupravy vlaku X55-Regina jezdící maximální rychlostí 200 km/h, je tu ale možnost modernizovat tyto elektrické jednotky na rychlost do 250 km/h, pokud to bude potřeba. Snížená provozní rychlost je také dána smíšenou osobní a nákladní dopravou.\n\nNavrhují se čtyři hlavní vysokorychlostní projekty pro rychlosti mezi 250 a 350 km/hod.\nSoučasná švédská konzervativní vláda ukazuje malý zájem o velké železniční projekty v rozpočtu na rok 2011. Neexistuje žádné financování Trafikverket, Švédské agentury infrastruktury, což znamená, že se žádný projekt nedá začít stavět před rokem 2021.\n\n\nV současné době (2014) je v Polsku jediná trať, která má parametry vysokorychlostní tratě, je jí Centralna magistrala kolejowa.\nSpojuje Kraków a aglomeraci kolem Katovic s Varšavou.\nByla postavena v roce 1977 na rychlost 250 km/h, do instalace evropského zabezpečení ETCS je ale rychlost zatím omezena na 160 km/h, na 80 km úseku se od prosince 2014 jezdí rychlostí 200 km/h. Na konvenční železniční síť je na straně Katovic napojena ve stanici Zawiercie a na varšavské straně v Grodzisku Mazowieckém. Její celková délka je 221 km.\nMaximální rychlost 200 km/h znamená, že nejde prozatím o plnohodnotnou vysokorychlostní trať. Výstavba dalších tratí je jen v plánech.\n\nOd prosince 2014 jezdí elektrické vlaky Pendolino ED250, které si objednal státní dopravce PKP Intercity, rychlostí 200 km/h asi na 80 km trati Centralna Magistrala Kolejowa a železniční trati č. 9. PKP Intercity má také 10 elektrických lokomotiv EU44 Eurosprinter (PKP EU 44 Husarz), které budou sloužit k tažení vlaků rychlostí 200 km/h.\n\nCelková délka provozovaných vysokorychlostních tratí v Asii je k lednu 2019 celkem 36 400 km, ve stavbě je dalších 10 100 km a plánováno 2 800 km. V roce 2025 by mělo být v Asii 56 400 km vysokorychlostních tratí. Tratě fungují v Číně, v Japonsku, na Tchaj-wanu, v Jižní Koreji a v Turecku. Dále se staví v Saúdské Arábii, Íránu a jsou plánované v Indii.\n\nČína má nejdelší síť vysokorychlostní tratí na světě – cca 31 000 km a ve stavbě dalších 7 200 km(k lednu 2019), s plánem 30 000 km do roku 2020.\n\nV Japonsku byla v roce 1964 otevřena první vysokorychlostní trať na světě – PJD (Šinkansen). Celková délka vysokorychlostních tratí je cca 2600 km.\n\nJihokorejský vysokorychlostní systém KTX (Korea Train eXpress) je provozován od 1. dubna 2004 společností Korail na 330 km dlouhé trati Soul – Tegu. Další 82km úsek Tegu – Pusan byl přidán s výjimkou městských částí v roce 2010. Trať projektovaná na 350 km/h je provozovaná na rychlosti 305 km/h (190 mph).\n\nTaiwan High Speed Rail (zkráceně THSR) je vysokorychlostní trať, která vede přibližně 345 km podél západního pobřeží Tchaj-wanu, z hlavního města Tchaj-peje na jih, do města Kaohsiung. Výstavbu řídila soukromá společnost Taiwan High Speed Rail Corporation (THSRC), která také trať provozuje. Celkové náklady na projekt činily v přepočtu 18 miliard dolarů. V době, kdy byla postavena, to byl jeden z největších soukromě financovaných železničních stavebních programů na světě. Systém je založen především na japonské technologii Šinkansen.\n\nTurecké státní dráhy začaly budovat vysokorychlostní železniční tratě v roce 2003. První část této sítě mezi Ankarou a Eskişehirem byla slavnostně otevřena 13. března 2009. Je součástí 533 km dlouhé vysokorychlostní železniční trati z Istanbulu do Ankary. Celá tato trať pak byla otevřena 25. července 2014. Celý úsek trati na území Istanbulu, projekt Marmaray, byl otevřen až v březnu 2019. Dceřiná společnost Tureckých státních drah \"Yuksek Hızlı Tren\" je jediným provozovatelem vysokorychlostních vlaků v Turecku.\n\nVýstavba tří samostatných vysokorychlostních tratí z Ankary do Istanbulu, do Konya a do Sivasu, stejně jako trať Ankara–Izmir, která se dostala do fáze počátku výstavby, je součástí strategických cílů Tureckého ministerstva dopravy. Turecko má plány vybudovat síť vysokorychlostních tratí na počátku 21. století. K roku 2019 má přibližně 750 km vysokorychlostních tratí a mělo plány na 10 000 km sítě do roku 2023.\n\nVe výstavbě je také Marmarský projekt, který se skládá ze železniční dopravní sítě v okolí Istanbulu a ve světě nejhlubšího ponořeného železničního tunelu pod Bosporskou úžinou. Marmarský tunel spojí železniční tratě na evropské a asijské části Istanbulu a Turecka. Dne 29. října 2013 se vlastní Marmarský tunel otevřel a osobní doprava začala částečně fungovat v 13,5 kilometrech z celkových 76,5 km. Zbytek tratě na území Istanbulu byl otevřen v březnu 2019.\n\n\"Mapa vysokorychlostních tratí v Turecku viz výše v rámci mapy Evropy.\"\n\nV listopadu 2007 se marocká vláda rozhodla uskutečnit výstavbu vysokorychlostní železniční tratě mezi hospodářským hlavním městem Casablanca a Tangierem, jedním z největších přístavních měst u Gibraltarského průlivu. Délka tratě je 350 km. Trať také obsluhuje hlavním město Rabat a město Kenitra. První část tratě, 200 km dlouhá vysokorychlostní železniční trať Kenitra-Tangier, byla otevřena v listopadu 2018, vlaky zde jezdí rychlostí až 320 km/h. Na dalším úseku z Kenitry do Casablanky (150 km) se zatím jezdí rychlostí 220 km/h.\nNa Severovýchodním koridoru mohou některé elektrické lokomotivy v osobní přepravě jezdit rychlostí až 201 km/h. Ještě rychlejší jsou elektrické vysokorychlostní jednotky Acela, které mohou díky své naklápěcí skříni dosahovat rychlosti až 240 km/h. Jejich průměrná rychlost je však jen 109 km/h.\n\nRoku 2015 byla v Kalifornii zahájena stavba vysokorychlostní železnice Los Angeles – San Francisco (projekt Fly Californian).\n\n\nSíť vysokorychlostních železnic se rychle rozvíjí. Historie a očekávání světové kilometráže:\n\nV Česku v současné době (2019) žádné vysokorychlostní železniční tratě nejsou. České dráhy provozují vysokorychlostní vlaky řady 680 pendolino s konstrukční rychlostí až 230 km/h, několik desítek osobních vozů s maximální rychlostí 200 km/h (řady 10-91, 21-91, 72-91 a 88-91) a mají v provozu dvacetikusovou sérii lokomotiv řady 380 s maximální rychlostí 200 km/h. Od prosince 2014 provozuji 7 netrakčních jednotek Viaggio Comfort (Railjet) s maximální rychlostí 230 km/h. Vlaky takových rychlostí jsou kromě kvalitního provozu po konvenčních tratích užitečné i pro kombinovaný provoz po vysokorychlostních a konvenčních tratích. V provozu po Česku ale tato technika nesmí překročit traťovou rychlost, tedy maximálně 160 km/h, vyšší rychlostí může jet zatím jen po některých tratích v zahraničí.\n\nPodle přílohy \"Evropské dohody o hlavních mezinárodních železničních tratích\" (AGC) jsou přes území Česka vedeny tyto tratě nejvyššího významu:\nAle vymezení v ní uvedené nelze považovat přímo za vymezení vysokorychlostních tratí, resp. budoucích vysokorychlostních tratí.\n\nAlternativní koncepce předpokládá některé části nahradit pouze modernizací stávajících úseků na návrhovou rychlost 200 až 230 km/h. Pro srovnání možných jízdních dob mezi centry měst alternativní koncepce se současnými:\n\nO vysokorychlostních tratích se uvažovalo již v 80. letech. Koncepce VRT z r. 2003 předpokládala vybudování přes 660 km novostaveb tratí v návrhové rychlosti 300 až 350 km/h. Uvažované tratě měly vést tratěmi: Praha–Ústí n.L.–státní hranice (SRN), Praha–Plzeň–státní hranice (SRN), Praha–Brno–státní hranice (A) a Brno–Ostrava–státní hranice (PL). Po aktualizaci se v roce 2011 předpokládalo 800 km tratí v ceně asi 450 miliard Kč. Podle železničního buletinu 2014 by stavba VRT Praha-Brno z kapacitních důvodů vyžádá realizaci projektu Nové spojení 2 v Praze.\n\nDo kategorie vysokorychlostní tratí (VRT) spadal plánovaný dvacetikilometrový tunel na nové trati Praha – Beroun, měl být součástí III. tranzitního železničního koridoru a v budoucnu měla pokračovat jako \"VRT západ\" Praha – Plzeň – Norimberk, která je ve stádiu územní ochrany. Projekt tunelu byl pro přílišnou finanční náročnost pozastaven.\n\nV roce 2013 se uvažovalo o plánované výstavbě tratě s provozní rychlostí až 300 km/h v úseku Praha-Brno v letech 2020 až 2030. V únoru 2016 se premiéři Česka a Saska shodli na záměru vybudovat vysokorychlostní železnici mezi Prahou a Drážďany.\n\nNa konci roku 2017 začala studie na vysokorychlostní trať Praha - Brno s cílem zjistit výhodnější variantu (přes Havlíčkův Brod nebo Jihlavu a Benešov u Prahy). Do budoucna se jeví reálnější přes Benešov u Prahy. První stavbou, která by měla v rámci výstavby systému tzv. Rychlých spojení realizována je modernizace konvenční trati Brno - Přerov na 200 km/h. Stavět se původně měla mezi roky 2020 - 2025. Po té lze realizovat vysokorychlostní trať Brno - Břeclav. Měla by být hotová do roku 2030. Nakonec tratě Praha - Brno a Praha - Litoměřice - Drážďany do roku 2035.\n\nZahájení stavby první vysokorychlostní trati je plánováno na rok 2022, trať mezi Brnem a Přerovem má umožnit rychlost až 200 km/h. Plánované úseky umožňující rychlost 300 až 320 km/h mezi Prahou a Poříčany a z Přerova do Ostravy by se měly začít stavět v roce 2025.\n\nO budované vysokorychlostní trati se také uvažuje ve směru Praha-Drážďany, anebo Praha-Brno. Výstavba je možná nejdříve v roce 2028 s teoretickým zprovozněním roku 2035.\n\n\n"}
{"id": "43631", "url": "https://cs.wikipedia.org/wiki?curid=43631", "title": "Gerhard Mercator", "text": "Gerhard Mercator\n\nGerhard Mercator (; 5. března 1512 Rupelmonde – 2. prosince 1594 Duisburg) byl vlámský kartograf a matematik německého původu. Je po něm pojmenováno Mercatorovo zobrazení.\n\nNarodil se jako Gerard de Cremere (Gerhard De Kremer) ve vlámském městě Rupelmonde. \"Mercator\" je latinská podoba jeho jména – znamená „kupec“ či „obchodník“. Vzdělání získal ve městě 's-Hertogenbosch a na univerzitě v Lovani. Ačkoli nikdy příliš necestoval, začal se zajímat o geografii jako o způsob obživy.\n\nV Lovani v letech 1535–1536 ve spolupráci s Gemmou Frysiem a Gasparem Myricou vytvořil zemský glóbus. V roce 1537 vytvořil Mercator mapu Palestiny, v roce 1538 mapu světa a v roce 1540 mapu Vlámska.\n\nRoku 1544 byl Mercator nařčen z kacířství, protože byl stoupencem reformace, a strávil sedm měsíců ve vězení. Roku 1551 vytvořil nebeský glóbus. V roce 1552 se odstěhoval do protestantského Duisburgu ve vévodství Kleve, kde založil kartografickou dílnu. Kromě toho zde vyučoval matematiku. V roce 1554 vytvořil šestidílnou mapu Evropy (\"Europae descriptio\"). O deset let později se stal dvorním kosmografem vévody Viléma z Kleve. Téhož roku vytvořil mapu Lotrinska a mapu Britských ostrovů.\n\nV roce 1569 vynalezl nový způsob zobrazení, které dnes nese jeho jméno (Mercatorovo zobrazení). Využil slovo „atlas“ jako název pro kolekci map a v roce 1570 přesvědčil Abrahama Ortelia k sestavení prvního moderního atlasu – \"Theatrum Orbis Terrarum\". Kromě toho začal po částech vydávat svůj vlastní atlas. První díl vyšel roku 1578; byl tvořen opravenými verzemi Ptolemaiových map. V roce 1585 byly přidány mapy Francie (\"Galliae tabulae geographicae\"), Německa (\"Germaniae tabulae geographicae\") a Nizozemí (\"Belgii Inferioris Geographicae\") a v roce 1589 mapa jihovýchodní Evropy (\"Italiae, Sclavoniae et Graeciae tabulae geographicae\"). Další mapy vydal roku 1595 jeho syn Rumold Mercator.\n\nMercator vymyslel novou metodu výroby glóbů (zemských i nebeských), která umožnila jejich pozdější hromadnou produkci. Zatímco do té doby byly glóby vyráběny rytím do dřevěné či pozlacené mosazné koule, Mercator je vyráběl nanášením papíroviny a sádry na dřevěnou konstrukci. Na vzniklou kouli byla nalepena mapa světa rozdělená na dvanáct podlouhlých zakřivených částí a dvě kruhové polární čepičky. Poté byly glóby kolorovány a zasazeny do dřevěných stojanů. Dochovalo se dvacet dva takovýchto Mercatorových glóbů.\n\nGerhard Mercator zemřel v Duisburgu a je pochován ve zdejším kostele Nejsvětějšího Salvátora. Mercatorův život a dílo přibližuje Mercatorovo muzeum v belgickém Sint-Niklaas a Kulturní a historické muzeum v německém Duisburgu).\n\n"}
{"id": "43641", "url": "https://cs.wikipedia.org/wiki?curid=43641", "title": "Hillerød", "text": "Hillerød\n\nHillerød je město ve východním Dánsku, sídlo regionu Hovedstaden. Nachází se v severní části ostrova Sjælland, 32 km severozápadně od Kodaně. V roce 2005 mělo 37 291 obyvatel.\n\nHlavní pozoruhodností Hillerødu je někdejší královský zámek Frederiksborg (\"Frederiksborg Slot\"), stojící na třech ostrůvcích uprostřed Zámeckého jezera (\"Slotsø\"). Tato stavba, jejíž převážná část ve stylu nizozemské renesance pochází z počátku 17. století, je největším renesančním zámkem v celé severní Evropě.\n\n"}
{"id": "43645", "url": "https://cs.wikipedia.org/wiki?curid=43645", "title": "Bismarck (rozcestník)", "text": "Bismarck (rozcestník)\n\nBismarck má více významů:\n\n\n1. linie Briest\n\n2. linie Schönhausen\n\nDalší osoby s příjmením Bismarck\n\nOsoby s přezdívkou Bismarck\n\n\n"}
{"id": "43647", "url": "https://cs.wikipedia.org/wiki?curid=43647", "title": "Vologaisés VI.", "text": "Vologaisés VI.\n\nVologaisés VI. (parthsky \"Valagaš\") byl parthský velkokrál z rodu Arsakovců vládnoucí v letech 207/208–227/228. Jeho otcem byl král Vologaisés V. († 207/208), bratrem král Artabanos IV. (213–224).\n\nO vládě Vologaisa VI. do roku 212/213, kdy se proti němu vzbouřil jeho bratr Artabanos, nejsou známy žádné podrobnosti a i potom jsou informace jen velmi skoupé. Zdá se, že Vologaisés ztratil během občanské války s bratrem rychle kontrolu nad Íránem a nejpozději roku 215 přišel i o oblast Elymaidy s hlavním městem Susami (svědčí o tom dochovaná stéla). Král sídlil v té době na západě říše, nejspíš v Ktésifóntu, a tam za ním poslal římský císař Caracalla roku 215 posly, aby ho přiměli k vydání dvou uprchlíků z impéria, filozofa Antiocha a jistého Tiridata. Vologaisés pak oba Římanům vydal.\n\nProtože parthsko-římská válka, která propukla roku 216, byla již na parthské straně plně v režii Artabana IV., lze předpokládat, že Vologaisés byl nejpozději téhož roku bratrem rozhodně poražen. Jeho mocenská základna však nebyla zcela zničena, protože jsou známy jeho mince i z následujících let – většinou se soudí, že si podržel kontrolu nad částí Babylonie.\n\nKdyž Artabana IV. porazil a zabil stachrský král Ardašír (224), pobýval Vologaisés patrně stále ještě v Ktésifóntu a teprve postupem doby bylo jeho postavení v Mezopotámii definitivně zlomeno – do roku 226 ovládl Ardašír Ktésifón a z roku 228 jsou známy poslední Vologaisovy mince. Králův osud po Ardašírově vítězství je nejasný.\n\nVologaisés VI. byl poslední král kdysi mocné říše Parthů, jež existovala více než čtyři sta let. Jeho pád zahájil v mezopotámsko-íránské oblasti zcela novou epochu – dobu novoperské říše v čele s dynastií Sásánovců.\n\n\n\n"}
{"id": "43648", "url": "https://cs.wikipedia.org/wiki?curid=43648", "title": "Bismarck (1939)", "text": "Bismarck (1939)\n\nBismarck byla německá bitevní loď z druhé světové války, pojmenovaná po říšském kancléři Bismarckovi. Svého času byla jednou z největších a nejmocnějších bitevních lodí světa. Jejím kapitánem byl \"Kapitän zur See\" (~ námořní kapitán) Ernst Lindemann a role kmotry se ujala Bismarckova vnučka Dorothea von Löwenfeld. V květnu 1941 se vydal na svoji první a poslední plavbu do Atlantiku, během níž 24. května potopil britský bitevní křižník HMS \"Hood\". Po několikadenním pronásledování byl vážně poškozen torpédovými bombardéry Swordfish z letadlové lodě HMS \"Ark Royal\" a posléze potopen 27. května po souboji s bitevními loděmi HMS \"Rodney\", HMS \"King George V\" a dalšími menšími plavidly.\n\nBitevní loď \"Bismarck\" byla dílem hamburské firmy Blohm & Voss. Od počátku byl konstruován jako vlajková loď německého námořnictva. Práce na ní byly zahájeny 1. července roku 1936. Při spouštění na vodu 14. února 1939 byl přítomen i Adolf Hitler, který toužil po ovládnutí Atlantiku a zničení spojeneckých zásobovacích konvojů.\n\n\"Bismarck\" byl do výzbroje německé Kriegsmarine zařazen 24. srpna 1940. Náklady na jeho stavbu se vyšplhaly téměř na dvě stě milionů říšských marek. Posádku lodi tvořilo zhruba 2000 mužů.\n\nSesterskou lodí \"Bismarcka\" byla bitevní loď \"Tirpitz\" o výtlaku asi 50 000 tun, největší německá bitevní loď za druhé světové války.\n\nOficiálně udávaný výtlak \"Bismarcka\" i \"Tirpitze\" činil 35 000 tun; to byl maximální povolený výtlak v souladu s německo-britskou dohodou z 28. července 1935.\n\nDne 19. května 1941 vyplul \"Bismarck\" pod velením kapitána Lindenmanna z Gdyně poblíž Gdaňsku a následoval tak těžký křižník \"Prinz Eugen\" směrem do Norska, odkud se měly lodě přesunout do Atlantiku.\n\nNa \"Bismarcku\" vztyčil svou vlajku viceadmirál Günther Lütjens, který byl pověřen taktickým velením celého uskupení. Operace dostala jméno 'Rheinübung' a jejím cílem bylo proniknutí obou lodí do Atlantiku za účelem napadání spojeneckých lodí a konvojů. Z tohoto důvodu byla již dříve v Atlantiku rozmístěna řada zásobovacích a cisternových lodí, které mohly zajistit obě lodi v bojových akcích téměř na rok.\n\nZačátek operace byl původně stanoven na duben s tím, že se k \"Bismarcku\" připojí bitevní křižníky \"Scharnhorst\" a \"Gneisenau\". V poslední chvíli však \"Gneisenau\" utrpěl škody v důsledku britského bombardování brestského přístavu a \"Scharnhorst\" měl potíže s hnací soustavou, proto se německé velení rozhodlo v operaci nahradit oba bitevní křižníky těžkým křižníkem \"Prinz Eugen\". Díky úspěchům akcí německých ponorek, které mohly m.j. využívat nově dobyté norské a již dříve získané francouzské přístavy bylo britské loďstvo rozptýleno, britské lodi se ve velké míře účastnily také bojů ve Středomoří a tak se v květnu německé velení rozhodlo operaci odstartovat.\n\nVelící důstojník celého uskupení, viceadmirál Lütjens měl sice obavy, že bojová síla obou lodí nebude proti silám britského loďstva dostatečná, ale po rozhovoru s velkoadmirálem Raederem mu bylo jasně řečeno, že pro operaci je vhodná doba a Hitler očekává od loďstva činy.\n\n\"Prinz Eugen\" vyplul z Gdyně kolem 21:00, 18. 5. 1941, následován \"Bismarckem\" ve 2:00, 19. května. Obě lodi pluly provázeny torpédoborci separátně a setkaly se u mysu Arkona nedaleko ostrova Rujána. Z místa setkání pak společně propluly přes Kattegat a Skagerrak do norských vod.\n\nAčkoliv německé velení učinilo řadu maskovacích kroků a německá Luftwaffe bránila leteckému průzkumu, angličtí agenti v norském hnutí odporu oznámili do Londýna připlutí \"Bismarcka\" do Grimstadfjordu poblíž Bergenu ještě ten samý den, 20. 5., Britové také obdrželi zprávu švédského křižníku \"Gotland\", který německé lodi při opouštění Baltského moře spatřil a informoval o tom velitelství švédského námořnictva.\nPřes úsilí německého letectva se 21. května pilotovi průzkumného Spitfiru RAF podařilo \"Bismarcka\" v Grimstafjordu vyfotografovat. Po doplnění paliva odpoledne 21. května kolem 17:00 však obě lodi zvedly kotvy a včetně doprovodu torpédoborců vypluly na moře. Po několika hodinách admirál Lütjens odeslal doprovodné torpédoborce zpět a obě lodi zamířily k Dánskému průlivu.\n\nBritské velení bylo velmi znepokojeno možností, že by německé bitevní lodě mohly operovat ve vodách Atlantiku, neboť by byly ohroženy životně důležité trasy zásobovacích lodí. Celý den 22. května však nepříznivé počasí znemožňovalo letecký průzkum. Nakonec se Britové rozhodli pro riskantní akci a vyslali letadlo Martin Maryland, které v nízké výšce prolétlo nad Grimstafjordem a tak byla potvrzena domněnka, že se \"Bismarck\" již vydal na moře.\n\nVelitel Home Fleet admirál John Tovey tak již dále neváhal a ve 23 hodin opustily lodě Home Fleet, rozčleněné do dvou svazů základnu loďstva ve Scapa Flow, propluly zálivem Pentland Firth a pluly dále na západ. První svaz plul pod přímým velením admirála Toveye a druhý pod velením viceadmirála Hollanda. V ranních hodinách se ke svazu admirála Toveye připojil bitevní křižník HMS \"Repulse\" se třemi torpédoborci, který vyplul o den dříve z Clydu. V Dánském průlivu již hlídkovaly britské křižníky s úkolem případný průnik německých lodí do Atlantiku tímto průlivem odhalit.\n\nV Dánském průlivu hlídkující skupina těžkých křižníků HMS \"Suffolk\" a HMS \"Norfolk\" pod společným velením kontradmirála Wake-Walkera opravdu pokus \"Bismarcka\" a \"Prinze Eugena\" odhalila a dále pak německou eskadru sledovala dokud se nepřiblíží další síly.\n\nBritské velení pro přímý boj s německou eskadrou vyslalo největší britskou válečnou loď, bitevní křižník HMS \"Hood\" a bitevní loď HMS \"Prince of Wales\" doprovázené šesti torpédoborci pod vedením viceadmirála Lancelota Ernesta Hollanda. Dne 24. května 1941 došlo k bitvě v Dánském průlivu. \"Hood\" byl potopen, \"Prince of Wales\" poškozen a zahnán na útěk. Bitevní loď \"Bismarck\" byla poškozena a uniklo z ní asi tisíc tun paliva, další palivo bylo dále znehodnoceno mořskou vodou.\n\nPo ztrátě největší lodi Royal Navy, která také vzbudila velký ohlas a rozčarování britského veřejného mínění se dostižení a zničení \"Bismarcka\" stalo prestižním úkolem a nejvyšší prioritou celého britského loďstva. Admiralita obdržela od ministerského předsedy Winstona Churchilla následující rozkaz: „Vaším úkolem je potopit \"Bismarcka\". Nic není v tuto chvíli důležitější. Nařizuji vám učinit všechny kroky, aby tento úkol byl splněn“.\n\nBritská admiralita proto mobilizovala mnoho lodí, aby zahradila \"Bismarcku\" únikové cesty. Do přímého stíhání se pustil operační svaz admirála sira Johna Toveye, velitele Home Fleet složený z bitevní lodi HMS \"King George V\", bitevního křižníku \"Repulse\", letadlové lodi HMS \"Victorious\", 2. eskadry lehkých křižníků HMS \"Galatea\", HMS \"Aurora\", HMS \"Kenya\" a HMS \"Hermione\" a devíti torpédoborců. Od východu připlouvala pod velením kapitána Darlymple-Hamiltona bitevní loď HMS \"Rodney\" doprovázená třemi torpédoborci, z jihu se blížila bitevní loď HMS \"Ramillies\", z Gibraltaru již dříve vyplul „svaz H“ pod velením viceadmirála sira Jamese Sommervilla s bitevním křižníkem HMS \"Renown\", letadlovou lodí HMS \"Ark Royal\", lehkým křižníkem HMS \"Sheffield\" a šesti torpédoborci. Z Afriky byl povolán křižník HMS \"Edinburgh\" a dokonce i bitevní loď HMS \"Revenge\" v americkém přístavu Halifax dostala rozkaz připravit se k vyplutí.\n\nPo smrti admirála Hollanda přešel \"Prince of Wales\" a torpédoborce pod velení kontradmirála Wake-Walkera, ten však dospěl k názoru, že i se všemi zbývajícími loděmi není dostatečně silný aby na německé lodě znovu zaútočil. Rozhodl se proto pokračovat ve sledování. \"Bismarck\" po potopení \"Hooda\" pokračoval dále rychlostí 28 uzlů a až po půldruhé hodině zpomalil v důsledku potíží s palivem na 22 uzlů a v odpoledních hodinách odbočil směrem na jih. Díky tomu se začal přibližovat ke svazu admirála Johna Toveye. Ten, aby \"Bismarck\" nemohl během nočních hodin uniknout, rozhodl o jeho napadení letadly z \"Victorious\". Aby měl nálet lepší vyhlídky na úspěch, dal Tovey rozkaz \"Victorious\" v doprovodu křižníků pod vedením viceadmirála Curteise plout napřed a zkrátit co nejdříve vzdálenost k \"Bismarcku\" na 100 mil.\n\nWake-Walker zatím kvůli mlhavému počasí udržoval s německými loděmi, které se často ztrácely v mlze i z obrazovek radaru, kontakt jen za cenu nejvyššího úsilí a sporadických přestřelek.\n\nAdmirál Lütjens na můstku Bismarcka v 18:20 rozhodl, že se \"Bismarck\" oddělí od \"Prinze Eugena\", který měl pokračovat v jižním kursu na původně plánované setkání s cisternovou lodí a \"Bismarck\" odbočí na jihovýchod vydá se směrem k St. Nazaire ve Francii. Tímto rozhodnutím chtěl admirál Lütjens také pravděpodobně svést britské lodi ze stopy a nechat je pronásledovat \"Prinze Eugena\". Britové však v mlze zpočátku vůbec nezaznamenali, že se německé lodi rozdělily a nadále sledovali pouze \"Bismarcka\" - \"Prinz Eugen\" nakonec po řadě peripetií doplul v pořádku do Brestu.\n\nZatím se lodě admirála Curteise s letadlovou lodí \"Victorious\" k pozici \"Bismarcka\" přibližovaly, ale v 10 hodin večer byl ještě ve vzdálenosti 120 mil od pozice německých lodí. Aby bombardéry stihly zaútočit ještě před setměním (západ slunce byl na daných souřadnicích 50 minut po půlnoci) a protože se zhoršovalo počasí, rozhodl se velitel \"Victorious\" kapitán Bovell uskutečnit útok již z této vzdálenosti. Pod velením komandéra Eugena Esmonda odstartovalo devět letounů typu Fairey Swordfish a dva typu Fairey Fulmar. Bohužel však piloti po přeletu Wake-Walkerových lodí omylem téměř zahájili útok na plavidlo americké pobřežní stráže USCGC \"Modoc\" o jehož přítomnosti nebylo Britům nic známo a jejich omyl na můstku \"Bismarcka\" zaznamenali. Německá loď tak byla varována a měla čas se na letecký útok připravit. Přes velké úsilí britských letců se nakonec podařilo zaznamenat pouze zásah torpédem doprostřed lodi, chromniklová ocel však vydržela a \"Bismarcku\" tak nebyla způsobena žádná patrná škoda. Při útoku však v důsledku exploze zemřel první člen posádky.\n\nBritské křižníky nadále \"Bismarcka\" sledovaly, až 25. 5. před čtvrtou hodinou ranní kontakt ztratily. V důsledku tohoto faktu a ubývajících pohonných hmot museli Britové své lodě přeskupit a znovu začít s hledáním. Křižníky \"Suffolk\" a \"Norfolk\" se rozdělily, aby mohly propátrat větší oblast, \"Prince of Wales\" byl odeslán ke svazu admirála Toveye, z něhož se již před delší dobou odpoutal kvůli nedostatku pohonných hmot bitevní křižník \"Repulse\". Bitevní loď \"Rodney\", původně plující z Clyde jako průvodce parníku \"Britannic\" na cestě do Bostonu se zatím kolem 6. hodiny ocitla ve výhodné pozici asi 350 mil před \"Bismarckem\", cca 100 mil od předpokládané trasy do St. Nazaire. Britové však stále ještě netušili, kde se \"Bismarck\" přesně nachází a \"Bismarck\" měl stále ještě reálnou šanci pronásledování uniknout.\n\nAdmirál Lütjens se však za této situace rozhodl odvysílat na námořní velitelství „Západ“ rozsáhlou depeši, ve které informoval o proběhlých akcích a o celkové situaci své lodi. Zřejmě neměl ani tušení o tom, že se britským lodím \"Bismarck\" ztratil a naopak se domníval, že Britové stále ještě jeho polohu znají. Protože se lodní deník \"Bismarcka\" nedochoval a většina posádky zahynula, není přesně jasné, co ho k tomuto dojmu vedlo - podle některých zdrojů zřejmě antény \"Bismarcka\" stále ještě zachycovaly záření z britských radarů, které ale nemělo již takovou intenzitu, aby se k britským lodím vrátilo a mohlo být zaznamenáno.\n\nKolem deváté hodiny pak na \"Bismarck\" dorazila depeše, že z německého odposlechu britské námořní komunikace plyne, že Britové pravděpodobně kontakt s \"Bismarckem\" ztratili. Z nepochopitelných důvodů se admirál Lütjens nepokusil této informace využít a dostat se vyšší rychlostí do dosahu letounů a ponorek z Brestu, které by mohly německé lodi významně pomoci. Zároveň by tím ještě více zkomplikoval situaci britských lodí ohledně nedostatku paliva.\n\nLütjensovo vysílání na Britských ostrovech zaznamenali a odvodili z něj přibližnou polohu německé lodi. Britové však ze zachyceného vysílání určili nejprve polohu \"Bismarcka\" nesprávně, zdálo se, že míří zpět do Severního moře. Proto dostal křižník \"Suffolk\" rozkaz plout směrem k Islandu, bitevní loď \"Prince of Wales\" se začala vracet směrem k Dánskému průlivu, 2. eskadra lehkých křižníků s letadlovou lodí \"Victorious\" měla pokrýt prostor mezi Islandem a Faerskými ostrovy a k Severnímu moři obrátila také bitevní loď \"King George V\". Pouze \"Rodney\" a \"Norfolk\" se všeobecného přesunu severním směrem nezúčastnili. \"Rodney\" díky své nízké rychlosti neměl šanci \"Bismarcka\" v případě severního kursu šanci dostihnout a kontradmirál Wake-Walker na křižníku \"Norfolk\", který se stále ještě domníval, že \"Bismarck\" směřuje do Biskajského zálivu, a tak aby neodporoval přímému rozkazu, zvolil kompromisní řešení a jeho loď plula spíše k Irsku než k Islandu, kam směřovala většina ostatních lodí.\n\nUvedený stav trval několik hodin. Admiralita však nadále analyzovala zachycené signály a stejně tak za spolupráce předních admiralitních stratégů, kapitánů C. S. Danielse a R. A. B. Edwarse také možné strategie úniku \"Bismarcka\". Dokonce ještě zaslala kapitánu \"Rodneye\", Dalrymple-Hamiltonovi příkaz nadále střežit přístupy k francouzským přístavům. Až v 15:30 obdržel sir John Tovey konečný výsledek jejich analýz - je možné, že \"Bismarck\" přece jen pluje do Francie. Jeho nejpravděpodobnější poloha měla být v okruhu padesáti mil od pozice . Na vlajkové lodi začali také přezkoumávat dříve určenou polohu a zjistilo se, že původní určení polohy bylo pravděpodobně chybné, na chybu ale nepřišel ani nikdo v admiralitě. Příčina chyby ležela v nekompatibilitě map, používaných radisty a lodními navigátory.\n\nAdmirál Tovey se dotázal na další postup admirality a když stále nedostal odpověď, rozhodl se v 18:10 na vlastní odpovědnost lodě obrátit k jihu. Teprve v 19:15 pak dostal oficiální potvrzení admirality o jižní poloze německé lodi. Britské lodi tak téměř 7 hodin pluly nesprávným směrem. Díky této skutečnosti se stal nedostatek paliva neúnosný na dalších britských lodích - křižník \"Suffolk\" se musel obrátit pro palivo k Islandu, stejně tak i 2. křižníková eskadra a s ní i letadlová loď \"Victorious\". Své torpédoborce musel odeslat k doplnění pohonných hmot i kapitán Darlymple-Hamilton na \"Rodney\".\n\nProtože se britské lodi blížily do oblasti zvýšeného výskytu německých ponorek, začínal na britské velitele doléhat citelně nedostatek torpédoborců. Z toho důvodu admiralita dala rozkaz torpédoborci HMS \"Jupiter\", plujícímu v Irském moři, aby se k hlavním silám připojil. Uvolnila dále 5 torpédoborců 4. torpédoborcové flotily pod velením kapitána Philippa Viana sestájící z torpédoborců HMS \"Cossack\", HMS \"Maori\", HMS \"Zulu\", HMS \"Sikh\" a polského \"Piorunu\" z doprovodu konvoje \"WS 8B\" plujícího z Británie na Blízký východ, které tak ve 02:00 dne 26. 5. odpluly směrem do zhruba 300 mil vzdálené oblasti pravděpodobného výskytu německé lodi.\n\nMezitím se admirál Sommerville, velitel Svazu H s letadlovou lodí \"Ark Royal\" také snažil přispět k nalezení \"Bismarcka\". Lijáky, rozbouřené moře a nízko se táhnoucí hradba mraků znemožnily start letadel po celý den 25. 5. a tak z paluby \"Ark Royal\" vzlétlo 10 průzkumných letounů až 26. 5. kolem 9:00 ráno.\n\nPo dvou hodinách čekání co průzkumné letouny naleznou, náhle britští radisté obdrželi hlášení oznamující neznámou bitevní loď na souřadnicích . Po provedení výpočtů ohledně aktuálních poloh britských lodí se zdálo, že se o žádnou z nich nejedná. Zároveň nebylo na britských lodích jasné, o hlášení jakého letounu se jedná - šlo o hlášení letounu Catalina Mk.I (WQ-Z, W8406) od 209. squadrony RAF vyslaného Pobřežním leteckým velitelstvím ze severoirské základny poblíž Lough Erne. Tento letoun byl po však po následném přiblížení k německé lodi zasažen protiletadlovou palbou a v důsledku poškození vysílačky nemohl své hlášení upřesnit.\n\nO půl hodiny později polohu potvrdil jeden z průzkumných letounů \"Ark Royal\", oznámil však, že se jedná o křižník a proto vznikly obavy, zdali se nejedná o \"Prinz Eugen\" - obě lodi měly velmi podobnou konstrukci i umístění a počet dělových věží, což vedlo k osudné chybě admirála Hollanda v průběhu vedení bitvy v Dánském průlivu. \"Ark Royal\" proto vyslal dvě další letadla s cílem nejasně identifikovanou loď nespustit z dohledu a zároveň se vracela na palubu dříve vyslaná letadla, ale ani přímý rozhovor s letci po přistání nepřinesl vyjasnění situace.\n\nProtože se \"Bismarck\", za který na britských lodích přece jen nejasně identifikovanou loď pokládali, nacházel zhruba 50 mil před hlavními silami Home Fleet ve směru na Brest, vypočetli Britové, že je třeba do setmění snížit jeho rychlost na nejvýše 15 uzlů, aby se za rozednění britské lodi neocitly v doletu německých letadel, startujících z letišť na francouzském pobřeží. Jediné jak bylo možno přimět \"Bismarcka\" ke zpomalení byl torpédový útok.\n\nNejvětší šanci měly letouny z \"Ark Royal\" a ty vzlétly z jeho paluby za velmi obtížných podmínek v silném vlnobití kolem 14:30. Ještě dříve, kolem 13:30 však admirál Somerville dal rozkaz křižníku \"Sheffield\" aby po německé lodi pátral nezávisle na průzkumných letounech. Tato zpráva dorazila na \"Ark Royal\" kolem 14:00, její rozšifrovávání se však zdrželo a zpráva tak dorazila na můstek až po vzletu bombardérů - kolem 16:00 - takže letci nebyli o možné vlastní lodi poblíž cílové oblasti informováni. V tu dobu již měl útok na \"Bismarcka\" začít, proto z paluby \"Ark Royal\" odešlo varování v otevřené řeči: „Pozor na \"Sheffield\"“. Bylo však již pozdě. Přestože \"Sheffield\" sloužil letcům z \"Ark Royal\" často jako cvičný cíl, i tak ho letci zaměnili za německou bitevní loď a provedli na něj nálet. \"Sheffield\" se všem torpédům vyhnul a při té příležitosti se projevily technické chyby nově instalovaných magnetických detonátorů torpéd - řada z nich explodovala už při dopadu na hladinu. Po návratu bombardérů na loď započalo ihned znovuvyzbrojování letadel, při kterém byly také magnetické zápalníky vyměňovány za kontaktní.\n\nKrátce před 18 hodinou obnovil \"Sheffield\" vizuální kontakt s německou bitevní lodí a v 19:19 z paluby \"Ark Royal\" odstartovala další útočná vlna 15 torpédových bombardérů (všech, které byly k dispozici). Tento útok se britským letcům zdařil a byly při něm zaznamenány dva zásahy - podle německých údajů ve 21:05 jeden do středu lodi a druhý ve 21:15 na zádi lodi. Poté \"Bismarck\" přestal být ovladatelný, po zásahu opsal dva velké kruhy a pokračoval dále směrem na SSZ. Tato změna kurzu byla na \"Sheffieldu\" i na sledujících letadlech zaznamenána, nicméně nebyla uspokojivě vysvětlena - první hlášení letců vracejících se na \"Ark Royal\" mluvila o tom, že se žádný zásah nepodařil a teprve o půlnoci byla na Toveyovu vlajkovou loď doručena zpráva o úspěchu náletu. Toveyova skupina byla v té době již posílena o bitevní loď \"Rodney\", která se ke svazu připojila kolem 16:00.\n\nZatímco probíhaly nálety, kapitán Vian se svými torpédoborci se iniciativně - pravděpodobně bez přímých rozkazů (!) - přiblížil nejvyšší možnou rychlostí do oblasti v níž se Bismarck nacházel. Dorazil do prostoru zhruba v době, kdy končil druhý nálet letadel z \"Ark Royal\" a dostal rozkaz sledovat německou loď celou noc tak, aby příštího dne ráno mohlo dojít k bitvě s hlavními silami Toveyova svazu. Přímo zpozorován byl \"Bismarck\" na polském torpédoborci \"Piorun\" ve 22:37, \"Bismarck\" poté zahájil na torpédoborce palbu, která žádný torpédoborec nezasáhla a 4 torpédoborce se rozmístily do čtverce kolem německé lodi, loď velícího důstojníka kapitána Viana \"Cossack\" následovala Bismarcka za jeho zádí.\n\nVian nařídil před půlnoci v téměř úplné tmě koordinovaný útok na německou loď, který se však nezdařil. \"Bismarck\" zahnal torpédoborce na útěk. Vian povolil jednotlivým lodím své skupiny útoky na vlastní pěst a tak torpédoborce prováděly samostatné nájezdy až do třetí hodiny ranní. Britským námořníkům se zdálo, že zaznamenali několik zásahů, ale \"Bismarck\" ani nezpomalil, zřejmě šlo o záměny explozí torpéd s explozemi granátů a zajatí němečtí námořníci také shodně vypověděli, že v průběhu noci k torpédovému zásahu nedošlo. V 5 hodin dostal \"Piorun\" (jediná loď, která ještě na \"Bismarcka\" v noci nezaútočila) rozkaz k návratu pro ztenčující se množství pohonných hmot, kolem šesté hodiny ranní zaútočil posledními torpédy torpédoborec \"Maori\" avšak torpéda cíl netrefila. Poté se zbývající torpédoborce opět rozmístily do čtvercové formace kolem \"Bismarcka\" a pokračovaly v jeho sledování.\n\nProtože bylo jasné, že osud lodi bude brzy zpečetěn, kolem šesté hodiny ranní učinil německý velitel pokus o vypuštění hydroplánu Arado Ar 196 s úkolem odletět na pevninu s lodním deníkem vlajkové lodi. Kvůli poškození katapultu však letadla nemohla vzlétnout a žádost Lütjense německému velitelství o vyslání ponorky pro převzetí lodního deníku také nepřineslo žádný efekt - kordón ponorek, které Němci vyslali lodi na pomoc pravděpodobně příliš pozdě byl ještě příliš vzdálen.\n\nZatím se britské lodi přibližovaly. Jako první z větších lodí navázal vizuální kontakt s \"Bismarckem\" kolem 8 hodiny křižník \"Norfolk\", který brzy spatřil i hlavní síly Home Fleet a informoval nadále Toveye o poloze německé vlajkové lodi. \"Rodney\" a \"King George V\" měly \"Bismarcka\" na dohled v 8:43 a o 4 minuty později začala střílet děla \"Rodney\" a poté i \"King George V\". V 8:57 byl \"Bismarck\" poprvé zasažen pravděpodobně 406mm granátem z \"Rodney\". Bismarck se snažil mířit palbou na nejstarší Rodney,protože doufal,že ho dřív vyřadí z boje. Mezitím se Tovey s \"King George V\" přiblížil na kratší vzdálenost a německá loď pak byla vystavena bočním salvám obou těžkých britských lodí. Britové zaznamenali další zásahy Bismarcka těžkými granáty v 9:01 a 9:07. V tu dobu se ze SV směru k \"Bismarcku\" přiblížil i křižník \"Norfolk\" a palba \"Bismarcka\" začala ztrácet na přesnosti - jeden z granátů vyřadil centrální stanoviště řízení palby, další salva zasáhla admirálský můstek a zabila velícího admirála Lütjense a celý jeho štáb.\n\nV 9:15 minut se připojila děla dalšího britského těžkého křižníku HMS \"Dorsetshire\" jehož velitel B. C. S. Martin po hlášení Cataliny bez rozkazu (!) opustil konvoj, který provázel z Freetownu do Anglie a spěchal se připojit k závěrečné bitvě.\n\nKolem 9:30 odstartovala z \"Ark Royal\" další skupina letadel s cílem pomoci německou loď dorazit, ale letadla byla na britských lodích zaměněna za německá, přivítána protiletadlovou palbou britských lodí a proto se raději vrátila zpět bez pokusu o útok.\n\nNa \"King George V\" se po půldruhé hodině boje objevily podobné problémy jako nedávno na \"Prince of Wales\" a její děla se na čas odmlčela. Na \"Bismarck\" dopadlo tou dobou již velké množství granátů všech ráží a kolem 10 hodiny přestala střílet poslední dělová věž jeho hlavní výzbroje. Loď nicméně stále nejevila tendenci k potopení a proto dal Tovey příkaz potopit loď torpédy. Na \"Bismarcka\" je vystřelily \"Rodney\" i \"Norfolk\", ale ani jedna loď nezaznamenala úspěch. Tovey již nemínil dále riskovat napadení lodí svazu německou ponorkou a dal v 10:15 rozkaz k odplutí.\n\nV přítomnosti \"Bismarcka\" zůstal pouze \"Dorsetshire\" s torpédoborcem \"Maori\". V 10:20 vyslal \"Dorsetshire\" na \"Bismarck\" 2 torpéda do pravého boku a poté ještě 3 torpéda do levého boku. Z těchto 5 torpéd 3 cíl zasáhla. Některé zdroje uvádějí, že po hodinu a půl trvající bitvě byl \"Bismarck\" natolik poškozen, že byl vydán rozkaz k otevření dnových ventilů a odpálení náloží, aby loď nepadla do rukou Spojenců.\n\nTeprve po torpédových útocích \"Dorsetshire\" dal kapitán Lindenmann rozkaz k opuštění lodi.\n\nV 10:45 se \"Bismarck\" na pozici převrátil a potopil.\n\nTěžký křižník \"Dorsetshire\" a torpédoborec \"Maori\" vzaly na palubu 110 námořníků a lodního kocoura Oscara. Poté se Britové stáhli kvůli obavám z možného ponorkového útoku. Ve vodě zůstalo asi pět set trosečníků. O několik hodin později nalezla ponorka \"U 74\", které velel \"Kapitänleutnant\" Kentrat, tři přeživší muže na voru. Dne 29. května zachránila meteorologická loď \"Sachsenwald\" další dva členy posádky \"Bismarcku\". Z 2092 mužů na palubě tedy přežilo pouhých 115.\n\nPřes obavy Britů z ponorek na cestě lodí zpět na základny k ponorkovému útoku nedošlo. Objevily se však dálkové bombardéry, které potopily torpédoborec HMS \"Mashona\", který kvůli potížím s palivem musel plout sníženou rychlostí.\n\nV červnu 1989 byl vrak \"Bismarcku\" nalezen oceánografem Robertem Ballardem v hloubce 4800 metrů. Pořízené fotografie ukazují, že trup lodi téměř nebyl poškozen.\n\nRovněž expedice Jamese Camerona naznačuje, že příčinou potopení lodi mohlo být spíše odpálení náloží a otevření ventilů než zásah torpédy. V celém trupu byly napočítány pouze čtyři průstřely. Této verzi ovšem naprosto neodpovídá svědectví přeživších členů posádky. Stejně tak tomu neodpovídají lodní deníky britských lodí, popisující klesající schopnost lodi vést palbu, požáry a viditelná poškození na palubě.\n\nV roce 1960 byl ve Velké Británii natočen film Potopení lodi Bismarck, jehož scénář byl napsán podle knihy C. S. Forestera Last \"Nine Days of the Bismarck\" (Devět posledních dní Bismarcka).\n\nTento film sice řadu událostí honu na německou loď velmi zjednodušuje, na svoji dobu byl ale velmi věrným ztvárněním námořních bojů.\n\nV dubnu 2019 vydala švédská power metalová skupina Sabaton píseň s názvem Bismarck, která vypráví právě o této lodi a jaký měla význam během 2. světové války.\n\n\n\n\n"}
{"id": "43649", "url": "https://cs.wikipedia.org/wiki?curid=43649", "title": "Kéres", "text": "Kéres\n\nV řecké mytologii jsou Kéry (řecky Kéres, sing: Kér) bohyně násilné smrti. Původně byla jen jedna taková bohyně – dcera bohyně temné noci Nykty. Protože je však hodně druhů násilné smrti, počet těchto bohyň se neustále zvyšoval. Každému člověku je již při narození přisouzena některá z Kér. \nKéry mají ze všeho nejraději bitvy a válečné vraždění. Obcházejí bojiště v krvavém rouchu a černýma rukama se zmocňují těl padlých a raněných, pijí jejich horkou krev a rvou duši z jejich těl.\n\nKéry jsou symbolem všeho špatného - nemoci, nenávisti, vraždy, smrti. \n\n"}
{"id": "43655", "url": "https://cs.wikipedia.org/wiki?curid=43655", "title": "Bell X-1", "text": "Bell X-1\n\nBell X-1 bylo první letadlo, které překonalo rychlost zvuku vlastní silou ve vodorovném letu. Během tohoto letu letoun dosáhl nejvyšší rychlosti odpovídající Machovu číslu 1,06 (1298,55 km/h).\nTímto letounem také začala typová řada X, určená čistě k experimentálním účelům, která byla zpočátku utajována. Letoun X-1 byl poháněn raketovým motorem a let zahajoval vypuštěním ze speciálně upraveného bombardéru B-29. Po spotřebování paliva letoun klouzavým letem přistál na letišti, byl však schopen také klasického vzletu z letiště.\n\nPrvním nadzvukovým pilotem se stal Charles „Chuck“ Yeager, který s tímto letounem dne 14. října 1947 překonal rychlost zvuku.\n\n5. ledna 1949 Yeager provedl ověření stoupavosti letounu X-1 klasickým vzletem z dráhy a dosažením výšky 7000 m za 90 sekund.\n\nVše začalo v roce 1946, kdy dva pokusné letouny XS-1 (později přejmenované na X-1) prováděly experimentální lety na vojenské letecké základně Muroc (v současné době Edwards AFB) v Kalifornii pro získání letových dat pro překonání nadzvukové rychlosti. Tyto rané pokusy vyvrcholily prvním řízeným letem rychlejším než 1,0 M, tedy rychlejším než zvuk.\n\nXS-1 byl první vysokorychlostní letoun, postavený výhradně pro letecký výzkum. Typ nebyl nikdy určen k výrobě. XS-1 byl z velké části navržen v souladu s údaji poskytnutými úřadem NACA (dnes NASA), financován vojenským letectvem a sestaven firmou Bell. XS-1 číslo 2 (sériové číslo 46-063) byl testován úřadem NACA, aby poskytl konstrukční údaje pro další produkci letounů o vysokém výkonu.\n\nTvar trupu XS-1 byl převzat ze střely půlpalcového kulometu Browning, jejíž nadzvuková rychlost byla dobře známa. Trup byl opatřen přímým křídlem o malé ploše a velmi tenkém profilu a ocasem převzatým z britského nadzvukového letounu Miles M.52. Raketový motor, jehož tah se měnil postupným spouštěním čtyř spalovacích komor, ve kterých se spaloval etylalkohol a kapalný kyslík, dodávaný turbočerpadly.\nVýzkumné metody použité v programu X-1 se staly vzorem pro všechny následující projekty X. Metody a personál NACA, při projektu X-1, také pomohly položit základ americkému vesmírnému programu v 60. letech. Projekt X-1 stanovil a upevnil poválečnou spolupráci mezi potřebami americké armády, průmyslu a výzkumných zařízení. Letové údaje získané úřadem NACA během testů X-1 následně poskytly základ pro leteckou převahu USA v druhé polovině 20. století.\n\nJako výsledek prvního nadzvukového letu X-1, Národní letecká asociace v roce 1948 hlasovala pro udělení Collier Trophy pro tři hlavní účastníky programu. Prezident Truman v Bílém domě ocenil Larryho Bella za firmu Bell, kapitána Yeagera za pilotování a Johna Stacka za NACA.\n\n\n\n\n"}
{"id": "43684", "url": "https://cs.wikipedia.org/wiki?curid=43684", "title": "PSG Berani Zlín", "text": "PSG Berani Zlín\n\nPSG Berani Zlín je český klub ledního hokeje, který sídlí ve Zlíně ve stejnojmenném kraji. Založen byl dělníky Baťových továren v roce 1929 pod názvem SK Baťa Zlín. Současný název je už 18. názvem klubu v jeho historii. Od sezóny 1993/94 působí v Extralize, české nejvyšší soutěži ledního hokeje. Klubové barvy jsou žlutá a modrá.\n\nVítězství v extralize dosáhl Zlín v sezoně 2003/04 a 2013/14. Při prvním triumfu byl po základní části sice druhý, ale v play off se probojoval až do finále, kde porazil Slavii v poměru 4:1 na zápasy. Další úspěchy klubu přišly v ročnících extraligy 2004/05 a 2012/13. V obou zmíněných sezonách dokázali zlínští vyhrát základní část a nakonec dokráčet ke stříbrným medailím. V ročníku 2013/14 dokázal Zlín ve finále porazit tým HC Kometa Brno a po deseti letech tak oslavil svůj druhý extraligový titul. V samostatné české soutěži si tak Zlín připsal dva tituly (2003/04 a 2013/14) a čtyřikrát se stal vicemistrem české hokejové extraligy.\n\nNejlepšího umístění v československé lize dosáhl tehdejší Gottwaldov v sezoně 1984/85, kdy skončil na třetím místě. Zlínský klub byl také vítězem hokejového turnaje Rona Cup v letech 2005, 2011 a 2015.\n\nDomácí zápasy odehrává hokejový klub PSG Berani Zlín na Zimním stadionu Luďka Čajky.\n\n\n\nGottwaldovský tým se v období sedmdesátých let pohybuje na pomezí I.ligy a II.ligy. V důsledku změny koncepce hokejových soutěží v ČSSR se II.liga nyní nehraje ve dvou oddělených skupinách, ale v jediné, republikové a dva nejlepší týmy se utkávají o postup do I.ligy. Mezi klíčové hráče v tomto období patří Horst Valášek, Ladislav Maršík a Jiří Králík.\n\n\nV tomto období Gottwaldov hraje již stabilně nejvyšší soutěž. Oporou týmu je i několik reprezentačních hráčů - Jiří Králík, Antonín Stavjaňa, Luděk Čajka, Tomáš Kapusta, Zdeněk Venera a Rostislav Vlach.\n\n\n\n\nZdroj: \n\n\nZdroj: \n\n\n\nZdroj: \n\n\n      klub se účastní sezony 2014/15.\n\nZdroj: \n\n\n\n"}
{"id": "43685", "url": "https://cs.wikipedia.org/wiki?curid=43685", "title": "Martin Havlát", "text": "Martin Havlát\n\nMartin Havlát (* 19. dubna 1981 Mladá Boleslav) je bývalý český hokejový útočník. Získal zlatou medaili na Mistrovství světa hokejistů do dvaceti let ve Švédsku v roce 2000 a tento úspěch si téhož roku zopakoval na Mistrovství světa v Petrohradě. V roce 2004 vybojoval s reprezentací 3. místo ve Světovém poháru. V letech 2000–2015 působil v NHL, naposledy v klubu St. Louis Blues.\n\nK hokeji jej přivedl v 5 letech otec, který jej dříve také hrál. Trénoval v Brně, kde od 14 let hrál v dorostu klubu HC Ytong Brno. Dvě sezóny 1998–2000 odehrál za HC Oceláři Třinec. Do NHL byl draftován již v první kole Draftu 1999 (celkově 26.) týmem Ottawa Senators. S průměrem jednoho bodu na zápas ve své premiérové sezóně 2000/2001 byl nominován na zisk Calder Memorial Trophy pro nejlepšího nováčka a umístil se v All Star týmu nováčků NHL. V roce 2000 vyhrál s českými reprezentačními týmy jak Mistrovství světa hráčů do 20 let, tak i Mistrovství světa v Petrohradě a stal se jediným českým hráčem, který získal oba tituly v jednom roce a nejmladším českým hokejovým mistrem světa. V témže roce byl také členem českého výběru na ZOH v Salt Lake City. V roce 2004 vybojoval s reprezentací 3. místo ve Světovém poháru, byl v týmu nejproduktivnějším hráčem. V sezónách 2003–2005 hrál za pražskou Spartu, Znojmo a Dynamo Moskva. Pak se vrátil do týmu Ottawa Senators, ale kvůli trestu a zranění odehrál jen 18 zápasů. Dne 9. července 2006 byl vyměněn do týmu Chicago Blackhawks a před sezónou 2009/2010 podepsal smlouvu jako volný hráč s Minnesotou Wild. Před sezónou 2011/2012 byl za Danyho Heatleyho vyměněn do San Jose Sharks, kde působil do roku 2014. Ročník 2014/2015 odehrál v New Jersey Devils. Na podzim 2015 odehrál za St. Louis Blues dva zápasy, kvůli přetrvávajícím zdravotním problémům od smlouvy odstoupil. Následně se připravoval doma na Floridě a také s brněnskou Kometou, za celý rok 2016 ale do žádného zápasu nenastoupil. Počátkem roku 2017 měl začít nastupovat za Kometu, ovšem nedlouho předtím se u něj objevily opětovné problémy s třísly. Kvůli vleklým zdravotním potížím proto na začátku února 2017 oficiálně oznámil ukončení aktivní hráčské kariéry. V srpnu 2017 uspořádal v Brně rozlučkový zápas.\n\n\n\n"}
{"id": "43686", "url": "https://cs.wikipedia.org/wiki?curid=43686", "title": "Albert Kesselring", "text": "Albert Kesselring\n\nGeneralfeldmarschall Albert Konrad Kesselring (30. listopadu 1885 – 16. července 1960) byl vysoký německý důstojník \"Luftwaffe\" a \"Heereswaffe\", který se ve druhé světové válce proslavil při bojích o Středomoří. Často byl označován přezdívkou \"Usměvavý Albert\". Za jeho vrcholný výkon je považována obrana Apeninského poloostrova (1943–1945) a zejména způsob, jakým se vypořádal se spojeneckým vyloděním u Anzia.\n\nPo skončení války byl shledán vinným z válečných zločinů a odsouzen k smrti. Rozsudek byl posléze zmírněn na doživotí a i na nátlak veřejného mínění byl nakonec Kesselring roku 1952 propuštěn ze zdravotních důvodů. Jako jeden z mála německých polních maršálů vydal paměti.\n\n\n\n"}
{"id": "43688", "url": "https://cs.wikipedia.org/wiki?curid=43688", "title": "Hnízdní parazitismus", "text": "Hnízdní parazitismus\n\nHnízdní parazitismus je termín popisující rozmnožovací strategii některých ptáků, ryb a hmyzu, která spočívá v kladení vajec do cizích hnízd a přenechání péče o mláďata jeho majitelům. Toto chování je v různé míře známo asi u 1 % ptačích druhů.\n\nHnízdní parazitismus se dělí do několika kategorií \n\nspočívá v příležitostném nakladení vajec do hnízda vlastního nebo příbuzného druhu a je pozorován u řady druhů, např. u špačka obecného, sýkořice vousaté, vlaštovky obecné, některých kachen etc.)\n\nspočívá v systematickém kladení vajec do hnízd jiného druhu nebo druhů (druh sám o vejce nikdy nepečuje). Tato strategie je běžná u kukaček (takto parazituje téměř polovina ze 130 známých druhů) a dalších druhů (medozvěstky čeledi \"indicatoridae\", snovač kukaččí, vdovky rodu \"vidua\", kachna kukaččí, peřovec kukaččí, zlatěnky rodu \"chrysis\" a další).\n\nV některých případech je pravý hnízdní parazitismus rozšířen o schopnost mláděte zabít všechna mláďata náhradních rodičů (kukačka obecná, medozvěstky čeledi \"Indicatoridae\"), v jiných pak se parazitující druh spokojí s tím, že jeho mláďata jsou k nerozeznání podobná mláďatům hostitele (vdovky rodu \"Vidua\"). Často jsou ale nějak zvýhodněna, třeba tím, že se klubou dříve a mají tím pádem šanci dříve zesílit a tudíž získat více potravy, nebo mají výrazněji zbarvený vnitřek zobáku a nápadnější hlas, což má týž účinek (některé kukačky). Vyskytují se i další modifikace – časté je značné přizpůsobení velikosti a zbarvení vajec (kvůli jejich nenápadnosti a často i dimenzím hnízda) a větší ovládání procesu kladení vajec (nutné k jeho správnému načasování). U některých druhů existují populace (resp. poddruhy) s rozdílnou specializací a tudíž i odlišnostmi v příslušných adaptacích (kukačka obecná).\n\ntéž intraspecifický - častý v případě příležitostného hnízdního parazitismu.\n\ntéž interspecifický - méně častý u příležitostného a výlučný u pravého hnízdního parazitismu).\n\nNěkteré druhy, které jsou častou obětí hnízdního parazitismu, si vyvinuly různé strategie, jak se mu bránit. Některé mají např. určitou schopnost rozpoznat přidané vejce a vyhodí ho z hnízda. Další se brání tak, že pokud se vrátí ke snůšce, kterou nechaly bez dozoru, a zaregistrují parazitický druh, snůšku jednoduše opustí. Příkladem je modropláštník nádherný, jenž nevylíhlá mláďata v době inkubace učí specifické melodii, kterou parazitické druhy nejsou schopny reprodukovat.\n\n"}
{"id": "43693", "url": "https://cs.wikipedia.org/wiki?curid=43693", "title": "Život", "text": "Život\n\nŽivot znamená v běžné řeči období od narození člověka nebo živočicha do jeho smrti. Někdy se za jeho počátek pokládá už oplodnění vajíčka (početí).\n\nKromě toho může život označovat také souborný celek, tvořený všemi živými organismy v celé historii Země a charakterizovaný zejména evolucí. Ta část planety Země, kde se živé organismy vyskytují, se nazývá biosféra.\n\nVědeckému zkoumání života se věnuje biologie, která život chápe jako soubor signálních a sebeudržovacích procesů v těle určitého organismu, které zajišťují například látkovou výměnu, dráždivost nebo reprodukci.\n\nV přeneseném slova smyslu může být slovem život označováno cokoliv, co žije, co je živé. Z ekologického pohledu se jedná o živou přírodu, ve společenském slova smyslu pak jakákoliv struktura, která vyvíjí nějakou činnost (společenský život).\n\nPodle prof. Rosypala jsou živé organismy tvořeny buňkami, a to jako jednobuněčné a mnohobuněčné. S jistými výhradami sem patří také nebuněčné organismy, například viry. Nejdůležitější společné vlastnosti živých organismů jsou:\n\n„Obecně je tedy lze charakterizovat jako strukturálně vysoce složité, hierarchicky uspořádané, termodynamicky otevřené a autoregulující se nukleoproteinové soustavy, jejichž podstatnými vlastnostmi jsou metabolismus, autoreprodukce a schopnost vyvíjet se.“\n\nVznik života je v současnosti ne zcela vyjasněná událost, během které se z neživé hmoty stala hmota živá, jež se začala rozmnožovat, přeměňovat svoje okolí a vyvíjela se. Teorie předpokládájící, že vývoj života probíhal postupně hromaděním nahodilých změn a jejich selekcí (tj evolucí) se nazývá evoluční teorie.\n\nV současné době je znám život pouze na Zemi. Nedá se však vyloučit výskyt života i v jiných místech vesmíru. Z pohledu dnešní vědy je pro definování tvora jako živého třeba, aby splňoval tyto podmínky: schopnost samostatně se rozmnožovat, schopnost pohybu, růstu a příjmu energie. Ovšem tyto podmínky občas nemusí být splněny vždy všechny. Opakem živého je pak neživý neboli abiotický.\n\nMezi vědci nepanuje shoda, zda je možné za život považovat některé nebuněčné organismy, například viry. Někteří vědci se spíše přiklánějí k názoru, že se jedná o jakési neživé fragmenty DNA někdejších organismů. Jednotlivé podmínky pro definování živého tvora jsou problematické, protože každá z nich může být splněna jak živým tvorem, tak neživým objektem (např. krystaly rostou). Pro každou také platí, že ji nějaký živý tvor nemusí splňovat.\n\nPojem život by snad bylo možno lépe vymezit na základě porovnání objektu, který považujeme za živý s objektem, který za živý nepovažujeme a zároveň se od prvního neliší ničím jiným než tím, že není živý. Lze tedy porovnat například živou buňku a buňku, která právě ztratila život. Hmota buňky se ani neztratila, ani nepřibyla, ale od okamžiku ztráty života se mění její struktura ve shodě s druhou hlavní větou termodynamickou. Nastal tedy jiný směr chemických reakcí, který se od směru reakcí živé buňky liší tím, že není řízený. Řízení procesů tak, aby byla jednak udržena integrita a funkčnost objektu navzdor nahodilým destruktivním procesům zvenku, a případně vykonávání nějaké další funkce (například rozmnožování) je tudíž (řízení procesů) hlavní nutnou podmínkou.\n\nNelze však stále rozhodnout, zda postačující. Pak by totiž bylo nutno atribut života přiznat i jakémukoli technickému zařízení, které tuto podmínku splní. Kdyby se však podařilo laboratorně z neživých látek vytvořit objekt nerozlišitelný od živé buňky, bylo by vhodné mu atribut života také přiznat. Jinak by k nutným podmínkám přibyla i podmínka původu, která není v praxi testovatelná.\n\nMimozemský život je označení pro souhrn živých organismů, které vznikly a existují mimo planetu Zemi (tyto organismy jsou též nazývány mimozemské biologické entity). V současnosti se jedná o hypotetický termín, jelikož ve vesmíru není život znám nikde jinde, než právě na Zemi.\n\n\n\n"}
{"id": "43694", "url": "https://cs.wikipedia.org/wiki?curid=43694", "title": "Georges Bizet", "text": "Georges Bizet\n\nGeorges Bizet (25. října 1838 Paříž – 3. června 1875 Bougival) byl francouzský hudební skladatel období romantismu. Za svého nepříliš dlouhého života nesklidil mnoho úspěchů. V současnosti je znám především svým operním dílem. Jeho \"Carmen\" se stala jednou z nejznámějších a nejhranějších oper vůbec.\n\nJeho otec byl učitel zpěvu a již od dětství ho vedl k hudbě. V deseti letech (1848) byl Georges Bizet přijat na hudební konzervatoř v Paříži, kde studoval kompozici. Během deseti let studií získal řadu ocenění a vyznamenání. V roce 1857 uspěl na soutěži vypsané J. Offenbachem a obdržel ocenění za operetu \"Doktor Miracle\". V tomtéž roce mu byla udělena Římská cena, která mu umožnila strávit dva roky v Itálii. V této době napsal operu \"Don Procopio\", která byla objevena až po třiceti letech. Z téže doby pochází i dvě symfonie a koncertní předehra.\n\nPo návratu z Itálie žil v Paříži a živil se jako operní skladatel a příležitostně jako autor scénické hudby. Přechodně také vyučoval. V roce 1869 se oženil s dcerou svého bývalého učitele.\n\nTři měsíce po uvedení Carmen, 3. června roku 1875, Georges Bizet ve věku necelých 37 let umírá. Jeho smrt je často spojována s nezdarem díla, na kterém si velmi zakládal a v jehož úspěch věřil. Je pochován na pařížském hřbitově Père-Lachaise.\n\nZa svůj život napsal více než dvacet oper, do dnešní doby se jich však na repertoáru udrželo pouze několik (\"Lovci perel\", \"Kráska z Perthu\", \"Džamilé\" a především \"Carmen\").\n\n"}
{"id": "43696", "url": "https://cs.wikipedia.org/wiki?curid=43696", "title": "In vitro", "text": "In vitro\n\nIn vitro je odborný termín, používaný v medicíně, biologii a dalších příbuzných oborech pracujících s organizmy a jejich částmi v umělých podmínkách laboratoře, který se z latiny překládá jako „ve skle“. V přeneseném slova smyslu to pak znamená ve zkumavce, Erlenmeyerově baňce, Petriho miskách a dalším laboratorním skle, kde lze něco pěstovat či kultivovat. Od dob, kdy jsou k dispozici i plastové zkumavky, může tento pojem původně vytyčený pro materiál skla, zahrnovat i např. plastové zkumavky a jiné předměty pro uchování či kultivaci nacházející se v laboratoři. Kultivace ve tkáni, nebo v pletivech či hostitelském organizmu se nazývá \"in vivo\". Opakem výrazu \"in vitro\" je \"ex vitro\". V odborné literatuře je zvykem psát tento termín kurzívou tak, aby došlo k odlišení a zvýraznění v textu. Setkáváme se s tím nejenom v české, ale i v anglické literatuře. V in-vitro kultuře mohou býti i masožravé rostliny a mnoho jiných rostlin.\n\nPři přenesení z podmínek in vitro do ex vitro se rostliny musí potýkat se značným stresem.\n\nVyskytuje se i fráze „oplodnění \"in vitro\"“ či cizím slovem „\"in vitro\" fertilizace“, což je metoda umělého oplodnění.\n\n\n"}
{"id": "43697", "url": "https://cs.wikipedia.org/wiki?curid=43697", "title": "In vivo", "text": "In vivo\n\nIn vivo je latinský termín (\"in\" v, \"vivus\" živý) užívaný v biologii a medicíně. Znamená doslovně „v živém“, míněno:\n\nOznačení \"in vivo\" je antonymem k \"in vitro\" (pozorování v umělých, např. laboratorních podmínkách). \n\nJak v české, tak světové odborné literatuře včetně anglické je zvykem psát termín \"in vivo\" kurzívou.\n\n"}
{"id": "43699", "url": "https://cs.wikipedia.org/wiki?curid=43699", "title": "Tomáš Poláček", "text": "Tomáš Poláček\n\nTomáš Poláček (* 29. srpna 1980, Praha) je profesionální český fotbalista, záložník, působící v klubu TJ Jíkev.\n\nVe čtrnácti letech začal hrát za pražskou Slavii, kde se mu však příliš nedařilo. V roce 2000 přestoupil z \"B-týmu\" Slavie do Mostu. Zde patřil k hlavním oporám týmů a na podzim 2005 postoupili do první ligy. 1. září 2005 jej překvapivě koupila Sparta. V jejím dresu odehrál celkem 22 ligových utkání, v nichž vstřelil 4 góly. V červenci 2006 přestoupil do Mladé Boleslavi, kde mu v létě 2010 vypršela smlouva a stal se volným hráčem.\n\n"}
{"id": "43700", "url": "https://cs.wikipedia.org/wiki?curid=43700", "title": "Jean Sibelius", "text": "Jean Sibelius\n\nJohan Julius Christian „Jean“ Sibelius (8. prosince 1865 Hämeenlinna – 20. září 1957 Järvenpää) byl finský hudební skladatel.\n\nSibelius, syn vesnického lékaře, byl pokřtěn jako Johan Julius Christian a později přijal francouzsky znějící jméno Jean. Žádné z těchto jmen není finské a jeho rodina ve skutečnosti hovořila švédsky a teprve v dospělosti se Sibelius naučil mluvit plynně finsky. Sibelius byl vychováván svou matkou a babičkou, jelikož jeho otec zemřel, když byly Jeanovi pouhé dva roky. V devíti letech se naučil hrát na klavír a o pět let později (1881) začal s vážným studiem hry na housle. V deseti letech se také pokusil o komponování skladbou \"Vodní kapky\" a v téže době začal hrát se svou sestrou (hráčka na klavír), a s bratrem (hráč na violoncello) tria, která rovněž skládal.\n\nAčkoli byl jako chlapec snílek, byl velice inteligentní a rodina mu předurčila dráhu právníka. Práva Sibelius studoval na univerzitě v Helsinkách pouhý rok (1885), ale zároveň navštěvoval hodiny hry na housle a hudební teorie na tamní konzervatoři. Brzy se však ukázalo, že Sibeliova touha stát se hudebníkem byla tak silná, že mu nakonec rodina povolila stát se žákem Martina Wegelia (1846 – 1906), ředitele konzervatoře a učitele hudby.\n\nSibelius stále doufal, že se stane houslovým virtuosem, hrajícím na koncertech komorní hudbu. Brzy si ale uvědomil, že začal příliš pozdě na to, aby svého cíle dosáhl, ačkoliv až v roce 1891 se pokusil získat místo ve Vídeňském filharmonickém orchestru.\n\nTímto komponování nahradilo hru na housle. Když v roce 1889 konzervatoř ukončil, odešel studovat do zahraničí, nejprve do Berlína a později do Vídně, kde se stal žákem Karla Goldmarka a Roberta Fuchse (měl doporučující dopis i pro Brahmse, ten se s ním ale odmítl setkat).\n\nSibelius již znal a miloval finskou národní epickou báseň \"Kalevala\". Když slyšel symfonii \"Aino\", inspirovanou tímto literárním útvarem (od staršího krajana Roberta Kajanuse (1856 – 1933)), rozhodl se, že i on napíše velkou orchestrální skladbu na toto téma. Tímto vznikla symfonická báseň pro sbor a orchestr \"Kullervo\", která přitom byla pětivětou symfonií trvající osmdesát minut.\n\"Kullervo\" byla okamžitě uznána za mezník finské národní kultury. V době ruské nadvlády nad Finskem se Sibelius sblížil s nacionalistickým hnutím (projevem toho je sňatek s Ainou Järnefeltovou-dcerou finsky hovořící nacionalistické rodiny). Od této chvíle byl považován (a pravděpodobně i sám sebe považoval) za hudebníka a skladatele bojujícího za práva lidu. Nadále čerpal inspiraci z finské legendy při psaní svého rozsáhlého cyklu orchestrálních skladeb od symfonické básně \"En Saga\" (1892) po skladbu \"Tapiola\" (1926).\n\nSibelius se stal brzy významným a váženým hudebním skladatelem ve Finsku i v cizině. Jeho postavení ještě stvrdila vládní dotace, která činila nejprve 3 000 a poté 5 000 finských marek. Tato částka ho nevyvedla z finanční nouze a následujících dvacet let se často ocital v dluzích (částečně díky své zálibě žít na vysoké noze a cestovat do zahraničí). S cílem si přilepšit, nastoupil Sibelius v roce 1892 na helsinskou konzervatoř učit skladbu; zde vydržel do roku 1901. V roce 1897 se také ucházel o místo ředitele Hudební školy helsinské univerzity, ale přednost dostal jeho přítel Kajanus, jenž byl propagátorem a dirigentem jeho skladeb.\n\nOd mládí byl Sibelius silným alkoholikem a kuřákem a v roce 1908 mu objevili rakovinu hrtanu. Musel podstoupit dvě operace a zbavit se svých zlozvyků. Žil ale ještě další půlstoletí a jeho proslulost byla rozšířena po celém světě. Často cestoval do zahraničí, aby řídil provedení svých skladeb, a v roce 1914 získal čestný doktorát na Yalské univerzitě. Několikrát navštívil Británii, kde byl vždy vřele vítán.\n\nPo dokončení své sedmé symfonie a symfonické básně \"Tapiola\" odešel Sibelius na odpočinek (ačkoliv pracoval na osmé symfonii, žádná partitura se nedochovala). Nikdo přesně neví proč, ale patrně byl brzděn vrozenou skepsí k vlastnímu nadání. K šedesátým narozeninám dostal darem 150 000 marek a zvýšenou penzi. Od roku 1904 žil se svou ženou v ústraní na venkově.\n\nI přesto zůstal světově proslulým skladatelem, jehož při příležitosti pětaosmdesátých narozenin navštívil finský prezident, a k devadesátinám dostal od Winstona Churchilla doutníky. Stále se zajímal o hudbu, rád ji poslouchal; měl rád Bartóka a ve čtyřicátých letech pochvalně hovořil o Brittenově opeře \"Peter Grimes\".\n\nJean Sibelius zemřel 20. září 1957 v Järvenpää ve Finsku na následky mrtvice. Je pohřben u svého domu, kde prožíval pozdější léta svého života v Järvenpää u Helsinek.\n\nSibelius byl jednou ženatý s Aino Järnefelt, kterou si vzal 10. června 1892. Měli spolu šest dcer:\n\nByl své manželce nevěrný – před zasnoubením i během manželství.\n\nSibelius byl urostlý muž, který vzbuzoval respekt. Byl to člověk, který si potrpěl na oblečení, věděl, co v různých situacích dělat, a měl dobré způsoby. Pod suverénním vystupováním se však skrývala zranitelná osobnost. Už jako dítě byl ve škole nepozorný a nevyrovnaný, což mu zůstalo až do dospělosti. Střídaly se u něho šťastné fáze života a fáze depresí. Už při jeho zahraničních studií se naplno projevila jeho zvláštní povaha. Na denním pořádku byly divoké večírky a radovánky. Jako vzpomínka na studentské časy mu zůstala velká závislost na alkoholu. V závěru života si Sibelius potrpěl na kvalitní věci, drahé obleky a ručně dělané věci. Před depresemi utíkal většinou do přírody, kterou velmi miloval a která mu pomáhala zapomenout na jeho strasti. Jako skladatel byl Sibelius velice sebekritický, při skládání často zažíval tvořivá muka a několikrát svá díla dokonce spálil, mezi nimi i osmou symfonii.\n\nAčkoliv Sibelius skládal v několika hudebních formách od klavírních skladeb po opery (raná jednoaktovka se nazývala \"Panna ve věži\"), za svou slávu vděčí svým orchestrálním skladbám, které lze rozdělit do dvou kategorií: symfonické básně a sedm symfonií, jež tvoří pilíře hudebního odkazu dvacátého století. Vznesl do symfonické hudby nové způsoby myšlení, v nichž byla zralá témata klasických dob, která ještě sloužila Brahmsovi a Brucknerovi, nahrazena stručnějšími motivy, které se mohly tvořit a přetvářet, shlukovat nebo dělit a přesto dohromady tvořit silnou živoucí hudební strukturu.\n\nSibeliovo dílo je rozsáhlé – čítá až 250 opusů, mezi něž patří 7 symfonií, houslový koncert, písně, klavírní skladby, a je autorem hudby ke značnému množství činoherních představení (např. Jedermann, Kuolema). Skládal také hudbu pro rituály svobodných zednářů, jichž byl sám členem.\n\n\n\n"}
{"id": "43702", "url": "https://cs.wikipedia.org/wiki?curid=43702", "title": "Pat a Mat", "text": "Pat a Mat\n\nPat a Mat je československý a český animovaný televizní seriál o dvou nezručných kutilech, Patovi a Matovi. Vytvořili jej režisér Lubomír Beneš a karikaturista Vladimír Jiránek. První díly původního seriálu s názvem ...A je to! vznikly v pražském Krátkém filmu pro Slovenskou televizi Bratislava, další pak, už pod názvem Pat a Mat (nebo Pat & Mat), vznikly přímo pro Krátký film Praha. Později se tvorby ujala další studia. Se svými 117 díly patří mezi české večerníčkové seriály s největším počtem dílů a dalších 13 dílů je plánováno. Celkem je tedy naplánováno dosáhnout 130 dílů.\n\nV seriálu vystupují dvě postavy, které se vždy snaží vyřešit nějaký problém. Používají při tom různé, obvykle nevhodné nástroje, což vede k ještě větším problémům. Nakonec ale dvojice problém vyřeší nejneefektivnějším způsobem.\n\nHumor využitý v příbězích není samoúčelný, ale je také návodem k optimistickému přístupu k životu. Pat a Mat se sice dostávají do obtížných situací, ale nikdy se nevzdávají, dokud problém nějakým nápaditým způsobem nevyřeší. Pozitivní je také jejich reakce na chyby toho druhého – vždy jen zavrtí hlavou, ale nikdy nevidíme náznak výčitek.\n\nK seriálu neodmyslitelně patří i jeho soundtrack, který složil Petr Skoumal. Soundtrack obsahuje vlastně jen ústřední melodii a zvuk foukací harmoniky.\n\nPoprvé se dvojice objevila 12. srpna 1976 v krátkém filmu \"Kuťáci\", který byl i pilotním dílem seriálu.\n\nZáhy na to se ale, v duchu normalizace 70. let, tyto postavičky staly předmětem kádrování – autorům bylo vyčítáno nejen jejich nedostatečné „socialistické uvědomění“ ale i „záměrně“ vybrané barvy triček, které podle kádrováků měly ironizovat SSSR (červená) a ČLR (žlutá).\n\nProto se produkce televizního seriálu pod jménem \"...A je to!\" ujalo bratislavské studio Československé televize, které bylo dále z dosahu pražských cenzorů. Seriál se ale natáčel v pražském Krátkém filmu. Postavičky získaly pokrývky hlavy a červené tričko jednoho z hrdinů bylo raději změněno na šedomodré.\n\nV druhé polovině 80. letech vznikaly další díly pod novým názvem \"Pat & Mat\" už přímo pro Krátký film. Svá jména Pat a Mat dostali kutilové v roce 1989, zpočátku pro zahraniční distribuci Krátkého filmu. Od té doby je seriál nazýván podle nich. Loutky nešiků získaly svou definitivní podobu. Pat je menší, tlustší, na hlavě má rádiovku a nosí žluté tričko. Mat je vyšší, hubenější, na hlavě má kulicha a už opět nosí červené tričko.\n\nPůvodně se měl seriál stát zábavou pro dospělé, ale stal se populárním u všech věkových kategorií. V bývalém Československu mohlo být prvních 35 dílů vytvořeno jen jako krátké, sedmiminutové televizní díly pro děti.\n\nPat a Mat se stali populárními i v mnoha dalších zemích, například Polsku, Německu, Švýcarsku, Brazílii, Finsku, Nizozemsku (seriál nadabován a uveden pod názvem , tedy \"Soused a soused\"), Norsku, Íránu a dalších.\n\nV roce 1990 založil Lubomír Beneš své vlastní studio animovaného filmu s názvem AIF Studio v Praze a Curychu (marketing, prodej a finance). V něm vyrobil dalších 14 dílů a všech 49 dílů studio začalo distribuovat na mezinárodním trhu. V roce 1995 však Lubomír Beneš zemřel. Jeho syn Marek Beneš a Vladimír Jiránek později studio opustili a s sebou si odnesli práva na postavičky Pata a Mata, a studio později vyhlásilo bankrot. \n\nV roce 1998 byl natočen díl č. 50 Karty, který vznikl bez svolení dědiců autorských práv. Tento neautorizovaný díl byl natočen ve formátu 16:9, skoro dvakrát tak dlouhý než předcházející (přibližně 12 minut) a měl jinou úvodní znělku. Také měl být nadabovaný slavným českým hercem Davidem Nyklem. Tento díl nebyl v Česku nikdy odvysílán ani zahrnut na DVD, ale v zahraničí se uveřejnění dočkal. Původně byl zamýšlen jako první díl 52dílné série a také měl být natočen celovečerní film. Tyto plány však byly zrušeny právě kolem času kdy měla být tato epizoda původně vysílána.\n\nV roce 2002 vydala korejská pobočka AIF Asia dvě kazety seriálu s anglickým dabingem pro vzdělávací účely, mezi těmito epizodami se právě nacházela epizoda Karty.\n\nV letech 2002 až 2004 přibylo dalších 28 dílů, vyrobily je Ateliéry Bonton Zlín, část dílů pro ně připravila studia Anima a Patmat film. Tyto díly už vyráběli jiní autoři, částečně i jiní animátoři. Členem těchto nových týmů je i Marek Beneš, syn Lubomíra Beneše. Prvních 19 dílů uvádí jako název seriálu \"Pat a Mat\", dalších 9 dílů \"Pat a Mat se vracejí\", ale v České televizi je všech těchto 28 dílů uváděno pod názvem \"Pat a Mat se vrací\" (místo vracejí).\n\nV roce 2004 taky vznikl jeden neoficiální fanouškovský díl s názvem Data, který vyrobil The Gathering (Tom Idland a Knut Arne Lindeland).\n\nOd roku 2009 vznikly další díly pod názvem \"Pat a Mat na venkově\", natáčilo je studio Patmat film ve vysokém rozlišení a formátu 16:9 a byly uveřejněny nejdříve na internetu a později v televizi. Spojením 10 dílů dohromady vznikl film \"Pat a Mat ve filmu\", který měl premiéru v kinech 31. března 2016. Na stejném principu byl také natočen seriál \"Pat a Mat nás baví\" a 9 dílů z něj spojených vytvořilo film \"Pat a Mat znovu v akci\" z roku 2018. Spojením 7 dílů série \"Pat a Mat v zimě\" vznikl film \"Pat a Mat: Zimní radovánky\", který měl premiéru v kinech 22. listopadu 2018. 5. prosince 2019 měl premiéru film \"Pat a Mat: Kutilské trampoty\", který vznikl pospojováním dílů nově vytvářené série.\n\nSeriál byl vydán i na DVD. Nejnovější 9diskové číslované provedení obsahuje 85 dílů seriálu.\n\nZakoupit lze spoustu hraček pro děti s podobou této populární dvojice. Oblíbené jsou také hry, např. \"Pohádkové hraní s Patem a Matem\". Objevili se i v počítačové hře pojmenované \"Pat & Mat\".\n\nPodle seriálu byly také napsány tři knihy:\n\nPoslední kniha byla také zpracována jako audiocédéčko, na kterém namluvil Pavel Zedníček šest příběhů:\n\nPat s Matem se také objevili v reklamách a to nejen v Česku, jako například v kampani pro Českou podnikatelskou pojišťovnu ale i v zahraničí - už propagovali\nslovenské losy Tipos a soutěž firmy Sedita, polský aukční server tablica.pl nebo slovinské obchody pro kutily Merkur.\n\n\nV seriálu se opakují některé prvky, které dohromady utvářejí styl celého seriálu.\n\nKdyž Pat a Mat dosáhnou úspěchu, potřesou si rukama a pak současně udělají rázné gesto s loktem ohnutým do pravého úhlu. Tento jejich pozdrav je typickým gestem seriálu.\n\nV momentě, kdy je po dlouhém zkoušení špatných způsobů vše zdárně vyřešeno velmi originálním a většinou neefektivním způsobem a divák přirozeně očekává happy end, se náhle dostaví překvapivý zvrat k horšímu. Příkladem může být vylití barvy v díle č. 4 \"Koberec\".\n\nPat a Mat se i v nejzoufalejších chvílích největších katastrof stále, byť často nešikovně a neefektivně, snaží situaci vyřešit. Na žádnou sebehorší situaci nereagují zlobně nebo smutkem. Jejich nejnegativnější reakcí je tak zamyšlené dumání, nebo poťukání si na čelo, ale i to je často spíše gestem nového nápadu.\n\nPřevážná část pokusů Pata a Mata, jak vyřešit nějaký problém, vede k jeho zhoršení.\n\nJde o často opakovaný princip záběru, který je ale příliš detailní na to, abychom\npoznali, co se přesně děje. Postavičky se přes záběr buď jen míhají, nebo vidíme nějakou nepodstatnou část činnosti, případně toho z kamarádů, který jen sleduje, a ne toho, který činnost provádí. Když se záběr rozšíří, uvidíme teprve důsledek předchozí činnosti (často překvapivý).\nPříkladem mohou být díly č. 2 \"Tapety\" a č. 6 \"Obraz\".\n\nPostavy se při činnosti vždy pozorně sledují a nikdy neprojevují pochybnosti i při zjevně chybných pokusech toho druhého o řešení problému. Když se ukáže, že se situace skutečně místo vyřešení zhoršila, nikdy se nezlobí, jen zavrtí hlavou a i to působí spíše jako konstatování zjevného neúspěchu než negativní hodnocení úsilí toho druhého. Existují však výjimky, kdy se na sebe postavy zlobí, např. v díle Budka, kde je Pat na Mata po rozřezání stolu naštván (strhne mu klobouk a hodí jej na zem a chce po něm hodit kus dřeva), ale rychle se udobří.\n\nSeriál od 12. srpna 1976 vyrábělo už několik produkčních společností (Krátký film Praha, AIF Studio, Ateliéry Bonton Zlín a Patmat film) a dočkal se celkem 117 dílů a dalších 13 dílů je plánováno.\n\nJeden neoficiální fanouškovský díl vytvořil také The Gathering (Tom Idland a Knut Arne Lindeland) v roce 2004.\nDíl s názvem Data (2004) vypráví o tom, že Pat uvidí v televizi reklamu na počítač Commodore 64 a ta ho inspiruje k vytvoření své herní konzole (pravděpodobně osmibitové s arkádovou skákačkou). Pak si zavolá Mata, ale ten o jeho konzoli viditelně nestojí a vyrobí svou vlastní s promítačkou a pistolí (něco jako Nintendo zapper ke konzoli NES). I s touto hrou však nejsou spokojeni a tak se vyzbrojí samopalem MP5 a loveckou brokovnicí, vyjdou ven a začnou střílet do lidí.\n\n\n\n"}
{"id": "43703", "url": "https://cs.wikipedia.org/wiki?curid=43703", "title": "Martin Petráš", "text": "Martin Petráš\n\nMartin Petráš (* 2. listopadu 1979, Bojnice, Československo) je bývalý slovenský fotbalový obránce a reprezentant. Účastník Mistrovství světa 2010 v Jihoafrické republice. Po skončení profesionální hráčské kariéry se stal fotbalovým agentem.\n\nV létě 2000 přišel ze slovenské ligy do Jablonce, odkud jej v červnu 2002 koupila Sparta Praha. Na jaře 2006 působil ve skotském Heart of Midlothian FC. V červenci 2006 podepsal smlouvu s týmem US Lecce z Itálie. V lednu 2007 odešel na hostování do Trevisa. Poté v Itálii působil v několika týmech v nižších ligách.\n\nV červenci 2013 se domluvil na angažmá s třetiligovým italským týmem USD Calcio Delta Porto Tolle. V letech 2014–2015 hrál v San Marinu za klub SP La Fiorita.\n\nMartin Petráš působil ve slovenské fotbalové reprezentaci do 21 let. S tímto reprezentačním týmem se zúčastnil v roce 2000 Mistrovství Evropy hráčů do 21 let, které shodou okolností pořádalo Slovensko. Slovenský tým postoupil ze druhého místa základní skupiny (umístil se za Itálií) do boje o bronzové medaile, ty však získal po hubené výhře 1:0 soupeř - fotbalisté Španělska.\nHrál následně i na Letních olympijských hrách 2000 v Sydney, kde Slovensko skončilo v základní skupině D na nepostupovém čtvrtém místě.\n\nV letech 2002–2010 oblékal Petráš dres slovenského seniorského národního týmu.\nDebutoval 6. února 2002 v přátelském utkání v Teheránu proti reprezentaci Íránu (výhra 3:2).\nOdehrál celkem 39 zápasů a připsal si jeden vstřelený gól (v březnu 2003 proti domácí Makedonii).\n\nNa světovém šampionátu 2010 v Jižní Africe se Slovensko dostalo do osmifinále, kde podlehlo pozdějšímu vicemistrovi Nizozemsku 1:2. V základní skupině F v prvním zápase proti Novému Zélandu (15. června 2010, remíza 1:1) nehrál. Nenastoupil ani v utkání proti Paraguay (20. června 2010), které Slovensko prohrálo 0:2. Příležitost ochutnat atmosféru šampionátu dostal až ve třetím zápase proti Itálii (24. června 2010), kdy šel na hřiště v 94. minutě a mohl tak oslavit na hřišti cenné vítězství 3:2, které slovenskému mužstvu zaručilo účast v osmifinále na úkor Itálie a Nového Zélandu. V osmifinále se na hřiště nedostal, Slovensko prohrálo 1:2 a s turnajem se rozloučilo.\n\n"}
{"id": "43704", "url": "https://cs.wikipedia.org/wiki?curid=43704", "title": "Výklenková kaple", "text": "Výklenková kaple\n\nVýklenková kaple (na Moravě nazývaná poklona) je menší sakrální stavba, ve střední Evropě tradičně považovaná za typ kaple, která ale postrádá vnitřní prostor modlitebny. Její označení je odvozeno od výklenku určeného pro umístění obrazu, sochy nebo reliéfu odpovídajícího zasvěcení kaple. Bývá umístěna v krajině podobně jako Boží muka nebo někdy u studánek, podobu výklenkové kaple mívají i zastavení poutní nebo křížové cesty.\n\nČasto označována zdrobnělinou \"kaplička\", tak jsou však označovány i drobné síňové (prostorové) kaple.\n\nKaplička může stát samostatně v krajině nebo v obci nebo může být součástí souboru kapliček či být přidružena k jiné stavbě, například kostelu, domu či ohradní zdi. Podobně jako jiné kaple bývá zasvěcena některému svatému a místně se k jednotlivým kapličkám mohou vázat různé tradiční náboženské obřady a oslavy. Někdy může být její součástí i zvon, pro ten však častěji byly budovány interiérové kapličky nebo jen prosté sloupy. Zvoničky různých typů včetně kapliček se zvonem byly plošně budovány zejména po vydání Ohňového patentu Marie Terezie. Kapličky bývaly stavěny také nad studánkami a prameny vod.\n\nDobou největšího rozšíření kapliček bylo baroko (na venkově selské baroko), avšak praxe jejich budování neustávala ani později. Setkáváme se tak s kapličkami v historizujících slozích i objekty moderními – mnoho kapliček bylo vystavěno i za první republiky, např. za přispění agrární strany, které lze poznat podle jetelového symbolu na fasádě.\n\nNěkdy byly poutní cesty, které vedly k mariánským poutním místům, lemovány řadou výklenkových kaplí.\n\n\nNěkteré Křížové cesty byly stavěny jako řada výklenkových kapliček, v jejichž výklenku byly zobrazeny výjevy pašijových událostí. Řada kapliček končila kaplí Božího hrobu, kde bylo čtrnácté, poslední zastavení.\n\nPo roce 1989 dochází ve vesnicích z iniciativy farnosti, místních úřadů či občanských sdružení k postupné rekonstrukci mnoha kapliček.\n\n\n\n"}
{"id": "43708", "url": "https://cs.wikipedia.org/wiki?curid=43708", "title": "Melbourne (závodní okruh)", "text": "Melbourne (závodní okruh)\n\nZávodní okruh v Melbourne je situován okolo jezera v Albert Park, jen pár kilometrů na jih od města Melbourne. Od roku 1996 se tu pravidelně koná Grand Prix Austrálie. První závody formule 1 se tu konaly již v letech 1953 a 1956, které se ovšem do výsledků šampionátu nezapočítávaly. Jako závodní dráha jsou využívány běžné silnice okolo uměle vybudovaného jezera v centrální obchodní čtvrti města Melbourne. Avšak ve srovnání s jinými městskými okruhy je trať v Albert Parku relativně rychlá. Na třech místech trati monoposty dosahují rychlosti téměř 300 km/h a průměrná rychlost se pohybuje okolo 225 km/h.\n\nVětšina částí této tratě jsou prakticky každý den využívány v normálním provozu, po cestě Albert Park Lane, které vede okolo malého, uměle vytvořeného jezera. Tyto části trati byly před prvním závodem v roce 1996 znovu vyasfaltovány, aby zajistili konzistenčnost a hladkost povrchu trati. Výsledkem toho, v porovnání s jinými závodními okruhy, které jsou také součástí na veřejných cest, je povrch okruhu v Albert Park velmi hladký.\n\nTrať je pro jezdce velice zajímavá, protože se skládá z celkem rychlých a relativně jednoduchých pasáží. Zavodníci mají tuto trať mj. rádi i proto, že její konzistentní umístění zatáček je pro jezdce jednoduché na zapamatování a tím pádem jsou schopni dosahovat lepších časů. Avšak na trati je málo míst k předjíždění.\n\nKaždý rok je většina oplocení kolem trati, nadchody, tribuny a další prvky infrastruktury použité při závodě vybudována přibližně tři měsíce před samotnou grand prix a je odstraněna během následujících šesti týdnů po závodě.\n\n\n\n"}
{"id": "43711", "url": "https://cs.wikipedia.org/wiki?curid=43711", "title": "Boží muka", "text": "Boží muka\n\nBoží muka se nazývá drobná stavba nejčastěji ve tvaru sloupu nebo pilíře, někdy krytá stříškou. Občas bývá název Boží muka (nesprávně) používán také pro krucifix situovaný ve venkovním prostoru. Mají symbolizovat sloup, u něhož byl z rozhodnutí Pontia Pilata bičován Kristus. Boží muka se nacházejí na návrších, rozcestích či křížovatkách a označují zajímavá místa (místa dalekého rozhledu, přírodní zajímavosti, významné bitvy nebo neštěstí), hranice pozemků nebo správních území obcí.\n\nNejstarší Boží muka se snad začala vyskytovat již před 14. stoletím. Od 14. století se objevují kamenná gotická Boží muka, z nichž se zčásti též kvůli husitskému obrazoborectví dochovala jen některá (např. na Českobudějovicku a Českokrumlovsku). Největší rozšíření Božích muk pak patří období baroka a první republiky.\n\nPo řadě pozemkových reforem, zejména pak po zcelování menších polí do rozměrných honů v rámci kolektivizace v 50. letech 20. století, se z volné krajiny vytratily jednoznačné identifikátory konkrétních míst. Zachovaná Boží muka společně s památnými stromy představují důležité orientační body nejen pro turisty, ale hlavně pro majitele a správce pozemků.\n\nJak už bylo zmíněno v úvodu, první Boží muka byla pravděpodobně dřevěná. Jedná se především o 14. a začátek 15. století. Z této doby se však žádná nedochovala. Později od 15. století se již začínají tesat z kamene (v jižních Čechách ze žuly). Tento trend pokračuje až do období baroka, kdy bývá na horní partii umísťován železný kříž. Od poloviny 18. století můžeme též datovat první zděná a omítnutá Boží muka, i když některá mohou být i starší.\n\nStandardní Boží muka z období gotiky jsou tvořena třemi částmi. Jedná se o \"patku\", \"dřík\" a \"hlavici\", které bývají někdy vytesány z jednoho kamene, ale daleko častěji se skládají z jednotlivých dílů spojených jako lego.\n\nPatka je nejspodnější část Božích muk, připomínající sokl. Bývá nejčastěji obdélníkového tvaru s ohlazenými stěnami. Vrchní hrany patky mohou být různě zkoseny. Podzemní část patky se pozná podle toho, že není opracována.\n\nNa patku navazuje, většinou poměrně dlouhý dřík (1,5–2 m). Je užší než patka, opět obdélníkového tvaru, přičemž postranní hrany jsou zkoseny. Setkáváme se i s dříky v podobě spirály a později též válce. Dřík může na sobě nést reliéfy různých znaků, nápisy či data (ta nemusí ale vždy odpovídat stáří Božích muk).\n\nHlavice je zakončení této malé sakrální stavby. Jedná se o různě tvarovanou boudičku s nikami, na jejímž vrcholu může být kamenný křížek. Hlavice mohou být různě zdobené s různými rostlinnými motivy. Pokud se uvnitř hlavice nachází soška, bývá většinou novějšího data. Pokud došlo v průběhu let k ulomení kamenného křížku, byl nahrazen kovovým. V průběhu baroka byly též ulomené hlavice nahrazovány jinými sochařskými dílky či kříži s Ježíšem Kristem.\n\n\n\n"}
{"id": "43713", "url": "https://cs.wikipedia.org/wiki?curid=43713", "title": "Quechua I", "text": "Quechua I\n\nQuechua I, neboli wayawash, je skupina asi 17 dialektů kečuánštiny ve středním Peru. Patří sem i některé dialekty vesnic přemístěných z And do Amazonie. \nNejrozšířenější dialekty jsou:\n"}
{"id": "43717", "url": "https://cs.wikipedia.org/wiki?curid=43717", "title": "Maximilian von Spee", "text": "Maximilian von Spee\n\nAdmirál Maximilian Johannes Maria Hubert říšský hrabě von Spee (22. červen 1861 Kodaň – 8. prosinec 1914) byl německý námořní důstojník, velitel Německé východoasijské eskadry během první světové války. \n\nJeho nadřízení jej již na začátku v podstatě odepsali, jeho úkolem bylo znepokojovat britský námořní obchod v jižních mořích co nejúčinněji a co nejdéle.\n\nNějakou dobu byla jeho činnost úspěšná, ochromil provoz britských obchodních lodí na velké části jižní polokoule a stáhl na sebe velkou část jejich tamějšího loďstva. 1. listopadu 1914 se střetl u chilského pobřeží se zřetelně slabší flotilou viceadmirála sira Christophera Cradocka v bitvě u Coronelu a porazil ji (\"HMS Good Hope\" a \"HMS Monmouth\" potopeny, Cradock padl). Royal Navy tak utrpěla první námořní porážku od roku 1812 a první námořní porážku v bitvě na úrovni eskader od roku 1781.\n\nDne 8. prosince téhož roku se střetl s mnohonásobně silnější britskou flotilou v bitvě u Falklandských ostrovů a jeho eskadra byla rozdrcena. V bitvě padl. Na jeho počest po něm bylo pojmenováno několik lodí, z nichž nejznámější byla kapesní bitevní loď \"Admiral Graf Spee\".\n\nOd roku 1940 do roku 1945 byla Uruguayská ulice na pražských Vinohradech přejmenována na \"Hraběte Spee\" (německy \"Graf-Spee-Strasse\"). Po 2. světové válce byla zpětně přejmenována na Uruguayská.\n"}
{"id": "43721", "url": "https://cs.wikipedia.org/wiki?curid=43721", "title": "Keane", "text": "Keane\n\nKeane je britská rocková skupina, která byla založena v roce 1997 v Hastingsu. Členy kapely jsou od počátku Tom Chaplin (zpěv, kytara), Tim Rice-Oxley (klavír) a Richard Hughes (bicí). Do roku 2001 byl součástí skupiny také kytarista Dominic Scott. Nejmladším členem skupiny je kytarista Jesse Quin (basová kytara), který přišel v roce 2007.\n\nPo několika letech experimentování a vybrušování svého zvuku se Keane rozhodli, že by mohli začít koncertně vystupovat a záhy vydali svůj první singl. Tím byla píseň \"Everybody's changing\". Poté se stále ještě neznámí Keane vydali na své první klubové turné. Byli ale trochu jiní než ostatní kapely, chyběl jim totiž kytarista, jehož funkci plnily klávesy a klavír. Dostali tedy nálepku „nejlepší kytarová kapela Velké Británie bez kytar“. Nebyl to sice původní záměr, kapela totiž začínala s kytaristou, ten ale skupinu opustil již v roce 2001, a tak se Keane rozhodli nikoho nehledat a zkusit to bez kytaristy.\n\nV roce 2003 Keane začali dostávat nabídky od velkých vydavatelství a nakonec podepsali smlouvu se společností Island Records, u které vydávají desky například U2. Keane nahráli album Hopes and Fears s hity jako je \"Everybody's changing\", \"Somewhere only we know\", \"This is the last time\" či \"Bend and break\". Alba se prodalo více než 5,2 milionu kusů, v Česku album získalo Zlatou desku. Následovala alba Under the Iron Sea (2006) a Perfect Symmetry (2008) a Strangeland (2012).\n\n16. října 2013 skupina vydává desku \"The Best of Keane.\" O několik dní později, 20. října, se v několika denících, včetně Digital Spy a nejprodávanějších The Sun objevila správa, že skupina ukončí svoji existenci - údajně prý proto, že se Tom Chaplin rozhodl k sólové kariéře. Sám Chaplin však tyto informace záhy vyvrátil a doplnil, že skupina svoji činnost nekončí, členové skupiny si jen chtějí odpočinout od společného účinkování po velmi náročných letech koncertování.\n\nV roce 2017 prohlásil Chaplin v rozhovoru pro The Sun nazval sama sebe \"příliš starým\" k tomu, aby po třech letech pauzy dával kapelu znovu dohromady. Zároveň dodal, že osobní vztahy mezi ním a některými členy skupiny jsou natolik těžké, že si svůj návrat do skupiny Keane nedokáže představit.\n\nO rok později však skupina začala pracovat na novém albu Cause and Effect, které vyšlo 20. září roku 2019.\n\nPoprvé navštívili Keane Česko 2. listopadu 2012 v rámci turné k nové desce Strangeland. Ve čtyřčlenném obsazení zahráli ve Velkém sálu paláce Lucerna v Praze před ne zcela zaplněným sálem. Jako předskokani se se svým půlhodinovým vystoupením představili Praze britští Zulu Winter. Keane potom za 1 hodinu a 45 minut zahráli 21 písniček z vlastní tvorby, aby koncert zakončili převzatým hitem Under Pressure od Queen.Na koncertu zazněla i píseň \"She Has No Time\" z desky \"Hopes and Fears\", kterou podle vlastních slov Toma Chaplina kapela nehrála živě snad už 7 let.\n\nAlba\n\nSingly\n\nDVD\n\n"}
{"id": "43725", "url": "https://cs.wikipedia.org/wiki?curid=43725", "title": "Kresba", "text": "Kresba\n\nKresba je výsledkem činnosti, řadící se k výtvarnému umění. Patří k nejstarším výtvarným projevům člověka (jeskyně Altamira, Lascaux), a je např. jedním ze způsobů kvalifikovaného zobrazení trojrozměrného námětu (objektu..) na dvojrozměrné médium, jedná-li se o zachycení skutečnosti. Kresba má informační hodnotu, ale bývá i pouhým sebevyjádřením autora.\n\nAutor kresby může být označen za kreslíře nebo kresliče (pro technický výkres). \n\nKresba vzniká za využití kresebných (kreslících) pomůcek. Většinovým výrazovým prostředkem kresby je lineární stopa - čára nebo linie, taky bod i celá plocha. Pro její vytváření se používají běžně dostupné pomůcky, např. tužky, pastelky, voskové tužky, pastely, voskové pastely, fixy, rudky, lisované nebo přírodní uhly, olůvka (dříve), pera a tuš. Při použití uhlu či rudky je potřebné výslednou kresbu ošetřit, tzv. zafixovat (fixativem). Někteří malíři kombinují uhel s pastelem, právě pro tyto jejich vlastnosti (lze je rozmazávat a vytvářet měkké přechody). Pro kresbu tuší, nebo inkoustem, se používá vyměnitelné pero s násadkou, dále technická (redispera), či kaligrafická pera, v minulosti se využíval i husí brk, nebo např. exotické bambusové či rákosové pero.\n\nMalé množství materiálu (tuhy..), které se při kreslení uvolňuje z použité pomůcky (tužky..) na podklad (čtvrtku..), za sebou zanechává viditelnou stopu (čáru..). Jako podklad se nejčastěji používá papír (dříve i pergamen, papyrus..), dále karton, kůže(?), desky a mnohé další. Papír se liší rozměrem, gramáží, bělostí, volumenem atd., známe papír ekologický, křídový a další. Dočasně mohou být, jako podklad kresby, využívány také tabule. Význam mají i fyzikální vlastnosti podkladu, tzn. je-li suchý, mokrý, mastný, drsný, sametový, lesklý, hladký.. \n\nGrifonáž je bezděčná, intuitivní kresba na okraji papíru. Systém čar, tvořený pomocí podvědomí, se označuje jako automatická kresba. Rychlá, zkratkovitá kresba, zachycující jen obrysově okamžitý nápad či situaci, se nazývá náčrt, o trochu více propracovanější je skica. Podle modelu se provádí tzv. studijní kresba. Pro následnou práci s náročnějšími materiály (omítka, dřevo) se využívá přípravná kresba, která je poté na podklad přenášena. Umělecká kresba je volnou tvorbou autora. \n\nZa kresbu lze označit i první výsledky setkání dítěte s tužkou či pastelkou. Dětská kresba je diagnostickým nástrojem a může mít mnoho vypovídajících hodnot. Odborní psychologové dovedou na základě dětského kresebného projevu určit stupeň vývoje dítěte, případnou vývojovou odchylku nebo potíže, které dítě v životě provázejí. \n\nKresbou bývá nazýváno, jako způsob veřejného vyjadřování, i graffiti, nicméně to je spíše malba.\nČastým, ale ne rozlišujícím, znakem kresby je použití jedné barvy (většinou černé), obraz vytvořený pomocí čar (šrafování) a pouze částečné pokrytí podkladu.\n\nTechniky lze rozdělit na mokré, suché a kombinované. Mokrá, kdy se provádí kresba tuší, inkousty, fixy, tekutou barvou, tj. vodu (líh) obsahujícími kreslícími pomůckami. Za suchou kresbu se označuje kresba tužkou, rudkou, uhlem, pastelem, pastelkou atd. Složitější jsou techniky kombinované, kresby, nanášené do vlhkého podkladu, např. v minulosti hojně užívaná tzv. lavírovaná kresba, kdy jsou obrysy kresby tuší rozmývány pomocí mokrého štětce, někdy i namočeného do řídké, tekuté barvy. Dále je to kolorovaná kresba, tj. kresba tuší, kde jsou plochy vymalovány barvou (jedná se už o efekt, podobný akvarelu). Proškrabávaná kresba vzniká použitím ostrého hrotu, kterým se do tuší natřeného voskového podkladu proškrabává námět.\n\nKresba může být (podle smyslu a účelu) samostatným výtvarným dílem. Většinou jsou ale pomocí kresby vytvářeny základní studie, při nichž si např. malíř, sochař či architekt (ale i řemeslník) zkouší a ujasňuje svůj záměr, nápad, kompozici a další aspekty připravovaného výrobku, nebo uměleckého díla, reliéfu, sochy, malby či architektonické realizace. Kresba je základem malířské tvorby, ale i dalších odvětví, návrhářství módy nevyjímaje. \n\nKresba je umělci hojně užívána také ke studiu, při zaznamenávání děl jiných umělců, jako základu své vlastní umělecké tvorby. Postupně začala být kresba chápána i jako samostatné umělecké dílo, přesto je dodnes výtvarníky užívána hlavně k přípravným studiím. Již od dob renesance se kresba stala vyhledávaným sběratelským artiklem, nejen jako samostatné dílo, i jako součást díla jiného, např. kresby na předsádkách knih.\n\n"}
{"id": "43726", "url": "https://cs.wikipedia.org/wiki?curid=43726", "title": "Novoročenka", "text": "Novoročenka\n\nNovoročenka (PF, slangově \"péefko\" – zkratka francouzského \"Pour féliciter\" – „pro poblahopřání“) je obvykle papírová kartička nebo e-mailová zpráva s přáním do nového roku. Novoročenka je nenáboženskou alternativou vánočního papírového přání „Šťastné a veselé Vánoce“. Zvyk rozesílat koncem roku novoročenky se ujal například v České republice, zatímco ve většině zemí světa zůstává doposud populární tradiční vánoční přání. \n\nVedle nejběžnějších papírových novoročenek se vzácně setkáváme i s novoročenkami keramickými, dřevěnými apod. S rozvojem internetové komunikace jsou čím dál častěji rozesílány i novoročenky v elektronické podobě.\n\nPapírová novoročenka s přáním do dalšího roku se v Česku stala populární v průběhu 19. století. Vzhledem k tomu, že její podstatou je náhrada za přání „šťastných a veselých Vánoc“, lze předpokládat, že k jejímu rozmachu přispěla sílící sekularizace. Dalším argumentem pro tento předpoklad je skutečnost, že popularitě se nejprve začala těšit ve městech, nikoli na vesnicích s konzervativnějším náboženským obyvatelstvem. Další příčinu rozmachu novoročenek lze spatřovat v narůstajícím společenském, ale i celkově hektickém životním stylu obyvatel města. – Už v polovině 19. století byl totiž rozmáhající se zvyk novoročenek kritizován, jako nouzová omluvenka, rozesílaná přátelům místo jejich osobní návštěvy. \nVýznamným popularizátorem novoročenek byl v první polovině 19. století hrabě Karel Chotek z Chotkova a Vojnína (1783–1868). S jeho jménem je údajně spojeno též pronikání zkratky PF, z francouzského \"„pour féliciter“\", do českého prostředí. Francouzština patřila na počátku 19. století k povinné výbavě nejvyšších společenských vrstev, francouzská inspirace není proto překvapující. Ačkoli docházelo k pokusům používat místo francouzského \"PF\" zkratku německou nebo českou, zkratka \"PF\" v českém prostředí zdomácněla. Text \"PF\" či rozepsané \"POUR FÉLICITER\" je dnes běžnou součástí většiny současných českých novoročenek. Přitom ve Francii ani v ostatních zemích se toto slovní spojení pro novoroční přání v současnosti nepoužívá, nelze tedy její použití doporučit pro přání zasílané cizojazyčným příjemcům. \n\nNěkdy je jako nejstarší česká známá novoročenka zmiňována kovová mince s německy psaným nápisem ZVM NEVEN IAHR, vyrobená v pražské mincovně s datací 1606. Svým charakterem a především svou hodnotou se však moderním novoročenkám téměř v ničem nepodobá.\n\nVýznamnými propagátory a tvůrci novodobých novoročenek byli a jsou výtvarní umělci. Je pravděpodobně jejich zásluhou, že mnohé novoročenky nejsou pouze slovním sdělením, ale též uměleckým dílem, které má potěšit a často též pobavit. Umělecké novoročenky, zhotovené originální grafickou technikou a vesměs rozesílané umělci) mohou být vyhledávaným sběratelským artiklem.\n\nVšeobecné rozšíření novoročenek je už řadu desetiletí neodmyslitelně spojeno se sériovou výrobou tištěných papírových přání. S rozvojem Internetu se staly populární také elektronicky rozesílané novoročenky. \n\nNěkteré novoročenky si dodnes uchovávají charakter důvěrného osobního sdělení. S rozmachem komerčního prostředí však po roce 1990 mají čím dál větší prostor novoročenky v obchodním reklamním sdělení.\n\n\n"}
{"id": "43732", "url": "https://cs.wikipedia.org/wiki?curid=43732", "title": "Ferrari F1-2000", "text": "Ferrari F1-2000\n\nFerrari F1-2000 byl monopost stáje Ferrari určený pro seriál mistrovství Formule 1 v roce 2000. S tímto modelem se Ferrari podařilo po dlouhé době (od roku 1979) získat titul mistra světa, zároveň se i podařilo získat první místo v Poháru konstruktérů. Interní označení vozu je 651.\n\nTento monopost navržený Rorym Byrneem byl 47. modelem stáje Ferrari ve Formuli 1, jeho design navazoval na design vozu Ferrari F300 a Ferrari F399 z roku 1999. Byl vybaven desetiválcovým motorem, označeným 049, s obsahem 2996.62 cm³, který disponoval výkonem mezi 770 až 850 bhp. Motor ovládala poloautomatická rychlostní převodovka, která byla k motoru připojena příčně a tak pomáhala rozložit váhu. Motor ani převodovka se od předchozí sezóny téměř nezměnily. Výraznou změnou prošla aerodynamika vozu a výrazný posun dopředu znamenala zvýšená spolehlivost. Ferrari nemělo rychlejší ani jinak lepší vůz než favorizovaný McLaren a proto bylo jeho celkové vítězství překvapením.\n\n\n\ntučně vyznačené závody znamenají zisk pole position, závody vyznačené kurzívou zajetí nejrychlejšího kola v závodě\n"}
{"id": "43735", "url": "https://cs.wikipedia.org/wiki?curid=43735", "title": "Sjælland", "text": "Sjælland\n\nSjælland (doslova přeloženo do češtiny „\"země moře\"“ či „\"mořská země\"“, česky též Zéland) je největší a hlavní dánský ostrov, rovněž i největší ostrov v Baltském moři. Společně s druhým největším dánským ostrovem Fyn tvoří jádro Dánského království. Nachází se na něm hlavní město Kodaň, bývalé hlavní město Roskilde se známou katedrálou, Ringsted, Helsingør a další menší města. Sjælland má rozlohu 7031 km² a bydlí na něm přes 2 miliony obyvatel.\n\nOstrov Sjælland leží mezi průlivy Storebælt, Öresund a Kattegat. S ostrovem Fyn je spojen mostem přes Velký Belt. Se Skandinávským poloostrovem je spojen mostem přes Öresund. S ostrovem Falster na jihu je spojen mosty Farø a mostem Storstrøm. Dálší spojení je zajišťováno trajekty.\n"}
{"id": "43738", "url": "https://cs.wikipedia.org/wiki?curid=43738", "title": "Kolmice", "text": "Kolmice\n\nKolmice je geometrický útvar. Je to přímka, která protíná jinou přímku a svírá s ní pravý úhel, tedy úhel 90°. Přímky jsou kolmé na sebe navzájem. Pokud je jedna kolmá na druhou, je druhá kolmá na první. O kolmicích lze mluvit i v případě polopřímek a úseček.\n\nKolmice je velmi důležitým geometrickým útvarem, neboť systémy čar složených z kolmic mají některé důležité vlastnosti z kolmosti (ortogonality) plynoucí.\n\nKolmici lze v rovině (třeba na papíře) nejsnadněji narýsovat pomocí trojúhelníku s ryskou a to tak, že se ryska přiloží na přímku a podle hrany trojúhelníku narýsujeme kolmici k této přímce.\n\nJde to ale také pomocí kružítka a pravítka nebo trojúhelníku bez rysky. Na první přímce se zvolí dva různé body stejně daleko od bodu, kde se kolmice mají protínat. Tyto body pak poslouží jako středy pro kružnice s poloměry většími než je vzdálenost jejich středů od bodu průniku budoucích kolmic. Posléze již jen stačí spojit průniky takto vytvořených kružnic a kolmice na přímku je hotová.\n\nDvě přímky, které jsou kolmé na nějakou třetí přímku a současně obě leží v jedné rovině, jsou rovnoběžky.\n\nV ortonormální soustavě souřadnic je přímka \"a\" kolmicí na přímku \"b\", kde přímky \"a\" a \"b\" jsou vyjádřeny rovnicemi:\npokud ω×ω'=-1.\n\nTyto rovnice i pojem vektorového prostoru dávají dobrý smysl jak pro reálná čísla tak pro komplexní.\n\n\n"}
{"id": "43752", "url": "https://cs.wikipedia.org/wiki?curid=43752", "title": "Štítná žláza", "text": "Štítná žláza\n\nŠtítná žláza (: Glandula thyreoidea nebo \"Glandula thyroidea\") je endokrinní žláza laločnaté stavby, umístěná na kraniálním konci průdušnice. Někdy zasahuje až na hrtan. Funkčně se podílí na regulaci metabolismu produkcí thyrodních hormonů – trijodthyroninu a thyroxinu. Tyto hormony ovlivňují spotřebu kyslíku, rychlost látkové výměny, růst a vývoj.\n\nVyskytuje se u většiny obratlovců.\n\nEvolučním předkem štítné žlázy byl endostyl, orgán, který u kopinatců, pláštěnců a larev mihulí produkuje sliz do hltanu. Již tehdy jeho produkt obsahoval vysoké množství jódu. U obratlovců (mihulemi počínaje) se začíná tento orgán z filtrace potravy přeorientovávat na produkci hormonů a z exokrinní žlázy se stala u většiny obratlovců žláza endokrinní.\n\nŽláza má tmavočervenou barvu, její hladký povrch je kryt vazivovým pouzdrem.\n\nPravý a levý lalok obklopující průdušnici mají oválný až trojúhelníkovitý tvar. U skotu a někdy u kočky a psa jsou navíc spojené žláznatým můstkem – isthmus glandularis, který obtáčí průdušnici z ventrální (=břišní) strany. U prasete tvoří istmus většinu objemu štítné žlázy.\n\nU prasete a u člověka navíc může ze žláznatého můstku vyrůstat kraniálním směrem (=k hlavě) nekonstantní (=ne vždy přítomný) pyramidální lalok (lobus pyramidalis), který je pozůstatkem sestupu žlázy během ontogeneze.\n\nŠtítná žláza je žláza folikulárního typu. Vazivové pouzdro na povrchu žlázy vstupuje dovnitř, rozděluje parenchym žlázy na laloky a následně na lalůčky. Lalůčky jsou složeny z uzavřených váčků – folikulů, které jsou vyplněné koloidem. Ve vazivových septech probíhají arterie, folikuly jsou opředeny sítí krevních kapilár.\n\nFolikuly jsou 50 až 200 μm velké útvary, jejich stěna je tvořena jednou vrstvou folikulárních buněk kubického tvaru, které nasedají na bazální membránu. Z krve vychytávají jód (díky pendrinu, buněčné pumpě) a uskladňují ho v dutině folikulu. Kromě toho tvoří thyreoglobulin, který rovněž uskladňují ve folikulu.\n\nUvnitř folikulu se na tyrosinové zbytky thyreoglobulinu naváže uskladněný jód, čímž vzniknou hormony trijodthyronin (T) a thyroxin (T). V případě potřeby folikulární buňky absorbují thyreoglobulin s navázaným jódem, odštěpí hormony a ty vyloučí do krve.\n\nKromě folikulárních buněk se ve štítné žláze nacházejí i buňky, které nejsou součástí folikulů. Nazývají se parafolikulární buňky nebo C-buňky. Jejich původ je neuroektodermový. Vylučují do krve hormon kalcitonin.\n\n\nNemoci štítné žlázy jsou nejčastějšími endokrinopatiemi (choroby žláz s vnitřním vyměšováním). V České republice je postiženo zhruba 5 % populace. Mezi nejdůležitější patří hypotyreóza a hypertyreóza, jež vznikají v důsledku autoimunitních poruch štítné žlázy. Nejčastější z nich je chronický autoimunitní zánět štítné žlázy. Maligní (zhoubné) nádory štítné žlázy patří mezi vzácnější nádory a vzhledem k umístění štítné žlázy mezi lépe diagnostikovatelné. Představují 0,5–1 % všech nádorových onemocnění a z hlediska endokrinologických malignit jde o jednu z nejčastějších.\n\nHypertyreóza, tj. hyperfunkce čili zvýšená činnost žlázy, kdy produkuje nadbytek hormonů, a hypotyreóza, tj. hypofunkce, při níž je nedostatečná produkce hormonů, jsou sice méně časté, ale jejich projevy onemocnění bývají o to více nápadnější. Štítná žláza se může zvětšit, nemocný trpí nadbytečnou energií, která vyúsťuje ve stav stresu nebo nervozity. Postižený pociťuje silné bušení srdce, nadměrné pocení celého těla včetně návalů horka a silně hubne. Typickým projevem nemocného jsou vypouklé oči. Dalšími příznaky nemocí štítné žlázy mohou být zimomřivost, deprese či padání vlasů. Léčba především spočívá v hormonální úpravě pomocí medikamentů, v závažnějších případech se léčí radioaktivním jódem, a pokud léčba nepomáhá, provádí se odstranění štítné žlázy.\n\n\n\n"}
{"id": "43754", "url": "https://cs.wikipedia.org/wiki?curid=43754", "title": "Naděžda Krupská", "text": "Naděžda Krupská\n\nNaděžda Konstantinovna Krupskaja ( , česky též Krupská; – ) byla manželka V. I. Lenina.\n\nJejí otec Konstatin Ignaťjeviče Krupskij (1837–1897) byl carský důstojník ze zchudlého šlechtického rodu, matka Jelizaveta Vasiljevna Tistrova (1836–1915) též pocházela ze šlechtické rodiny. Naděžda Krupská vystudovala dívčí gymnázium v Petrohradě, po smrti otce se živila vyučováním. \n\nV roce 1894 se seznámila s Leninem a poté, co oba byli v roce 1896 uvězněni a Lenin poslán do vyhnanství, jí bylo v roce 1898 umožněno ho následovat pod podmínkou, že se za něj po příjezdu provdá. Po propuštění odcestoval Lenin z Ruska; Krupská ho v roce 1901 následovala a setrvala s ním až do jeho smrti. \n\nPo bolševické revoluci v roce 1917 byla sovětskou politickou pracovnicí, pedagožkou a organizátorkou sovětského školství. Krupská zpracovala otázky polytechnického vzdělání a spojení výchovy a vyučování s výrobní praxí. Od roku 1898 byla členkou VKS(b). Byla také činná v mezinárodním komunistickém hnutí. Od roku 1931 byla členkou Akademie věd SSSR.\n\nZemřela v Moskvě.\n\n\n\n\n"}
{"id": "43758", "url": "https://cs.wikipedia.org/wiki?curid=43758", "title": "Seznam zepelínů", "text": "Seznam zepelínů\n\nToto je seznam zepelínů – ztužených vzducholodí, vyrobených nebo navržených firmou Zeppelin-Gesellschaften. Ztužené vzducholodi jiných výrobců naleznete pod heslem seznam ztužených vzducholodí.\n\nPojmem \"zepelín\" zde označujeme pouze vzducholodi, konstruované a vyráběné firmami Zeppelin. Někdy se tento pojem také používá obecně pro ztuženou vzducholoď, dopravní vzducholoď, nebo dokonce pro vzducholoď obecně.\n\nZeppelinovy závody ve Friedrichshafenu označovaly všechny své výrobky před druhou světovou válkou jednotným způsobem: značkou \"LZ 1/2/…\", kde \"LZ\" znamená „Luftschiff Zeppelin“ (vzducholoď Zeppelin). Stroje určené pro civilní dopravu dostaly kromě toho i jména. Německá armáda a námořnictvo vzducholodím přiřadily vlastní taktická čísla:\n\nVzducholodě, které se dostaly do jiných států měly potom značení dané těmito státy.\n\nTabulky jsou rozděleny podle data prvního letu vzhledem k první světové válce. Do válečné služby byly ale samozřejmě zařazeny i některé předválečné zepelíny.\n\nDruhá světová válka ukončila v roce 1940 veškerou vzducholodní aktivitu Zeppelinových závodů. V září 1993 vznikla firma Zeppelin Luftschifftechnik GmbH & Co. KG (ZLG), která se snaží na činnost původního podniku navázat. Vizte heslo Zeppelin NT.\n\nBarevný kód:\n\n\n\n"}
{"id": "43759", "url": "https://cs.wikipedia.org/wiki?curid=43759", "title": "Drda", "text": "Drda\n\nČeské příjmení Drda (Drdová) nosí více různých osobností:\n\n\n"}
{"id": "43760", "url": "https://cs.wikipedia.org/wiki?curid=43760", "title": "Grand Prix Maďarska 2000", "text": "Grand Prix Maďarska 2000\n\nGrand Prix Maďarska 2000 (oficiálně XVI Marlboro Magyar Nagydíj) byl závod seriálu Formule 1, který se konal 13. srpna 2000 na okruhu Hungaroring. Byl 12. závodem 2000 FIA Formula One World Championship a 18. Velkou cenou Maďarska. V závodě na 77 kol zvítězil Mika Häkkinen (McLaren-Mercedes, startující z třetí pozice. Michael Schumacher ve Ferrari dojel druhý, David Coulthard třetí.\n\n\n\n\n\n\n"}
{"id": "43764", "url": "https://cs.wikipedia.org/wiki?curid=43764", "title": "Pilotní díl", "text": "Pilotní díl\n\nPilotní díl (zkráceně pilot, v případě delší stopáže též pilotní film) je samostatný díl televizního seriálu, jehož účelem je prodej daného pořadu televizní stanici. V době vytváření je pilotní díl jeho tvůrci zamýšlen jako zkušební dílo, které má ukázat, zda může být zamýšlený seriál úspěšný, nebo nikoliv. Vedení televizních stanic následně využívá divácké testy, aby zjistilo, zda je premisa pilotního dílu a její zpracování lákavé pro diváky. V případě úspěšného pilotního dílu následně televizní stanice seriál objedná. Když je seriál nasazen do vysílání, je právě pilotní díl obvykle tou první úvodní epizodou, kterou diváci uvidí. Oproti zkušebnímu pilotnímu dílu se ten vysílaný může v různé míře odlišovat, což záleží na reakcích z diváckých testů a rozhodnutí stanice i samotných producentů. Pilotní díly, které neuspějí, již obvykle nejsou veřejně vysílány.\n\nJako \"backdoor pilot\" je označován díl v již vysílaném seriálu, který obsahuje nové prvky a postavy z dalšího zamýšleného seriálu. Jeho smyslem je představit divákům postavy ještě předtím, než se tvůrci rozhodnou, zda s nimi chtějí připravovat odvozený seriál ve formě spin-offu.\n"}
{"id": "43765", "url": "https://cs.wikipedia.org/wiki?curid=43765", "title": "Růstový hormon", "text": "Růstový hormon\n\nRůstový hormon (GH) \"nebo lidský růstový hormon\" (hGH nebo HGH) nebo také \"somatotropin\" (STH) je peptidový hormon, který stimuluje růst, reprodukci buněk a regeneraci buněk u lidí a jiných zvířat. Je důležitý v lidském vývoji a jde o typ mitogenu, který je specifický pouze pro určité druhy buněk. Růstový hormon je polypeptid s jedním řetězcem obsahujícím 191 aminokyselin, který je syntetizován, uložen a vylučován somatotropními buňkami v laterálních komorách adenohypofýzy .\n\nRůstový hormon je produkován chromofilními acidofilními somatotropními buňkami (somatotropy) adenohypofýzy. Je tvořen z prekursoru pre-somatotropinu (pre-STH) o molekulové hmotnosti 28 000, který může být také vylučován do krve, avšak nemá žádné účinky. Růstový hormon a jeho sekrece je větší, pokud se omezí cukry ve stravě, větší množství krevního cukru a následně inzulínu v krevním řečišti, potlačuje extrémním způsobem tvorbu růstového hormonu. GH je stresový hormon, který stimuluje produkci IGF-1 a zvyšuje koncentraci glukózy a volných mastných kyselin.\n\nRekombinantní forma hGH, nazývaná somatropin (INN), se používá jako lék na předpis k léčbě poruch růstu dětí a nedostatku dospělého růstového hormonu. Ve Spojených státech je dostupný pouze na lékařský předpis. V posledních letech ve Spojených státech někteří lékaři začali předepisovat růstový hormon u starších pacientů s nedostatkem GH (nikoliv ale zdravých lidí) ke zvýšení vitality. I když to bylo legální, účinnost a bezpečnost tohoto použití u HGH nebyla v klinickém hodnocení testována. HGH stále považuje za velmi složitý hormon a mnohé z jeho funkcí jsou dosud neznámé\n\nJako anabolického činidla je HGH používán sportovními soutěžími nejméně od roku 1982 a byl zakázán IOC a NCAA. Tradiční analýza moči nezjistila doping s HGH, takže zákaz byl nevynutitelný až do začátku roku 2000, kdy se začaly rozvíjet krevní testy, které mohly rozlišovat mezi přírodním a umělým HGH. Krevní testy prováděné WADA na olympijských hrách v Aténách v Řecku v roce 2004 byly zaměřeny především na HGH. Použití léku pro zlepšení výkonu není v současné době schváleno úřadem pro kontrolu léčiv.\n\nGH byla zkoumána pro efektivnější využívání hospodářských zvířat v průmyslovém zemědělství a bylo vynaloženo značné úsilí na získání vládního souhlasu s používáním GH v živočišné výrobě. Toto použití byla kontroverzní. Ve Spojených státech je použití GH pro hospodářská zvířata schváleno pouze FDA, a to použití krávy specifické formy GH nazývané bovinní somatotropin pro zvýšení produkce mléka u dojnic. Maloobchodníci mohou označit kontejnery s mlékem vyrobeným s bovinním somatotropinem.\n\nVylučování růstového hormonu (GH) v hypofýze je regulováno neurosekrečními jádry hypotalamu. Tyto buňky uvolňují peptid zvaný hormon-uvolňující růstový hormon (GHRH nebo somatokrinin) a hormon inhibující růstový hormon (GHIH nebo somatostatin) do hypofýzy portální žilní krví obklopující hypofýzu. Uvolňování GH v hypofýze je primárně určováno rovnováhou těchto dvou peptidů, které jsou následně ovlivněny mnoha fyziologickými stimulátory (např. cvičením, výživou, spátem) a inhibitory (např. bolnými mastnými kyselinami) sekrece GH. Somatotropní buňky v přední části hypofýzy pak syntetizují a sekretují GH pulzně, v odezvě na tyto stimuly hypotalamu. Největší a nejllépe předvídatelný z těchto vrcholů GH nastává přibližně hodinu po nástupu spánku s hladinami 13 až 72 ng / ml v plazmě. Jinak existují velké rozdíly v rámci dní i jedinců. Téměř padesát procent sekrece GH nastává během třetí a čtvrté fáze NREM spánku. Maxima sekrece během dne se vyskytují v intervalech 3 až 5 hodin. Plazmatické koncentrace GH během těchto piků mohou být v rozmezí od 5 do 45 ng / ml. Mezi vrcholy jsou bazální hladiny GH nízké, obvykle nižší než 5 ng / ml po většinu dne a noci. Jiná analýza pulzního profilu GH ve všech případech zaznamenala méně než 1 ng / ml u bazálních hladin, zatímco maximální píky byly umístěny kolem 10-20 ng / ml.\n\nJe známo množství faktorů, které ovlivňují sekreci GH, jako je věk, pohlaví, strava, cvičení, stres a další hormony. Adolescenti vylučují GH v dávce přibližně 700 μg / den, zatímco zdraví dospělí vylučují GH v dávce přibližně 400 μg / den. Poruchy spánku obecně potlačují uvolňování GH, zejména po začátku dospělosti.\n\nPodporuje transport aminokyselin do buněk a zde jejich zabudovávání do proteinů. Kromě toho stimuluje transkripci a translaci, tedy celkově působí pozitivně na proteosyntézu. Má vliv na játra a ledviny. Pod jeho vlivem dochází k produkci tzv. somatomedinů v játrech, které stimulují epifýzodiafýzární (růstové) ploténky dlouhých i krátkých kostí a tak působí na růst kostí do délky. Podporuje i rozklad lipidů (lipolýzu) za uvolnění mastných kyselin do krve. V nadměrném množství vyvolává z dlouhodobého hlediska kromě poruch růstu hyperglykemii. Vyvolává pokles močoviny a aminokyselin v krvi a pozitivní dusíkovou bilanci. Nezávisle na aldosteronu zadržuje sodíkové a draselné kationty v krevní plazmě.\n\nÚčinky růstového hormonu na tkáně těla mohou být obecně popsány jako anabolické (budování). Stejně jako většina jiných proteinových hormonů působí GH interakcí se specifickým receptorem na povrchu buněk. Zvýšená výška v dětství je nejznámějším účinkem GH. Výška se zdá být stimulována alespoň dvěma mechanismy. Protože polypeptidové hormony nejsou rozpustné v tucích, nemohou proniknout do buněčných membrán. GH tedy vykazuje některé své účinky vazbou na receptory na cílových buňkách, kde aktivuje MAPK / ERK cestu. Prostřednictvím tohoto mechanismu GH přímo stimuluje dělení a množení chondrocytů chrupavky. GH také stimuluje prostřednictvím signální dráhy JAK-STAT produkci inzulinu analogickému růstového faktoru 1 (IGF-1, dříve známého jako somatomedin C), hormonu homologního s proinzulinem. Játra jsou hlavním cílovým orgánem GH pro tento proces a jsou hlavním místem produkce IGF-1. IGF-1 má účinky stimulující růst na širokou škálu tkání. Přídavný IGF-1 je generován v cílových tkáních, čímž se zdá, že je to jak endokrinní, tak autokrinní / parakrinní hormon. IGF-1 má také stimulační účinky na aktivitu osteoblastů a chondrocytů pro podporu růstu kostí. Kromě růstu výšky u dětí a dospívajících má růstový hormon mnoho dalších účinků na tělo: Zvyšuje zadržování vápníku a posiluje a zvyšuje mineralizaci kostí. zvyšuje svalovou hmotu prostřednictvím hypertrofie sarkomeru, podporuje lipolýzu, zvyšuje syntézu bílkovin, stimuluje růst všech vnitřních orgánů s výjimkou mozku, hraje roli v homeostáze, snižuje příjem glukózy v játrech, podporuje glukoneogenezi v játrech, přispívá k udržování a funkci pankreatických ostrůvků, stimuluje imunitní systém, zvyšuje dejodinaci T4 na T3.\n\nNadbytek STH u mláďat vede ke gigantismu, nedostatek naopak k nanismu, který zvláště v dospělosti nemusí být patrný a může se projevit snížením imunitních funkcí. Nadprodukce růstového hormonu v dospělosti se projevuje zvětšováním koncových částí těla (zmohutnění lícních kostí, nadočnicových oblouků, mandibuly, nosu, prstů končetin) a orgánů a vede ke vzniku tzv. akromegalie.\n\nLéčba nedostatku růstového hormonu v pubertě se řeší tak, že je každý den jedinci vpichován do čtyřhlavého stehenního svalu Norditropin Simplexx. Takto se to provádí jen do doby, než se zjistí, zda se mu už plně neuzavřely kostní štěrbiny (např. rentgenem ruky). Pak tato léčba končí. V průběhu léčby se každé tři měsíce uskuteční kontrola, kdy se pacient přeměřuje a váží, řeší se s ním zdravotní problémy a průběh léčby.\nNejčastějším onemocněním přebytku GH je nádor hypofýzy složený ze somatotrofních buněk přední části hypofýzy. Tyto somatotrofní adenomy jsou benigní a pomalu rostou a postupně produkují stále více GH. Po celé roky jsou hlavními klinickými problémy přebytky GH. Nakonec může být adenom dostatečně velký, aby způsobil bolesti hlavy, zhoršil vidění tlakem na optické nervy nebo způsobil nedostatek ostatních hypofýzových hormonů vysídlením. Dlouhodobý přebytek GH zesiluje kosti čelisti, prsty u nohou i rukou, což vede k akromegalii. Doprovodné problémy zahrnují pocení, tlak na nervy, např. syndrom karpálního tunelu, svalovou slabost, nadbytek hormonu vázající globulin (SHBG), inzulinovou rezistenci nebo dokonce vzácnou formu diabetu typu 2 a sníženou sexuální funkci.\n"}
{"id": "43767", "url": "https://cs.wikipedia.org/wiki?curid=43767", "title": "Frederik IX.", "text": "Frederik IX.\n\nFrederik IX. (\"Christian FREDERIK Franz Michael Carl Valdemar Georg\"; 11. března 1899, Sorgenfri – 14. ledna 1972, Kodaň) byl dánský král vládnoucí v letech 1947–1972.\n\nNarodil se 11. března 1899 na zámku Sorgenfri jako první dítě krále Kristiána X. a jeho manželky Alexandriny Meklenbursko-Zvěřínské. Velmi mladý nastoupil do námořní školy. Několik let sloužil jako podřízený důstojník a následně obdržel velení v dánském loďstvu. V dubnu 1947 nastoupil po svém otci na trůn; vzápětí vyvstala otázka následnictví, neboť neměl mužského potomka - byl otcem tří dcer. Podle stávajících pravidel by tedy následníkem měl být jeho mladší bratr, princ Knud, jenž v té době měl vedle nejstarší dcery i dva syny. Otázka následnictví byla veřejností i parlamentem dlouze diskutována s tím výsledkem, že v roce 1953 byla v tomto směru přepracována ústava: byl zaveden jednokomorový parlament a zákon o nástupnictví upraven tak, že do nároku na trůn zahrnul i ženy. Tyto změny však musely před uzákoněním projít celým parlamentem a referendem.\n\nFrederik IX. odboural všechny bariéry mezi královskou rodinou a lidem a se svou ženou vedl život spíše měšťanský než královský. Byl velkým milovníkem hudby, a to nejen pasivním, ale i aktivním - byl skvělým pianistou a pravidelně dirigoval \"Královský kostelní orchestr\" a \"Symfonický orchestr dánského rozhlasu\". Jörgen Hoeber, dirigent orchestru Královského divadla, o něm dokonce prohlásil, že kdyby Frederik nebyl králem, byl by jedním z nejlepších dánských dirigentů. Byl nositelem Podvazkového řádu, nejstaršího řádu Britského impéria.\n\nV roce 1922 se měl oženit s řeckou princeznou Olgou, dcerou knížete Nikolase Řeckého, protože to však byla jeho sestřenice z druhého kolena (jejich dědové, Frederik VIII. a Jiří I. Řecký byli bratři, synové tzv. \"\"tchána Evropy\"\" Kristiána IX.), ze sňatku sešlo. Oženil se až 24. května 1935 se švédskou princeznou Ingrid, s níž ho sice rovněž pojily příbuzenské vztahy, avšak již ne tak blízké: v příbuzenské linii od švédského krále Oskara I. byli třetí bratranci a v linii od ruského cara Pavla I. byl Frederik bratrancem Ingridiny matky.\n\nZ jejich manželství vzešly tři dcery:\n\nFrederik zemřel 14. ledna 1972 ve věku sedmdesáti tří let na zápal plic v městské nemocnici v Kodani. Na trůn po něm nastoupila jeho nejstarší dcera jako královna Markéta II.\n\nOficiální titul Frederika IX. byl:\n\n"}
{"id": "43768", "url": "https://cs.wikipedia.org/wiki?curid=43768", "title": "Thyreotropní hormon", "text": "Thyreotropní hormon\n\nThyreotropní hormon (TSH, též tyrotropin) je glykoprotein složený z 201 aminokyselin. Stimuluje syntézu a uvolňování hormonů štítné žlázy thyroxinu a trijodthyroninu tím, že zvyšuje prokrvení a látkovou výměnu štítné žlázy.\n\nJe produkován thyreotropními buňkami adenohypofýzy.\n\nThyreotropin TSH, normální hodnoty: 0,37-5,0 (U/l)\n\n\n"}
{"id": "43772", "url": "https://cs.wikipedia.org/wiki?curid=43772", "title": "Sytá pára", "text": "Sytá pára\n\nSytá pára (či nasycená pára) je pára, která je v termodynamické rovnováze s kapalinou o stejné teplotě a tlaku. Jedná se o dynamickou rovnováhu, při které je vypařená látka přesně nahrazena zkondenzovanou (počet molekul opouštějících hladinu je roven počtu molekul, které se do kapaliny po zkapalnění vrací).\n\nJe-li kapalina zahřívána v uzavřené nádobě, dojde po určité době ke vzniku syté páry. S rostoucí teplotou kapaliny se hustota i tlak její syté páry zvětšují. Závislost tlaku syté páry na teplotě se označuje jako \"křivka syté páry\", je nelineární a pro různé látky různá. Křivka končí v kritickém bodě, ve kterém se hustota páry rovná hustotě kapaliny, rozhraní mezi oběma fázemi mizí a vznikne stejnorodá soustava. Tlak, kterým působí pára na stěnu nádoby, se také nazývá tenze par.\n\nPokud je vzduch nasycen vodní parou, jeho relativní vlhkost je 100 %. Teplota, při které by za daného tlaku byl vzduch nasycen, se nazývá rosný bod.\n\nTlak nasycené páry je závislý pouze na teplotě, a nikoli na objemu, který nasycená pára zaujímá. Nasycená pára má tedy pouze jeden stupeň volnosti. Tlak nasycené páry stoupá s teplotou. Sytá pára není ideální plyn.\n\nPři přivádění dalšího tepla k nasycené páře dojde k přehřívání páry a vznikne přehřátá pára. U přehřáté páry lze měnit nezávisle tlak i teplotu (má dva stupně volnosti). Přehřátá pára má obvykle chování blízké ideálnímu plynu, lze ji tedy popsat stavovou rovnicí ideálního plynu.\n\nTypickým příkladem syté páry je vodní pára vzniklá v parním kotli. Protože pro technickou praxi je obvykle použití syté páry nevhodné, je teplota páry zvyšována v přehřívačích.\n\n"}
{"id": "43775", "url": "https://cs.wikipedia.org/wiki?curid=43775", "title": "Kristián IX.", "text": "Kristián IX.\n\nKristián IX. (8. dubna 1818 – 29. ledna 1906) byl mezi lety 1863 a 1906 dánský král. Byl nazýván \"tchánem Evropy\". Pocházel z šlesvicko-holštýnsko-sonderbursko-glücksburské dynastie, jež byla vedlejší větví dynastie Oldenburků.\n\nNarodil se 29. ledna 1818) na zámku Gottorf v Šlesvicku jako čtvrtý syn vévody Fridricha Viléma Šlesvicko-Holštýnsko-Sonderbursko-Glücksburského a hesenské princezny Luisy Karoliny. Po matce byl spřízněn s Frederikem V. a s dalšími evropskými panovnickými domy, nebyl však v přímé následnické linii na trůn žádného z nich.\nStudoval na vojenské akademii v Kodani. Po nezdařených námluvách s Viktorií, královnou Velké Británie, uzavřel 24. dubna roku 1842 sňatek s německou princeznou (sestřenicí 2. stupně) Luisou Hesensko-Kasselskou, neteří dánského krále Kristiána VIII., s níž měl později tyto děti:\n\nDíky tomu, že jeho děti se staly manželi či manželkami významných evropských monarchů, jejichž děti obsadily další trůny, bývá nazýván tchánem Evropy.\n\nJelikož následník krále Kristiána VIII., pozdější král Frederik VII., nebyl schopen mít mužské potomky, uzákonil podle zásad agnatické primogenitury, že následníkem se stal Kristián z vedlejší větve Oldenburků z dynastie Schleswig-Holstein-Sonderburg-Glücksburg, jenž se po smrti krále Frederika VII. skutečně stal králem Dánska jako Kristián IX. K výběru právě prince Kristiána přispělo především to, že on i jeho žena Luisa Hesensko-Kasselská byli oba v přímé následnické linii dánského trůnu: Kristián byl pravnukem Frederika V. (vnukem jeho dcery Luisy Dánské), stejně tak byla Luisa Hesensko-Kasselská pravnučkou Frederika V. a vnučkou mladšího syna Frederika V. z druhého manželství, Frederika Dánského). Luisa Hesensko-Kasselská stála sice ve svých nárocích na dánský trůn až jako druhá po své matce Luise Šarlotě (dcera Frederika Dánského), která však se jich 18. července roku 1851 v Kodani za přítomnosti svého bratra Frederika Ferdinanda a ministrů zahraničí a spravedlnosti slavnostně ve prospěch své dcery vzdala; ta pak se jich obratem vzdala ve prospěch svého manžela, šlesvicko-holštýnského prince Kristiána. Ten pak po smrti Frederika VII. 15. listopadu 1863 skutečně nastoupil na dánský trůn jako král Kristián IX.\n\nNěkolik dní po nástupu na trůn Kristián pod tlakem veřejnosti vydal ústavu, kterou prohlásil připojení vévodství Šlesvického a Holštýnského k Dánsku a severní německé státy za své državy. Proti takovému postupu následovaly protesty německých vévodství v čele s Fridrichem Augustenborgem, který se obrátil přímo na říšský sněm ve Frankfurtu. S podporou Rakouska a Pruska Fridrich sešikoval vojsko o 70 000 mužích, které 1. února 1864 vpadlo na sporná území. Roku 1863 pak bylo Šlesvicko začleněno přímo do Dánska, což bylo zjevným porušením Londýnského protokolu z roku 1851, v němž se Dánsko mimo jiné zavázalo ponechat Šlesvicku jeho práva. Důsledkem byla následující dánsko-německá válka, roku 1864 pak Prusko s Rakouskem a ostatními německými státy bojovalo proti Dánsku, které chtělo oddělit jím ovládané Holštýnsko a Lauenbursko od Německého spolku (dánský král byl v rámci personální unie také vévodou Šlesvicka-Holštýnska, ale Holštýnsko bylo spolu s Lauenburskem na rozdíl od severnějšího Šlesvicka členem Německého spolku) a začlenit je do Dánska. V této válce bylo Dánsko poraženo, Šlesvicko se stalo prusko-rakouským kondominiem, Holštýnsko připadlo Rakousku a Lauenbursko s titulem vévodství Prusku. Před takovým aktem síly se Dánsko vzdalo svrchovanosti nad dotčenými územími, a to smlouvou podepsanou ve Vídni v říjnu téhož roku.\n\n28. června 1866 byla slavnostně vyhlášena další Ústava, již s ohledem na území ztracená v důsledku války. Kristián musel ovšem řešit i řadu krizí vnitřních, způsobených bojem mezi liberálními a konzervativními silami o kontrolu Říšského sněmu. Kristián se stavěl na stranu konzervativní vlády, se svým ministrem Estrupem vládl prostřednictvím kompromisů až do roku 1894. Po triumfu Agrární strany v roce 1901 dovolil této straně sestavit novou vládu.\n\nJeho oficiální titul byl:\n\n\"Kristián IX., z milosti Boží, král Dánska, Wendů a Gothů, vévoda Šlesvický, Holštýnský, Stormarnský, Dithmarschenský, Lauenburský a Oldenburský.\"\n\nJeho panování je ve znamení ekonomického rozvoje země ve všech oblastech – rozvíjí se průmysl i intenzivní zemědělství (jak rostlinná, tak živočišná výroba).\n\nZemřel v Amalienborgu u Kodaně 29. ledna 1906 a byl pochován v katedrále v Roskilde, místě posledního odpočinku dánské královské rodiny.\n\n\nKristián IX. byl 1 007. rytířem Řádu zlatého rouna ve Španělsku (1864) a 744. rytířem POdvazkového řádu (1865).\n\n\n"}
{"id": "43776", "url": "https://cs.wikipedia.org/wiki?curid=43776", "title": "Kristián VIII.", "text": "Kristián VIII.\n\nKristián VIII. (\"Christian Frederik\", 18. září 1786 – 20. ledna 1848), byl mezi lety 1839 a 1848 dánský král. Byl předposledním dánským a posledním norským králem z původní linie dynastie Oldenburků a posledním dánským korunovaným králem.\n\nBudoucí král Kristián VIII. se narodil 18. září 1786 v paláci Christiansborg v Kodani dánskému a norskému princi Frederikovi Dánskému a jeho ženě princezně Žofii Frederice Meklenbursko-Zvěřínské. Jeho otec byl synem z druhého manželství krále Frederika V., tedy mladším nevlastním bratrem krále Kristiána VII.; Kristián VIII. pak synovcem Kristiána VII.\n\nV období napoleonských válek byli Norové Dánskem donuceni stát na straně Francie. Výsledkem bylo, že Angličané vytvořili blokádu celého pobřeží včetně norských přístavů. Tehdy se otevřeně projevila rozdílnost většiny zájmů Dánů a Norů, takže ani dánské pokusy o usmíření – patřilo mezi ně například založení univerzity v Oslo – nedokázaly zastavit lidové hnutí, jehož heslo znělo \"Pryč od Dánska\". V této době byl guvernérem Norska právě princ Kristián.\n\nKdyž Napoleon utrpěl rozhodující porážku u Waterloo, Norové nabyli dojmu, že jsou konečně u cíle svých snů o znovu nabytí nezávislosti. Avšak záhy a drsně se z nich probudili, když dánský král mírovou smlouvou z Kielu 1814 musel Norsko odstoupit Švédům, kteří byli od počátku proti Napoleonovi. Toto rozhodnutí vyvolalo v Norsku zuřivý odpor, k němuž se připojil i tehdy úřadující dánský královský místodržící, jímž byl pozdější dánský král Kristián VIII.\n\nKielská smlouva však nikdy nevstoupila v platnost. Zarputilí Norové z přání prince Kristána Frederika svolali shromáždění – vlastní sněm, který formuloval a schválil základní norskou ústavu, která byla odvozena z myšlenek Montesquieua. Norsko vyhlásilo svou nezávislost, 17. května 1814 přijalo vlastní ústavu (platí v modifikované verzi do současnosti) a zvolilo prince Kristiána za svého krále; v Norsku panoval pod jménem Kristián Frederik.\n\nPo následné krátké roztržce se Švédy Norové souhlasili na konventu v Mossu se vznikem personální unie, kdy si obě země zachovaly vlastní parlament. Kristián Frederik abdikoval z norského trůnu v říjnu 1814 a norský parlament Storting dne 4. listopadu 1814 zvolil za norského panovníka švédského krále Karla XIII., jenž usedl na norský trůn pod jménem Karel II.\n\nKdyž zemřel v roce 1839 král Frederik VI., syn Kristiána VII., nezůstali po něm žádní mužští potomci (dvě dcery, které z jeho osmi dětí se dožily dospělosti, zůstaly bezdětné). Dědicem dánského trůnu se tak stal jeho bratranec Kristián VIII., syn prince Frederika Dánského – mladšího bratra Kristiána VII. V roce 1840 byl Kristián VIII. korunován. Stal se tak posledním dánským králem, který vůbec korunován byl.\n\n21. července roku 1806 se v Ludwigslustu oženil se svou sestřenicí z matčiny strany, meklenburskou princeznou Šarlotou Frederikou. Z manželství vzešli dva potomci, pouze jediný syn se však dožil dospělosti.\n\nJiž v roce následujícím po narození prince Frederika se však pár rozešel kvůli skandálnímu milostnému poměru, který Šarlota Frederika měla s francouzským zpěvákem a skladatelem \"Édouardem Du Puy\". 31. března roku 1810 bylo manželství rozvedeno a Šarlota Frederika byla vypovězena od dvora.\n\nV prosinci roku 1814 se Kristián VIII. zasnoubil a v květnu roku 1815 se oženil podruhé, a to s Karolinou Amálií Augustenburskou. Toto manželství bylo bezdětné.\n\nKrál Kristián VIII. zemřel 20. ledna 1848 v Amalienborgu u Kodaně; příčinou jeho smrti byla sepse. Je pochován v katedrále v Roskilde, v místě posledního odpočinku dánských králů. Nástupcem na trůnu se stal jeho syn Frederik VII., poslední dánský král z původní linie oldenburského rodu (obě jeho manželství byla bezdětná, takže dalším nástupcem na dánském trůnu se stal jeho bratranec, Kristián IX.).\n\n\n"}
{"id": "43777", "url": "https://cs.wikipedia.org/wiki?curid=43777", "title": "Frederik VI.", "text": "Frederik VI.\n\nFrederik VI. (28. ledna 1768, Kodaň – 3. prosince 1839, tamtéž) byl mezi lety 1808 a 1839 dánský král a mezi lety 1808 až 1814 král norský. Jako následník trůnu byl v letech 1784–1808 regentem svého fyzicky i mentálně nezpůsobilého otce krále Kristiána VII.\n\nFrederik VI. se narodil jako první dítě a jediný syn dánského krále Kristiána VII. a jeho ženy, britské princezny Karoliny Matyldy, nejmladší sestry britského krále Jiřího III. Ze strany matky byl tedy spřízněn s britskou a hannoverskou královskou rodinou.\n\nMěl neveselé dětství, neboť jeho matka byla v roce 1772 sesazena a následně vypovězena ze země pro svůj blízký (údajně milostný) vztah s lékařem svého manžela, Johannem Friedrichem Struensee. Frederik svou matku již nikdy neviděl (zemřela tři roky poté) a zůstal u svého otce, který ovšem jako duševně nemocný se nemohl dítěti věnovat.\n\nRoku 1784, ve svých 16 letech, se jako korunní princ chopil vlády ve jménu svého duševně nemocného otce, odsunul tak od moci státního ministra Ove Høegh-Guldberg, exponenta své ambiciózní nevlastní babičky Juliany Marie Brunšvicko-Wolfenbüttelské. Jako regent krále pak působil do jeho smrti 13. března 1808; poté nastoupil na dánský trůn jako král Frederik VI.\n\nFrederik byl příznivcem osvícenství; ve spolupráci s hrabětem Andreasem Peterem Bernstorffem uskutečnil řadu liberálních reforem, mezi jiným např. zrušil nevolnictví, zavedl svobodu tisku, zakázal obchod s otroky či uzákonil občanská práva pro Židy.\nZa napoleonských válek stálo dosud neutrální Dánsko po dvojím bombardování Kodaně britskou flotilou (1801,1807) od 31.10.1807 na straně Francie a Frederik musel dělat ústupky ve prospěch Švédska a Francie; ty vyústily podepsáním Kielského míru, v důsledku kterého v roce 1814 Norsko připadlo Švédsku, ale Grónsko, Island a Faerské ostrovy zůstaly územím Dánska. Král se kvůli udržení suverenity Dánska též osobně vypravil na Vídeňský kongres.\n\nV poslední fázi jeho vlády se projevilo jisté oživení státních financí, zruinovaných válkami, a došlo k některým demokratizačním opatřením.\n31. července roku 1790 se Frederik v Gottorpském paláci v Šlesviku oženil s Marií Hesensko-Kasselskou (1767–1852), německou šlechtičnou, spřízněnou s britskou i dánskou královskou rodinou. Z jejich manželství vzešlo osm potomků, šest z nich však zemřelo téměř bezprostředně či záhy po narození, dospělého věku se dožily pouze dvě dcery.\n\nAni jedna z nich neměla děti; tak tato linie oldenburské dynastie tak vymřela nejen po meči, ale i po přeslici:\n\nFrederik byl rovněž otcem řady nemanželských dětí: Luisa a Karolina, hraběnky von Brockdorff, Frederik a Valdemar.\n\nZ osmi dětí Frederika VI. se dospělého věku dožily pouze dvě dcery, jež podle tehdejší právní úpravy vycházející ze Salického práva nemohly uplatnit následnické právo k dánskému a norskému trůnu (ani ony ostatně neměly potomky). Na trůn tedy nastoupil jeho bratranec (syn Frederika Dánského, mladšího nevlastního bratra Kristiána VII.) jako Kristián VIII.\n\n\n"}
{"id": "43778", "url": "https://cs.wikipedia.org/wiki?curid=43778", "title": "Frederik VIII.", "text": "Frederik VIII.\n\nFrederik VIII. (: \"Christian Friedrich Wilhelm Karl von Schleswig-Holstein-Sonderburg-Glücksburg\"; 3. června 1843 – 14. května 1912) byl v letech 1906 až 1912 dánský král.\n\nBudoucí král Frederik se narodil 3. června 1843 jako syn následníka a budoucího dánského krále Kristiána IX. a jeho ženy budoucí královny Luisy Hesensko-Kasselské. Následníkem trůnu se stal v roce 1863, kdy jeho otec nastoupil na dánský trůn.\n\nJeho mladší bratr Vilém nastoupil v roce 1863 na řecký trůn jako král Jiří I. jen krátce (30. října) před tím, než se jeho otec stal králem a Frederik korunním princem (15. listopadu).\n\nFrederik VIII. se stal dánským králem po smrti svého otce 29. ledna 1906 a byl jím až do své smrti 14. května 1912. Byl druhým dánským králem z dynastie Schleswig-Holstein-Sonderburg-Glücksburg.\n\nJeho oficiální titul byl:\n\nJeště jako korunní princ, dne 28. července 1869, si Frederik ve Stockholmu vzal za ženu švédskou princeznu Luisu, dceru švédského krále Karla XV. a jeho manželky Luisy Oranžsko-Nasavské. Spolu měli 4 syny a 4 dcery:\n\n\nFrederik VIII. byl 1065. rytířem španělského Řádu zlatého rouna, 806. rytířem britského Podvazkového řádu v roce 1896 a 152. velkokřížovníkem portugalského Řádu věže a meče.\n\nZemřel v Hamburku 14. května 1912 a byl pochován v katedrále v Roskilde, místě posledního odpočinku dánské královské rodiny.\n\n\nFrederik VIII. byl 1 065. rytířem Řádu zlatého rouna ve Španělsku, 806. rytířem Podvazkového řádu v roce 1896 a 152. Velký kříž Řádu věže a meče.\n\n\n\n"}
{"id": "43779", "url": "https://cs.wikipedia.org/wiki?curid=43779", "title": "Játra", "text": "Játra\n\nJátra (: , : ) jsou největším vnitřním orgánem a centrálním orgánem látkové výměny (metabolismu). Mají klíčovou roli v metabolismu sacharidů, tuků i bílkovin. Jsou trávicí žlázou, která produkuje žluč, i žlázou endokrinní, ve které se tvoří některé hormony. Jsou orgánem zásobním, ukládají glykogen, železo a některé vitamíny a minerály, jsou v nich tvořeny bílkoviny krevní plazmy a nezastupitelná je jejich úloha při detoxikaci organismu.\n\nJátra dospělého člověka se na přední stěnu břišní promítají ve tvaru pravoúhlého trojúhelníku, který leží v horní pravé části břicha, s přeponou směřující z dolní pravé strany na horní levou stranu. Váží okolo 1,5 kg. Jsou dobře zásobená krví, v klidu játry protékají až dva litry krve za minutu. Zvláštností jater je to, že kromě jaterní tepny, která k nim přivádí čerstvou okysličenou krev, do nich přichází také žilní krev z vrátnicové žíly, která je nasycená vstřebanými aminokyselinami a sacharidy z žaludku a střev.\n\nSelhání jaterních funkcí je život ohrožující stav, rychle dochází ke zhroucení vnitřního prostředí organismu, objevují se otoky, ascites, krvácivé stavy a poruchy funkce mozku. Zcela kompletní umělé nahrazení jaterních funkcí není možné, jedinou léčebnou metodou terminálního jaterního selhání je transplantace jater. Pro prodloužení doby možnosti transplantace či pro překlenutí období akutního jaterního selhání jsou však k dispozice metody jaterní dialýzy, přístroje Prometheus a MARS.\n\nJátra mají zhruba klínovitý tvar. U dospělého člověka váží 1200 - 1500 g, a tvoří asi 2 % hmotnosti těla. Játra dospělého muže mohou mít hmotnost větší, 1500-1800 g. U dětí bývají játra relativně větší a tvoří 5 % jejich hmotnosti. Zdravá játra jsou tuhá, ale poddajné konzistence a červenohnědé barvy. Tkáň je však relativně křehká, takže při nadměrných otřesech nebo nárazech může dojít k natržení jater a hrozí masivní, život ohrožující krvácení.\n\nPřirovnají-li se játra k trojbokému jehlanu, jeho základna je přiložená k pravé břišní stěně a vrchol směřuje doleva. Mají dva hlavní anatomické laloky, větší pravý (\"lobus dexter\") a menší levý (\"lobus sinister\"), rozdělené úponem srpovitého vazu a průběhem levé sagitální rýhy na viscerální ploše jater. Kromě toho se na pravé straně popisují ještě dva menší laloky, ocasatý lalok (\"lobus caudatus\") a čtyřhranný lalok (\"lobus quadratus\"). Na povrchu jsou játra potažená vazivovým pouzdrem zvaným Glissonovo pouzdro, \"capsula Glissoni\", které přechází ve vazivo v okolí cév a lalůčků jaterní tkáně.\n\nNa povrchu jater jsou popisovány dvě plochy: Horní brániční plocha, \"facies diaphragmatica\", přiléhá na bránici, z druhé strany na játra naléhají orgány břišní dutiny, tato plocha se tedy nazývá \"facies visceralis\".\n\nBrániční plocha jater je konvexní a hladká, rozdělená úponem srpovitého vazu (\"ligamentum falciforme\") na menší levý a větší pravý lalok. Dělí se na \"pars dextra\", což je část obrácená doprava proti bránici a stěně hrudníku, \"pars anterior\", přední část, která vpředu naléhá na bránici a stěnu břicha, \"pars superior\", okrsek vložený do brániční klenby a \"pars posterior\", zadní část, která vzadu naléhá na bránici a zadní břišní stěnu. Srdce zanechává v brániční ploše jater mělký otisk zvaný \"impressio cardiaca\".\n\nViscerální plocha jater je konkávní, rozdělená rýhami ve tvaru písmene H na čtyři laloky. Příčně orientovaná rýha se nazývá jaterní brána, \"porta hepatis\", a je to místo, kudy do jater vstupuje jaterní tepna a vrátnicová žíla, a kde z nich vystupují žlučové cesty. Levá sagitální rýha je tvořena průběhem dvou vazů, oblého vazu jaterního a Arantiova vazu. Pravá sagitální rýha je rovněž rozdělena na dvě části, vpředu je žlučníková jáma, ve které je uložen žlučník, zadní část je tvořena hlubokým zářezem, kterým probíhá dolní dutá žíla.\n\nPrůběh levé sagitální rýhy je hranicí levého a pravého laloku na viscerální ploše jater. Čtyřhranný lalok se nachází mezi sagitálními rýhami před jaterní bránou a je ohraničený žlučníkem a průběhem oblého vazu, ocasatý lalok je ohraničený žlábkem dolní duté žíly a zářezem, kterým vede Arantiův vaz a nachází se za jaterní bránou. Viscerální plocha jater je mírně konkávní a dotýká se žaludku, dvanáctníku, tračníku a pravé ledviny s nadledvinou, a tyto orgány v ní zanechávají své otisky.\n\nNa viscerální ploše levého laloku se nachází otisk jícnu, \"impressio oesophagea\" a otisk žaludku, \"impressio gastrica\", mírné vyvýšení plochy v blízkosti průběhu oblého vazu se nazývá \"tuber omentale hepatis\". Na viscerální ploše levého laloku se popisuje otisk pravé ledviny, impressio renalis, otisk pravé nadledviny, \"impressio suprarenalis\", otisk \"pars superior\" dvanáctníku, impressio duodenalis a otisk ohbí tračníku, \"flexura coli dextra\", \"impressio colica\". Hluboký zářez, \"sulcus venae cavae\", ve viscerální ploše vytváří dolní dutá žíla. Může být překryta vazivovým pruhem \"lig. venae cavae\", nebo je i zcela vrostlá do jaterní tkáně.\n\nVzadu přechází brániční plocha jater na viscerální plynule, vpředu ostře a tento přechod se nazývá \"margo inferior hepatis\".\n\nJátra jsou uložena intraperitoneálně v horní pravé části břišní dutiny. Jsou téměř celá pokrytá pobřišnicí a tento serózní obal jim dává lesklý vzhled. Pobřišnice chybí jen ve žlučníkové jámě, v místě, kde se do jater vtlačuje dolní dutá žíla, a v oblasti nazvané \"area nuda\" na brániční ploše jater.. Na svém místě v břišní dutině je orgán fixován vazy, připojením na dolní dutou žílu a tlakem břišního lisu.\n\nJátra jsou přirostlá k bránici: pevně srůstají v \"area nuda\", kde nejsou pokryté pobřišnicí. Toto místo se proto nazývá též pars affixa. Duplikatura pobřišnice vytváří srpovitý vaz, který spojuje játra s bránicí a přední břišní stěnou. \"Area nuda\" je ohraničena přechody nástěnné pobřišnice na serózní obal jater, což vytváří vazy: Levý a pravý věncový vaz, přičemž levý vaz přechází v levý trojúhelníkový vaz a fixuje levý lalok k bránici, pravý vaz přechází v pravý trojúhelníkový vaz a v lig. hepatorenale, který spojuje pravý lalok jater a pravou ledvinu.\n\nZ viscerální strany jater vychází hepatoduodenální vaz, který je součástí malé opony a kterým jsou játra jsou spojena s dvanáctníkem. Tímto vazem probíhají vývodné žlučové cesty, vrátnicová žíla, jaterní tepna, lymfatické cévy i nervy.\n\nMezi vazy jater patří též oblý vaz jaterní, pozůstatek pupeční žíly plodu. Vede od pupku k dolnímu okraji jater a připojuje se na vrátnicovou žílu. Pozůstatek spojky ductus venosus, žíly, která u plodu umožňuje krvi obtéct játra, zůstává jako ligamentum venosum.\n\nJátra jsou umístěna v brániční kopuli, vyplňují celou pravou polovinu brániční klenby. Levá část přesahuje pod levou klenbu až k medioklavikulární čáře, na levou stranu těla přesahují jen o pět centimetrů. Nalevo od jater se v brániční klenbě nachází žaludek a slezina.\n\nVrchní okraj jater se vpravo nachází asi 1 cm pod úrovní bradavek, při výdechu zasahuje horní pravý okraj jater do úrovně čtvrtého mezižeberního prostoru, horní okraj levého laloku se nachází v úrovni šestého žebra, asi 2 cm pod úrovní bradavek. Dolní okraj jater směřuje šikmo od deváté mezižeberní chrupavky vpravo k osmé mezižeberní chrupavce vlevo. Při hlubokém nádechu se játra posunují o 1–3 cm dolů.\n\nČastou odchylkou od běžného uspořádání je přítomnosti Riedelova laloku, který má tvar jazyka vybíhajícího z pravého laloku jater. U žen je častější. Může dosahovat až k pánvi. Kromě něj se mohou u lidí objevit i přídatné laloky, které se většinou nachází na viscerální ploše jater. Vzácnou poruchou je situs inversus, kdy játra zabírají levou horní polovinu břišní dutiny, orgány jsou zrcadlově obrácené. Tento stav je často spojen s abnormálním vývojem či chyběním žlučových cest či vrátnicové žíly.\n\nPovrch jater je tvořen vazivovým obalem, které se nazývá Glissonovo pouzdro, \"capsula Glissoni\", též \"tunica fibrosa\". Uvnitř je makroskopicky nečleněný jaterní parenchym, kterým probíhají větvící se cévy a žlučové cesty.\n\nKrevní oběh jater je dvojí: funkční a výživný. Výživný oběh představuje jaterní tepna a její větve, přivádí krev bohatou na kyslík. Funkční oběh vychází z vrátnicové žíly, která přivádí až 90% krve, která obsahuje vstřebané živiny z trávicího traktu, včetně případných toxinů bakterií střev, a zplodiny metabolismu buněk. Játry protéká značné množství krve, až 1/4 minutového srdečního výdeje, což u člověka představuje asi 1,5 litru krve za minutu. Jaterní tepna a vrátnicová žíla obě vstupují do jater v jaterní bráně a společně se větví, jaterním parenchymem jejich větve probíhají spolu, doprovázané žlučovody v prostorech obalených vazivem, které navazuje až na Glissonovo pouzdro na povrchu jater.\n\nVětve jaterních žil tvoří samostatný cévní strom, jehož větve jsou vmezeřené mezi větve jaterní tepny, vrátnice a žlučovodů, podobně jako propletené prsty dvou rukou. Větve jaterní žíly probíhají proto spíše v hranicích oblastí, které jsou zásobené jednotlivými větvemi vrátnicové žily.\n\nVrátnicová žíla (\"vena portae\"), nesoucí vstřebané živiny ze střev, vstupuje do jater v jaterní bráně a postupně se větví se až na žíly protékající portobiliárním prostorem. Ty se větví do sinusoid protékajících mezi trámci hepatocytů a stékají se v centrální žíle. Centrální žíly se opět spojují, krev konečně vtéká do jaterních žil (\"venae hepaticae\"), které se vlévají do dolní duté žíly.\n\nSchéma:\n\nJaterní tepna vstupuje do jater v jaterní bráně a větví se podobně jako vrátnicová žíla. V sinusoidách dochází ke smíšení obou oběhů.\n\nSchéma:\n\nUvnitř jater probíhá také část žlučových cest, zvaná intrahepatální žlučové cesty. Je to soustava kanálků, žlučovodů, kudy se žluč tvořená jaterními buňkami dostává do dvanáctníku.\n\nŽluč je hepatocyty vylučována do žlučových kapilár (intercelulární žlučové kapiláry \"ductuli biliferi\"), ty ústí do Heringových kanálků, které se spojují v malé, interlobulární žlučovody. Ty se spojují ve žlučovody stále většího průměru a následují větvení jaterní tepny a vrátnicové žíly. Z pravého anatomického laloku jater vychází pravý jaterní vývod, z levého žlučovod levý - \"ductus hepaticus dexter et sinister\". Dále žlučové cesty probíhají mimo parenchym jater jako extrahepatální žlučové cesty: V jaterní bráně se spojují ve společný jaterní vývod \"ductus hepaticus communis\" a vzápětí se spojují s vývodem žlučníku (\"ductus cysticus\") v \"ductus choledochus\", který ústí do dvanáctníku, obvykle společně s vývodem slinivky břišní.\n\nŽlučník je asi 9 cm dlouhý orgán hruškovitého tvaru, umístěný ve žlučníkové jámě nad příčným tračníkem. Má kapacitu asi 50 ml. Ve žlučníku se žluč zahušťuje, obsah vody klesá až o 90%, a klesá také pH žluči.\n\nUvnitř jater se větví jaterní tepna, vrátnicová žíla a žlučové cesty a tvoří tak vnitřní uspořádání jaterního parenchymu. Toto uspořádání však neodpovídá vnější anatomii jater s pravým a levým lalokem odděleným úponem srpovitého vazu.\n\nUvnitř jater probíhají větve jaterní tepny, vrátnicové žíly a žlučovody společně v pleteních obalených vazivem. Větve jaterní žíly tvoří samostatný žilní strom a její větve se vmezeřují mezi větve triády jako propletené prsty dvou rukou. Větvení cév proto tvoří podklad tzv. funkční anatomie jater.\n\nZde je hranice pravého a levého laloku v \"Rex – Cantlieho linii\", která probíhá od vstupu pravé jaterní žíly do dolní duté žíly k fundu žlučníku. Toto rozdělení totiž odpovídá krevnímu zásobení jednotlivých laloků – pravý lalok jaterní je zásoben tepennou krví z pravé větve jaterních tepen a žilní krev přitéká pravou větví vrátnicové žíly, žluč je odváděna pravým žlučovodem. U levého laloku je situace analogická.\n\nNejpoužívanější je dělení \"dle Couinauda\", podle kterého se jaterní parenchym dělí na osm jaterních segmentů. Hranice jednotlivých segmentů nejsou přesně vymezené, nejedná se o žádnou určitou anatomickou strukturu s vlastním vazivovým ohraničením. Játra jsou rozdělena třemi horizontálními liniemi, které odpovídají třem jaterním žilám, a jednou linií, která je hranicí zásobení pravou a levou větví vrátnicové žíly. Segmenty se číslují od tkáně ocasatého laloku, který má specifické krevní zásobení, přijímá krev z pravé i levé větve vrátnicové žíly, a krev z ní odtéká přímo do dolní duté žíly, ne přes žílu jaterní. Ten má číslo I. Dále se pokračuje po směru hodinových ručiček levým lalokem, kde je II. a III. a IV. segment a konec číslování je v horní části pravého laloku: Pravá strana jater je rozdělena do čtyř segmentů: V., VI., VII. a VIII. segment.\n\nSegmentální anatomie slouží k popisu ložiskových nálezů na játrech. Při resekci jater by měl mít přívod krve a odtok žluče zajištěný nezávisle na ostatních segmentech, v praxi je však variabilita větvení vrátnicové žíly v játrech značná.\n\n\"Dle Bismutha\" jsou játra členěna do čtyř sektorů.\n\nJátra jsou složitý orgán, tvořený jednak jaterním parenchymem, tak sítí cév, žlučových cest, lymfatických cév a podpůrného vaziva. Základní morfologickou jednotkou jater je \"lalůček centrální žíly\" (lat. \"lobulus venae centralis\"), který je asi 0,7x2 mm velký a má podobu šestibokého hranolu tvořeného hvězdicovitými trámci jaterních buněk uspořádaných kolem centrální žíly protékající středem lalůčku. V prostorech mezi trámci probíhají jaterní sinusoidy – zvláštní typ krevních kapilár, které mají fenestrovanou stěnu, takže i velké molekuly z krevní plazmy mohou volně přecházet ven, do tzv. Disseho prostoru, který se nachází mezi sinusoidou a samotnými hepatocyty. Uprostřed trámců se nacházejí žlučové kapiláry – prostory mezi hepatocyty, kam je produkována žluč. V místě styku tří nebo čtyř sousedících lalůčků je portobiliární prostor (lat. \"area periportalis\") vyplněný řídkým kolagenním vazivem, kudy probíhá interlobulární artérie (lat. \"arteria interlobularis\"), interlobulární véna (lat. \"vena interlobularis\") a interlobulární žlučovod. Jejich soubor se nazývá triáda (lat. \"trias hepatis\").\n\nZvláště patrné jsou lalůčky u prasete, velblouda, mývala a polárního medvěda, tato zvířata mají lalůčky ohraničené výraznými vazivovými přepážkami. Interlobulární septa u člověka jsou jen málo výrazná.\n\nFunkční jednotka jater je \"lalůček portální\" (lat. \"lobulus venae interlobularis\"), který má tvar trojúhelníku, jehož vrcholy tvoří centrální žíly sousedících lalůčků. Střed portálního lalůčku je nejlépe zásoben živinami.\n\nDalším, zejména v patologii používaným termínem je \"primární jaterní acinus\". Je to nejmenší funkční jednotka jaterního parenchymu. Jedná se o jednu šestinu lalůčku centrální vény a ještě další jednu šestinu ze sousedního lalůčku centrální vény. Tyto dvě části mají společné krevní zásobení (vénu a artérii) z jedné (cirkumlobulární) větve vedoucí z portorbitálního prostoru. Podle vzdálenosti od vény se v acinu rozlišují tři distribuční zóny:\n\n\nJaterní buňky, hepatocyty, tvoří asi 60 % buněčné populace jaterní tkáně a jejich bohatá enzymová výbava je podstatou nadřazené úlohy jater v tělesném metabolismu. Jsou to polyedrické, asi 30 µm velké buňky se světlým, kulatým jádrem a jedním nebo dvěma výraznými jadérky. Většinou mají pouze jedno jádro, ale dvoujaderné hepatocyty jsou časté. Každý hepatocyt se boky dotýká druhých hepatocytů, jednou svojí stranou je přivrácený směrem do žlučové kapiláry (žlučový pól) a na opačné straně se nachází krevní pól, kde hepatocyt svými mikroklky zasahuje do Disseho prostoru.\n\nHepatocyty tvoří 78 % objemu každého jaterního lalůčku.\n\nZajímavé je, že periportální a perivenózní hepatocyty jaterních acinů se od sebe liší množstvím a uspořádáním buněčných organel i metabolickou kapacitou. Zonace je ovlivněna jak množstvím dostupného kyslíku, tak Wnt/ β-catenin signalizací.\n\nCholangiocyty jsou buňky tvořící výstelku žlučových cest. Provádějí úpravu vzniklé žluči, a to jednak reabsorbcí některých látek, jednak sekrecí bikarbonátu.\n\nJaterní makrofágy, Kupfferovy buňky, tvoří 15-25 % buněk jater a tvoří 2,1 % objemu jaterních lalůčku. Jsou to tzv. fixní makrofágy, které jsou přichycené na endoteliální výstelku sinusoid. Fagocytují bakterie, viry, parazity, nádorové buňky, cizorodé bílkoviny či přestárlé červené krvinky.\n\nEndotelové buňky tvoří vnitřní výstelku cév a také stěnu sinusoid. Endotel jaterních sinusoid se v mnohých věcech liší od endotelu jiných cév, nejvíce tím, že nemá souvislou bazální membránu. Sinusoidální endotelové buňky tvoří 10-20 % všech jaterních buněk a 2,8 % objemu jaterního lalůčku. Tyto endotelové buňky fungují jako síto, kterým procházejí makromolekuly z krve do blízkosti hepatocytů. Samotné buňky jsou schopné endocytózy a aktivně z cirkulace vychytávají transferin, ceruloplazmin či lipoproteiny. Jejich cytoskelet je dynamický a buňky dokáží aktivně udržovat a řídit velikost fenestrací ve stěně sinusoid, a tím regulovat její prostupnost.\n\nDalšími buňkami jsou jaterní hvězdicovité, neboli Itóovy buňky. V játrech jsou přítomné v Disseho prostoru a tvoří méně než 5 % buněčné populace jater. Skladují až 80 % tělesné zásoby vitamínu A, a řídí růst a regeneraci jaterní tkáně, v případě velkého poškození jater ale výrazně mění svůj fenotyp, produkují kolagen a podílejí se na patogenezi fibrózy a cirhózy. Itóovy buňky mají také roli v imunitní odpovědi jater, fungují jako antigen prezentující buňky a při infekci přivolávají a aktivují buňky imunitního systému.\n\nPit buňky jsou jaterní formou NK buňky, které se vyskytují uvnitř jaterních sinusoid. Úzce spolupracují s Kupfferovými buňkami.\n\nU savců leží játra rovněž pod bránicí, v brániční kopuli, kterou vyplňují buď v celém rozsahu (šelmy) nebo častěji více či méně jen na pravé straně. Jejich relativní velikost záleží na způsobu života daného živočicha: u masožravců zaujímají 3–8 % tělesné váhy, u všežravců 2–3 % a u býložravců 1–1,5 % hmotnosti.\n\nJátra zvířat se výrazně neliší od jater člověka. Jediné větší rozdíly jsou ve členění laloků, například u přežvýkavců jsou játra členěná málo a laloky jsou nevýrazné, u šelem a prasete je naopak pravý i levý lalok ještě rozdělen na dva (\"lobus dexter lateralis, medialis, lobus sinister lateralis, medialis\"). Většina savců má žlučník, který však chybí např. u koně, některých hlodavců, kytovců a chobotnatců.\n1 – Levý lalok (\"lobus sinister\")\n2 – Pravý lalok (\"lobus dexter\")\n3 – Ocasatý lalok (\"lobus caudatus\")\n4 – Čtyřhranný lalok (\"lobus quadratus\")\n5 – Jaterní brána (\"porta hepatis\") – tady vstupuje do jater jaterní tepna a vrátnicová žíla\n6 – Jaterní mízní uzliny (\"lnn. hepatici\")\n7 – Žlučový měchýř vrostlý ve žlučníkové jámě\n\nJátra ptáků jsou relativně velká a mají tvar protáhlého disku, částečně rozděleného na dva laloky, pravý a levý. Tvar a relativní velikost je druhově specifická, největší játra mají hmyzožraví a rybožraví ptáci. Játra ptáků jsou křehká až drobivá, jejich velikost a barva záleží na výživném stavu, mohou být červenohnědá nebo světle hnědá, u čerstvě vylíhlých mláďat jsou játra vlivem vstřebaného žloutku žlutá. Jsou uložena v přední části tělní dutiny, pod prsní kostí, kde se dotýkají srdce a svalnatého a žlaznatého žaludku. Žlučník je přítomen u většiny ptáků, výjimku tvoří pštros, nandu, holubi a papoušci.\n\nU plazů a obojživelníků jsou játra největším orgánem tělní dutiny a leží mezi srdcem a žaludkem, podobně jako u ptáků. Žlučník je vyvinutý.\n\nJátra příčnoústých (hlavně žraloci a rejnoci) jsou objemná, dvoulaločná, v levém laloku je žlučník. Obsahují velké množství olejovitého tuku a slouží také jako hydrostatický orgán, nahrazující plynový měchýř kostnatých ryb. Játra žraloka krokodýlího (\"Pseudocarcharias kamoharai\") mohou tvořit až 20% hmotnosti živočicha\nU paprskoploutvých leží játra mezi střevními kličkami, obvykle jsou velká a nechybí ani žlučník.\n\nMihule a sliznatky jsou pravděpodobně nejstarší obratlovci, u nichž se pravá játra vyvinula. Funkcí, umístěním v tělní dutině i embryonálním vývojem však již plně odpovídají játrům odvozenějších obratlovců. U mihulí dochází během metamorfózy k degeneraci žlučových vývodů (společně se zakrňováním trávicí soustavy), samotná jaterní tkáň je zachována po celý život.\n\nFunkčně podobné orgány se vyskytují u měkkýšů – hepatopankreas, podobně také členovci mají trávicí žlázy, které kombinují funkci jater a slinivky. U hmyzu je tento orgán znám jako tukové těleso. Skutečně analogickým orgánem je jaterní vak bezlebečných, jako je například kopinatec. Jedná se o prostorné slepé střevo vycházející z ventrální části trávicí trubice, jehož zvláštností je krevní oběh podobný tomu, jaký mají játra obratlovců.\n\nJátra vznikají především z entodermu: Zakládají se jako jaterní výchlipka či jaterní pupen z ventrální stěny zadní části předního střeva embrya. Zajímavé je, že všechny entodermální buňky předního střeva mají schopnost diferencovat se v jaterní buňky. Schopnost této diferenciace je aktivně potlačována faktory, které produkují tkáně ektodermu, mesodermu a hřbetní struny. Mesoderm základu srdce a \"septum transversum\" naproti tomu produkují růstové faktory působící proti této inhibici.\n\nPůsobením těchto faktorů je tedy vymezena oblast vývoje jater a ve třetím týdnu nitroděložního vývoje se daná část předního střeva začne vyklenovat do tzv. \"septum transversum\", což je ploténka tvořená mezodermem, která odděluje dutinu perikardu a stopku žloutkového váčku. Záhy po začátku růstu se jaterní výchlipka rozděluje na horní, větší část, \"pars hepatica,\" a menší \"pars cystica\".\n\nBuňky \"pars hepatica\" prorůstají do \"septum transversum\" v místě průběhu vitelinních žil, \"vv. vitellinae\", které odvádějí krev ze žloutkového váčku. Rostoucí jaterní pupen přerušuje jejich průběh a uvnitř jater se vytváří bohatá cévní pleteň, jaterní sinusoidy. Z distální části vzniká vrátnicová žíla, z proximální části jaterní žíly a hepatokardiální část dolní duté žíly.\n\nVe spojitosti s játry se vyvíjejí také pupeční žíly, které přivádějí krev z placenty. Za začátku probíhá pár žil okolo jater a napojuje se na jaterní sinusoidy, pak mizí celá pravá pupeční žíla a proximální část levé mizí, takže veškerá krev z placenty je přiváděna přes játra levou pupeční žilou. Druhotně se vytváří nová přímá spojka mezi levou pupeční žílou a budoucí dolní dutou žílou, \"ductus venosus\". Krev tak může obtékat játra. Po porodu se \"ductus venosus\" uzavírá a zůstává z něj \"ligamentum venosum\" na spodní straně jater, ze zakrnělé levé pupečné žíly vzniká oblý jaterní vaz, \"lig. teres hepatis\".\n\nRostoucí trámce buněk jaterní výchlipky nakonec zcela vyplní septum transversum a jediné, co z něj zůstane, je srpovitý vaz, malá opona a peritoneum na povrchu jater. Výjimkou je oblast septa tvořená kompaktním mezenchymem, která se stane částí zvanou \"centrum tendineum\" bránice. Zde se játra přikládají na bránici bez peritoneálního obalu (\"area nuda\").\n\nBuňky \"pars hepatica\" se diferencují do hepatocytů a buněk výstelky intrahepatálních žlučových cest, zatímco z \"pars cystica\" vznikají extrahepatální žlučové cesty. Jaterní stroma, krvetvorné a Kuppferovy buňky pocházejí ze mezodermu septum transversum.\n\nMaximální rozvoj jater nastává ve 2.–3. měsíci nitroděložního vývoje, kdy játra tvoří 10 % objemu těla embrya. Embryonální a fetální játra mají též hematopoetickou funkci, probíhá v nich krvetvorba. Během posledních dvou měsíců těhotenství krvetvorba v játrech ustává a při narození už přetrvává jen v malých ostrůvcích, které brzy mizí. Játra novorozence tvoří asi 5 % jeho tělesné hmotnosti.\n\nFunkce jater je mnohostranná a mnohočetná, většina procesů v nich probíhajících sice souvisí s metabolismem a detoxikací, kromě toho jsou však játra též exokrinní i endokrinní žláza a zasahují i do dalších dějů.\n\nV hepatocytech probíhají vzájemné přeměny živin, jejich syntézy, degradace a resorbce z krve.\n\n\n\nHepatocyty vylučují vodu, ionty, cholesterol, žlučové kyseliny, fosfolipidy a konjugovaný bilirubin do žlučových kapilár – vzniká tak jaterní žluč. Je to izotonická, hustá, žlutá až tmavě zelená tekutina hořké chuti, která se ve střevě významně účastní trávení tuků.\n\nJátra mají velkou funkční rezervu, základní funkce je schopna plnit i pouhá jedna pětina jejich tkáně a mají také velkou schopnost regenerace. Dovedou se do jisté míry adaptovat na zvýšenou zátěž – hepatocyty se zvětší (megalocytóza), zvětší se i jejich jádra (megakaryóza), mohou se vyskytnout i buňky s větším počtem chromozomálních sad, nežli dvě (polyploidie).\n\nPři překročení určité hranice však dochází k poškozování hepatocytů – jejich energetický metabolismus začíná selhávat a v buňce se hromadí voda a později i lipidy – dochází k dystrofii, neboli hepatóze. Tyto změny jsou vratné, při dalším působení poškozujícího podnětu však dochází k apoptóze nebo nekróze buněk, tzn. k jejich smrti.\n\nDíky vysoké regenerační schopnosti jater se může poškození po akutně působícím podnětu zhojit bez následků; při aberantním pokusu o regeneraci však může dojít k hyperplazii žlučovodů. Důsledkem chronického, dlouhotrvajícího poškozování jater je zmnožení vaziva, fibróza, nebo celková přestavba jater vedoucí k cirhóze, při kterém je architektura jater nevratně nahrazena tuhou vazivovou tkání.\n\nChorobami jater se zabývá hepatologie.\n\nJaterní selhání je stav, při kterém játra nejsou schopna plnit své funkce, se všemi negativními důsledky tohoto stavu pro organismus. Může vzniknout akutně, v důsledku těžké hepatitidy, otravy hepatotoxickými látkami, steatózy či nádorovým postižením. Chronické selhání je nejčastěji důsledkem cirhózy.\n\nLátky, které poškozují jaterní tkáň, se označují jako hepatotoxiny. U lidí je jedním z nejvýznamnějších chemických látek, které játra poškozují, etanol – při chronickém abúzu vede ke vzniku cirhózy jater a také zvyšuje negativní působení ostatních faktorů. Mezi hepatotoxické látky patří chlorované uhlovodíky tetrachloretan, tetrachlormetan a trichlormethan, ftaláty, dioxiny, některé léky, jako například paracetamol, mykotoxiny (aflatoxiny, sterigmatocystin a T-2 toxin včetně toxinů vyšších hub (falotoxin muchomůrky zelené), toxiny sinic (microcystiny), vyšší dávky kumarinů, pyrolizidinové alkaloidy, nadměrné množství vitamínu A a další látky. Některé z nich jsou navíc hepatokarcinogenní (např. aflatoxiny), tzn. způsobují maligní transformaci jaterních buněk.\n\nZánět jater, hepatitida, lat. \"hepatis\", je stav, kdy je poškození jater doprovázeno zánětlivou reakcí. Mohou být způsobeny patogeny (nejč. viry) nebo autoimunitní reakcí.\n\nNejvýznamnějšími infekčními nemocemi, které postihují lidská játra, patří virové hepatitidy – hepatitida typu A, tzv. \"nemoc špinavých rukou\", hepatitida typu B, která je velmi snadno přenosná nechráněným pohlavním stykem a krví a která může vyústit v cirhózu či karcinom jater. Typu B je podobná další virová nemoc, hepatitida typu C.\n\nDále existuje také hepatitida typu D, která je vázaná na typ B, a hepatitida typu E, podobná typu A, která se v Česku však nevyskytuje. Virus hepatitidy typu G ani tzv. TT-virus zřejmě nejsou pro člověka příliš patogenní.\n\nJaterní tkáň je postižena také při horečce Rift Valley napadá ji virus Ebola a Marburg, cytomegaloviry či virus Ebstein-Barrové (infekční mononukleóza). Záněty jater způsobují také bakterie, \"Bartonella henselae\" je původcem tzv. jaterní peliózy, dále játra postihují zoonotická onemocnění leptospiróza (původcem jsou leptospiry) a Q-horečka (původce: \"Coxiella burnetii\"). Játra mohou být napadena kvasinkami (hepatolienální kandidóza), v hepatocytech se též množí prvoci rodu \"Plasmodium\" – původce malárie, \"Toxoplasma gondii\" či \"Leishmania\" sp.. Život ohrožující abscesy na játrech může způsobit infekce měňavkou úplavičnou (\"Entamoeba histolytica\"). Velmi významnými činiteli postihující játra jsou parazitičtí červi rodu \"Schistosoma\" sp., dále pak motolice jaterní při jaterní fasciolóze, motolice žlučová, motolice thajská či motolice kočičí, nebezpečné jsou boubele tasemnic měchožila zhoubného a měchožila bublinatého. Do jater mohou migrovat i některé larvy hlístic (např. \"Toxocara canis\", \"T. cati\", \"Anisakis simplex\", \"Calodium hepaticum\"), které mohou vyvolat zánětlivé reakce s tvorbou granulomů.\n\nU zvířat jsou významnými nemocemi, které postihují játra, virová hepatitida psů, paratuberkulóza, listerióza, Tyzzerova nemoc, kampylobakterová hepatitida drůbeže a mnoho dalších. Z parazitárních onemocnění poškozují játra zvířat motolice (motolice jaterní, motolice kopinatá, motolice obrovská aj.), larvy nematodů při migraci přes parenchym jater (\"Ascaris\", \"Toxocara\") nebo kokcidie (\"Eimeria stiedai\" u králíků). Hnisavou hepatitidu u drůbeže způsobuje \"Histomonas meleagridis\".\n\nPrimární benigní nádory jater jsou adenom jater a hemangiom a vzácně i jiné.\n90 % všech tumorů v játrech jsou potom metastázy z jiných orgánů (slinivky břišní, tlustého střeva, žaludku). Primárním tumorem je hepatocelulární karcinom a cholangiogenní karcinom, který vychází z buněk žlučovodů. Léčba je chirurgická. Infekční příčinou cholangiokarcinomů v Jihovýchodní Asii jsou motolice žlučová a motolice thajská. Uvádí se, že v oblastech s endemickým výskytem těchto motolic u lidí je vysoká prevalence nádorovitých onemocnění jater. Například v Thajsku, kde je odhadem 6 miliónů lidí infikováno motolicí thajskou je cholangiokarcinom nejčastějším zhoubným nádorem.\n\nV řecké báji nechal vládce bohů Zeus přikovat Prométea za trest na skálu na Kavkaze. Každý den pak k hrdinovi přilétal veliký orel (nebo sup) jménem Ethon, který mu vykloval játra, která přes noc opět dorostla.\n\nVe starověkém Římě existovali kněží, haruspikové, kteří věštili z jater obětovaných zvířat, praktikovali tzv. hepatoskopii nebo hepatomancii.\n\nJátra savců, ptáků i ryb jsou běžně konzumována. Na mnoho způsobů se upravují hovězí i vepřová játra, z jater ptáků se pojídají játra kuřecí, specialitou je foie gras – ztučnělá játra překrmovaných hus (jedná se vlastně o tukovou dystrofii). Z jater ryb jsou to především tresčí játra, dále se získává olej z jater žraloků (hlubokomořských z chladných vod).\n\nJátra obsahují vysoké množství vitamínu A. Vysoké dávky tohoto vitamínu však mohou být zdraví škodlivé – v minulosti se polárníci takto otrávili játry ledního medvěda, průzkumníci Douglas Mawson a Xavier Mertz se otrávili pojídáním jater tažných psů husky.\n\n\n"}
{"id": "43780", "url": "https://cs.wikipedia.org/wiki?curid=43780", "title": "Kristián X.", "text": "Kristián X.\n\nKristián X. (26. září 1870, zámek Charlottenlund u Kodaně − 20. dubna 1947 Kodaň) byl v letech 1912−1947 dánský a mezi lety 1918−1944 islandský král.\n\nNarodil se jako \"Christian Carl Frederik Albert Alexander Vilhelm\" 26. září 1870 na zámku Charlottenlund blízko Kodaně jako nejstarší syn krále Frederika VIII. a Luisy Švédské (jeho mladším bratrem byl pozdější norský král Haakon VII.). Na trůn nastoupil v roce 1912 po smrti svého otce.\n\nDva roky po jeho nástupu na trůn začala první světová válka. Král a jeho vláda se obávali německé invaze, a proto se rozhodli udržet zemi mimo válku. Podařilo se jim to jen částečně, neboť Německo uložilo Dánsku, aby zaminovalo úžiny a zabránilo tak jakémukoli anglickému zásahu v Baltském moři. Při té příležitosti se ostatně potopilo přes tři sta plavidel dánského obchodního loďstva.\n\nBěhem války 5. června 1915 byla přijata nová ústava, jež zavedla proporční zastoupení a rozšířila volební právo na ženy.\n\nPo německé porážce se konal plebiscit o budoucím osudu Šlesvicka. Obyvatelé severního Šlesvicka hlasovali 75% hlasy za připojení k Dánsku, zatímco 80% obyvatel jižního Šlesvicka hlasovalo pro připojení k nové Německé republice. 10. července 1920 pak Kristián X. na bílém koni triumfálně překročil hranici a vjel na znovunabyté území. Tento obraz zůstal nadlouho vryt Dánům do paměti. Když se o šest let později k vládě dostali socialisté, ihned zrušili první bod svého programu, jímž bylo zrušení monarchie.\n\nRoku 1939 souhlasilo Dánsko bez váhání s podepsáním paktu o neútočení s Říší, což však Hitlerovi nezabránilo připravovat \"operaci Weserübung\" s cílem zmocnit se dánských a norských mořských základen. 9. dubna 1940 v 5 hodin ráno operace začala a za svítání byl král zpraven o ultimatu, jež jeho vláda dostala: okamžitě přijmout říšskou ochranu nebo čelit útoku německých vojsk. Král u vědomí nerovnosti sil odmítl přikázat mobilizaci. Královská garda vystřelila pár výstřelů z pušky, avšak když německé bombardéry začaly přelétat nad Kodaní, rozhodl se král se svými ministry přijmout okupaci „s výhradami“ za podmínky, že dánské záležitosti zůstanou v rukou Dánů. Když dánská armáda kapitulovala, bylo napočítáno 13 zabitých - proti 20 mrtvým Němcům.\n\nDne 26. dubna roku 1898 se princ Kristián oženil s princeznou Alexandrinou von Mecklenburg-Schwerin, dcerou velkovévody Fridricha Františka von Mecklenburg-Schwerin. Z manželství vzešli dva synové:\n\nKristiánův oficiální titul byl:\n\nV roce 1918 po vyhlášení nezávislosti Islandu se titul změnil:\n\n\"Kristián X., z milosti Boží, král Dánska, Islandu, Wendů a Gothů, vévoda Šlesvický, Holštýnský, Stormarnský, Dithmarschenský, Lauenburský a Oldenburský.\"\n\nPo rozpuštění Dánsko-Islandské personální unie v roce 1944 se titul opět změnil:\n\nKristián X. zemřel v Kodani 20. dubna 1947 a byl pochován v katedrále v Roskilde, místě posledního odpočinku dánské královské rodiny.\n\n"}
{"id": "43781", "url": "https://cs.wikipedia.org/wiki?curid=43781", "title": "Moiry", "text": "Moiry\n\nMoiry (řecky \"Μοῖραι\", latinsky \"Parcae\") jsou v řecké mytologii buď dcery bohyně osudové nutnosti Ananké, nebo jsou představovány jako dcery Dia a bohyně Themis. Jsou to bohyně osudu, životního údělu.\n\nVe starších mýtech se uvádí, že jim podléhá i nejvyšší bůh a neodváží se odporovat jejich rozhodnutí. Pozdější mýty však uvádějí, že Zeus sděluje Moirám svá rozhodnutí, může jejich úmysly změnit a může odvrátit přestřihnutí nitě života, chce-li některého z lidí zachránit.\n\nMoiry mají v mytologii zvláštní postavení, částečně vystupují i v lidské podobě. Mluví se o jedné nebo o třech Moirách, které „předou nit osudu“. Bývají někdy připodobňovány slovanským Sudičkám.\n\nMoiry prý znají všechna tajemství. Spíše než určovat osud lidí, je jejich posláním nad nimi bdít. Jsou zpodobňovány jako staré ženy nebo vážné panny. Klótho mívá v ruce vřeteno, Lachesis globus a Atropos knihu života nebo sluneční hodiny, na kterých ukazuje hodinu smrti.\n\n\n"}
{"id": "43782", "url": "https://cs.wikipedia.org/wiki?curid=43782", "title": "Frederik VII.", "text": "Frederik VII.\n\nFrederik VII. (6. října 1808 – 15. listopadu 1863) byl v letech 1848–1863 dánským králem, dále vévodou šlesvickým, holštýnským a lauenburským. Byl synem Kristiána VIII. a jeho manželky, původem meklenburské princezny Šarloty Frederiky. Frederik VII. byl posledním dánským králem z původní linie rodu Oldenburků. Zároveň byl posledním dánským absolutistickým panovníkem.\n\nHned na začátku svého panování, v letech 1848–1850 válčil Frederik VII. s Pruskem a byl poražen.\nBěhem jeho vlády došlo v Dánsku ke změně absolutistické formy vlády na konstituční monarchii, poté co byl roku 1849 donucen potvrdit ústavu omezující královskou moc a zavádějící všeobecné volební právo pro muže. Změna státního zřízení byla reakcí na březnovou revoluci ve Šlesvicku a Holštýnsku, kterou se mu však podařilo potlačit. Ještě předtím zrušil pozůstatky roboty a poddanství. Je nazýván \"dárcem ústavy\" a jeho pomník stojí dodnes na náměstí před budovou Dánského parlamentu v zámku Christiansborg.\n\nFrederikovou nejoblíbenější činností bylo bádání nad dějinami, zvláště pak pravěkem své vlasti. Byl předsedou \"Královské nordické pravěké společnosti\" v Kodani, v jejíchž spisech zveřejňoval řadu pojednání.\n\nVelká část jeho sbírek byla zničena v roce 1859 při požáru jeho oblíbeného zámku Frederiksborgu na ostrově Sjællandu. Co ze sbírek zůstalo, přišlo po Frederikově smrti do \"Muzea nordického pravěku\" v Kodani.\n\nKrál Frederik VII. byl celkem třikrát ženat:\n\n\nFrederik VII. byl třikrát ženat, ani z jednoho manželství však nevzešel žádný potomek. Když 15. listopadu roku 1863 ve svých 55 letech zemřel, vymřela jeho osobou dynastie Oldenburgů po meči a vyvstala otázka následnictví dánského trůnu. Frederik VII. problém nástupnictví vyřešil již za svého života a podle zásad agnatické primogenitury ustavil následníkem Kristiána, vévodu Schleswig-Holstein-Sonderburg-Glücksburského. Jeho nároky na dánský trůn se odvíjely ze dvou stran: jednak pocházel z vedlejší větve oldenburské dynastie (z dynastie Schleswig-Holstein-Sonderburg-Glücksburg) a byl prapravnukem krále Frederika V., jednak byl manželem Luisy Hesensko-Kasselské, dcery Luisy Šarloty Dánské, mladší sestry Kristiána VIII. Ta byla sice nejbližší pretendentkou dánského trůnu, jako žena však na něj nastoupit nemohla; podle ustanovení Salického práva byla jako dcera vyloučena z následnictví trůnu, mohla však dědické právo přenést na své potomky. Proto se již 18. července roku 1851 v Kodani za přítomnosti svého bratra Frederika Ferdinanda a ministrů zahraničí a spravedlnosti slavnostně vzdala všech svých nároků na dánský trůn ve prospěch své dcery Luisy, jež se jich obratem vzdala ve prospěch svého manžela Kristiána, vévody Schleswig-Holstein-Sonderburg-Glücksburského; ten pak po smrti Frederika VII. nastoupil na dánský trůn jako král Kristián IX.\n\nFrederik VII. zemřel nečekaně ve svých 55 letech 15. listopadu roku 1863 ve šlesvickém zámku Glücksburg. Byl pochován v katedrále v Roskilde, místě posledního odpočinku dánských králů.\n\n\n"}
{"id": "43783", "url": "https://cs.wikipedia.org/wiki?curid=43783", "title": "Langerhansovy ostrůvky", "text": "Langerhansovy ostrůvky\n\nLangerhansovy ostrůvky (\"insulae pancreaticae\") jsou morfologicky i funkčně odlišné oblasti slinivky břišní (pankreatu), jedná se o endokrinní část pankreatu. V dospělém pankreatu je jich roztroušeno okolo jednoho milionu a zaujímají 2-3 % procenta hmotnosti pankreatu. Na rozdíl od zbytku slinivky, která produkuje trávicí enzymy do dvanáctníku, buňky Langerhansových ostrůvků produkují hormony do krve neboli endokrinně.\n\nOd ostatní tkáně slinivky je každý ostrůvek oddělen tenkým vazivovým pouzdrem, mezi buňkami probíhají krevní sinusoidy, které zásobují ostrůvky velkým množstvím krve (kvůli endokrinní činnosti) na rozdíl od exokrinních tkání pankreatu.\n\nJsou pojmenovány po svém objeviteli Paulu Langerhansovi (1847–1888).\n\nLangerhansovy ostrůvky se zdaleka nevyskytují u všech obratlovců v podobě, jak jsou známy u člověka. U kruhoústých se vyskytují tyto endokrinní žlázky ve stěně trávicí trubice. U některých vodních čelistnatců zase tvoří vlastní orgán. Až druhotně se Langerhansovy ostrůvky usídlily ve slinivce břišní.\n\nKaždý Langerhansův ostrůvek se skládá až z několika stovek polygonálních buněk, oddělených od sebe četnými kapilárami (musí být zajištěn kontakt s krevním oběhem pro úspěšné uvolnění hormonů). Běžnými barveními lze rozeznat acidofilní (alfa)\na bazofilní (beta) buňky. Avšak díky imunocytochemickým metodám je možné rozeznat 4 základní typy buněk:\n\n\nBuňky L+gerhansových ostrůvků, které jsou zastoupeny méně jak v 1 %:\n\n\nAutoimunním procesem těla proti B-buňkám pankreatu dochází k deficitu syntézy inzulínu, což vede ke vzniku cukrovky (diabetu mellitu) 1. typu.\n\n\n"}
{"id": "43784", "url": "https://cs.wikipedia.org/wiki?curid=43784", "title": "Carl Friedrich Gauss", "text": "Carl Friedrich Gauss\n\nJohann Carl Friedrich Gauss ( , ) (30. dubna 1777, Braunschweig – 23. února 1855, Göttingen) byl slavný německý matematik a fyzik. Zabýval se mimo jiné geometrií, matematickou analýzou, teorií čísel, astronomií, elektrostatikou, geodézií a optikou. Silně ovlivnil většinu z těchto oborů vědění. Vynálezce magnetometru.\n\nMezi jeho stěžejní díla patří spis \"Disquisitiones Arithmeticae\", který napsal již ve věku 21 let (1798; publikováno bylo ale až v roce 1801). Tato práce položila základy teorie čísel jakožto matematické disciplíny.\n\nGauss se narodil v Braunschweigu ( ), náležejícím v té době k vévodství brunšvicko-lüneburskému (nyní součástí Dolního Saska v Německu), jako jediný syn chudých rodičů.\n\nKoluje mnoho historek o jeho brzké genialitě a o všech se dá pochybovat. Podle jedné z nich se jeho nadání projevilo už ve věku tří let, kdy opravil chybu svého otce při počtech. Jiným známým příběhem je epizoda s učitelem J. G. Büttnerem na základní škole, který svým žákům zadal, aby se pokusili spočítat součet všech čísel od 1 do 100. Mladý Gauss odpověděl během chvilky, čímž udivil nejen Büttnera, ale i jeho asistenta Martina Bartelse. Gauss si uvědomil, že sečtením opačných prvků z řady čísel dostane vždy stejný výsledek: 1 + 100 = 101, 2 + 99 = 101, 3 + 98 = 101, atd., což dohromady dává 50 × 101 = 5050 (\"viz Aritmetická posloupnost\").\nJ. Rotman ve své knize \"A first course in Abstract Algebra (Základy abstraktní algebry)\" pochybuje, zda se to vůbec stalo.\n\nV roce 1788 (v jedenácti letech) Gauss začal studovat na gymnáziu. Otec chtěl, aby syn šel v jeho šlépějích a stal se tak kameníkem. Nebyl tedy nadšený, že Gauss studuje matematiku a vědy. Gausse hlavně podporovala matka a Karel II., vévoda brunšvický, který udělil Gaussovi stipendium na Collegium Carolinum (dnes Technická univerzita Brunšvik), kde pobýval v letech 1792–1795. Odtud se přesunul na Univerzitu v Göttingenu, kde dál studoval od roku 1795 do roku 1798. Během univerzitních studií Gauss „znovuobjevil“ několik vět a pojmů (Titius-Bodeovo pravidlo, binomická věta, aritmetický a geometrický průměr, zákon kvadratické reciprocity a prvočíselná věta).\n\nPrůlom nastal v roce 1796, kdy se mu podařilo ukázat, že každý pravidelný mnohoúhelník s počtem stran rovno Fermatovu prvočíslu (posléze dokázal i pro počet stran roven součinu několika různých Fermatových prvočísel a mocniny čísla 2) jde sestrojit jen pomocí kružítka a pravítka, tedy je eukleidovsky konstruovatelný. To byl velký objev z pohledu matematiky. Konstrukční úlohy byly výzvou už od dob antického Řecka, a tak se Gauss rozhodl studovat raději matematiku místo filologie. Gauss byl tímto výsledkem tak nadšen, že požádal, aby pravidelný sedmnáctiúhelník byl vytesán na jeho náhrobek. Kameník ale odmítl s tím, že vytesání takového obrazce by bylo složité a stejně by vypadal jako kružnice.\n\nRok 1796 byl velice produktivní, jak pro Gausse, tak pro teorii čísel. Konstrukci sedmnácnáctiúhelníku objevil 30. března. Poté objevil aritmetiku zbytkových tříd a zjednodušil tak výpočty v teorii čísel. Stal se prvním, kdo dokázal platnost kvadratické reciprocity, to bylo 8. dubna. Tuto větu považoval za jednu z nejkrásnějších a během svého života podal spoustu různých důkazů. 31. května odhadl prvočíselnou větu, která říká, jak jsou prvočísla rozložena mezi celými čísly. Gauss také objevil, že každé kladné celé číslo jde vyjádřit jako součet nejvíce tří trojúhelníkových čísel. 10. července si tedy poznačil do deníku známá slova „Heureka! číslo= formula_1.“ 1. října publikoval výsledky mnoha polynomů s koeficienty z konečného tělesa (ty vedly k Weilovým hypotézám o 150 let později).\n\nRoku 1799 v disertační práci, \"„Nový důkaz toho, že každá racionální funkce s jednou proměnou jde rozložit na reálné faktory prvního nebo druhého stupně“\", podal Gauss důkaz základní věty algebry. Tato důležitá věta říká, že každý polynom nad komplexními čísly musí mít alespoň jeden kořen. Jiní matematici se také pokoušeli o důkaz, např. Jean le Rond d'Alembert. Gaussova disertační práce kritizovala d'Alembertův důkaz, ale jeho vlastní důkaz nebyl přijat, protože používal dosud nedokázanou Jordanovu větu. Gauss během svého života přišel ještě s třemi dalšími důkazy základní věty algebry, pravděpodobně díky odmítnutí jeho disertační práce. Poslední důkaz z roku 1849 je považován za matematicky rigorózní i z pohledu dnešních matematických standardů. Jeho důkazy značně objasnily chápání komplexních čísel.\n\nGauss také udělal obrovský pokrok v teorii čísel díky knize \"Disquisitiones Arithmeticae (1801)\", která obsahovala předvedení aritmetiky zbytkových tříd a také první důkaz zákona o kvadratické reciprocitě.\n\nV ten rok (1801) italský astronom Giuseppe Piazzi objevil trpasličí planetu Ceres, ale byl schopen ji sledovat jen pár dnů. Gauss přesně předpověděl pozici, na které se bude znovu nacházet a byla tak 31. prosince 1801 znovu objevena Franz Xaver von Zachem ve městě Gotha (Německo) a o den později zase Heinrichem Olbersem v Brémách. Zach poznamenal, že „nebýt inteligentní práce a výpočtů doktora Gausse, nebyli by nikdy schopni najít znovu Ceres.“\n\nPiazziho objev Cerese přivedl Gausse k teorii o pohybu planetek ovlivňovaných velkými planetami, později (1809) publikováno pod názvem \"Theoria motus corporum coelestium in sectionibus conicis solem ambientum\" (teorie pohybu nebeských těles obíhajících po eliptických dráhách kolem slunce). Piazzi byl schopen sledovat Cerese jen několik měsíců, kdy sledoval jen 3° dráhu. Poté zmizel ve slunečním svitu. O několik měsíců později, kdy se měl Ceres opět objevit jej Piazzi nebyl schopen nalézt: tehdejší matematika nebyla schopna extrapolovat údaje o dráze z tak malého množství dat; 3° na obloze odpovídají jen asi 1% celkově plochy oblohy.\n\nGauss, kterému v té době bylo 23 let, se o tomto problému doslechl a počal se ho řešit. Po třech měsících usilovné práce předpověděl pozici Cerese v prosinci 1801 – jen rok po jeho objevení – předpověď byla správná s přesností půl stupně. Jeho postup, který v mnohém zjednodušil metody výpočtu drah těles v 18. století, publikoval později jako \"Teorie o nebeském pohybu\". Tento postup je základním kamenem výpočtů i v dnešní době. Přišel s Gaussovou gravitační konstantou a obsahoval mocnou metodu nejmenších čtverců, metoda, která se používá ve všech odvětvích vědy k minimalizaci chyby měření. Gauss byl schopen dokázat správnost své metody v roce 1809 díky normálnímu rozdělení chyb. Normální rozložení bylo popsáno už dřív (1805) matematikem Adrien-Marie Legendrem, ale Gauss tvrdil, že ho využíval už od roku 1795.\n\nGauss byl zázračný lidský kalkulátor. Údajně, když se ho ptali, jak dokázal předpovědět dráhu Cerese s takovou přesností, odpověděl: „Pomocí logaritmů.“ A když chtěli vědět, jak dokázal tak rychle hledat jejich hodnoty v tabulkách, odvětil: „Hledat? Kdo je potřebuje hledat? Prostě jsem si je spočítal v hlavě!“\n\nAčkoliv byl Gauss do té doby zajišťován financemi vévody, pochyboval o tomto ujednání a také pochyboval o tom, že by pouhá matematika byla natolik důležitá, aby si to zasloužila. Proto usiloval o pozici v astronomii. To se mu povedlo a roku 1807 se stal profesorem astronomie a ředitelem hvězdárny v Göttingenu. Na tomto místě působil po zbytek svého života.\nV roce 1818 Gauss předvedl své početní schopnosti prakticky, když uskutečnil geodetický průzkum státu Hannover a navázal tak na předešlé dánské průzkumy. Aby si pomohl v průzkumu, vynalezl Gauss Heliotrop, nástroj který odráží sluneční paprsky na velkou vzdálenost a pomáhá tak určit pozici.\n\nPrůzkum Hannoveru později vedl k objevení gaussovského rozdělení, známého jako normální rozdělení, které popisuje chyby měření. Navíc nasměrovalo to Gaussův zájem k diferenciální geometrii, oboru, který se zabývá křivkami a plochami. V tomto oboru přišel v roce 1828 s důležitou větou; theorema egregium (\"významná věta\") zavádějící důležitou vlastnost popisující zakřivení. Zjednodušeně řečeno věta říká, že zakřivení plochy může být určeno měřením úhlů a vzdáleností na této ploše, neboli zakřivení nezáleží na umístění plochy v prostoru.\n\nGauss také tvrdil, že objevil možnost neeuklidovské geometrie, ale nikdy ji nepublikoval. Tento objev byl velkým posunem v paradigmatu matematiky, protože osvobodil matematiky od mylného přesvědčení, že Euklidovy postuláty jsou jedinou cestou ke konzistentní a neprotichůdné geometrii. Práce na těchto geometriích vedla mimo jiné i k Einsteinově obecné teorii relativity, která popisuje vesmír jako neeuklidovský. Gaussův přítel, Farkas Wolfgang Bolyai, se kterým si přísahali „přátelství a věrnost“, se jako student mnoho let marně pokoušel vyvrátit 5. Euklidův postulát. Až Bolyaiův syn, János Bolyai, objevil neeuklidovskou geometrii roku 1829 a tuto práci publikoval roku 1832. Poté co ji Gauss viděl, napsal Farkasi Bolyaiovi:\n\nV roce 1831 Gauss navázal plodnou spolupráci s profesorem fyziky Wilhelmem Weberem; to vedlo k novému pochopení magnetismu (včetně nalezení jednotky magnetismu v závislosti na hmotě, velikosti a času) a objevení Kirchhoffových zákonů. Gauss s Weberem zkonstruovali v roce 1833 první elektromagnetický telegraf, který spojoval hvězdárnu a institut fyziky v Göttingenu (1,2km). Gauss nechal v zahradě hvězdárny vybudovat magnetickou observatoř a zároveň s Weberem založili \"magnetischer Verein\" („magnetický klub“), který podporoval měření zemského magnetismu v různých částech světa. Vytvořil metodu měření horizontální intenzity magnetického pole, která se s úspěchem používala až do druhé poloviny 20. století. Na jejím základě bylo možné dojít s matematickou teorií, která oddělila vnitřní (jádro a kůra) a vnější (magnetosféra) zdroje magnetického pole Země.\n\nGauss zemřel roku 1855 v Göttingenu a je pohřben na hřbitově \"Albanifriedhof\" tamtéž. Dva lidé mluvili na jeho pohřbu, Gaussův zeť Heinrich Ewald a Wolfgang Sartorius von Waltershausen, který byl jeho blízký přítel a životopisec. Jeho mozek uchoval a studoval Rudolf Wagner. Ten zjistil, že jeho mozek vážil 1 492 gramů a plocha byla 219 588 milimetrů čtverečních. Zpozoroval i velmi vyvinuté mozkové závity, o kterých se ve 20. století soudilo, že byly příčinou jeho geniality.\n\nGaussova matka žila s Gaussem v jeho domě od roku 1817 do roku 1839.\n\nGaussův osobní život byl poznamenán brzkou smrtí jeho první ženy Johanny Osthoffové (1780–1809) roku 1809 a krátce poté smrtí jeho syna Louise. Gauss poté propadl depresím, ze kterých se nikdy úplně nevyléčil. Znovu se oženil s přítelkyní své první ženy, s Friederic Wilhelmine Waldeckovou (Minna), ale toto druhé manželství nemělo být šťastné, neboť bylo poznamenáno Minninou neustálou nemocí. Když Minna roku 1831 po dlouhé nemoci zemřela, jedna z dcer, Theresa, se začala starat o domácnost a Gausse samotného až do jeho smrti, poté se provdala.\n\nGauss měl šest dětí. Se svou první ženou Johannou měl Josepha (1806–1873), Wilhelminu (1808–1846) a Louise (1809–1810). S druhou ženou Minnou Waldeckovou měl taky tři děti: Eugena (1811–1896), Wilhelma (1813–1879) a Theresu (1816–1864). Ze všech jeho dětí měla Wilhelmina nejblíž k otcovu talentu, ale zemřela mladá.\n\nGauss míval problémy se svými syny, dva z nich nakonec emigrovali do Spojených států. Nechtěl totiž, aby vstoupili na půdu matematiky nebo vědy ze „strachu o pošpinění jména rodiny“. Hádky s Eugenem byly ale horší. Gauss chtěl, aby se stal Eugene právníkem, ale Eugene chtěl studovat jazyky. Taky se pohádali kvůli večírku, který Eugene pořádal, ale Gauss ho odmítl zaplatit. A tak rozhněvaný syn okolo roku 1832 emigroval do Spojených států, kde byl celkem úspěšný. Nakonec se usadil v St. Charles v Missouri, kde se stal váženým občanem.Trvalo mnoho let, než si Eugene vydobyl zpět reputaci u otcových přátel a kolegů.\n\nSyn Wilhelm se také usadil v Missouri, kde začínal jako farmář a později zbohatl na obchodu s botami v St. Louis.\n\nNa Gaussovu památku byla pojmenována CGS jednotka magnetické indukce Gauss.\n\nOd roku 1989 do roku 2001 byl jeho portrét, normální distribuční křivka stejně jako různé významné götingenské budovy vyobrazeny na desetimarkové bankovce. Druhá strana bankovky zobrazovala heliotrop a triangulační měření Hannoveru. Německo také vydalo tři známky oslavující Gausse. Běžná známka (č. 725) byla vydána v roce 1955 ke stému výročí jeho smrti; dvě další známky (č. 1246 a č. 1811) byly vydány roku 1977 k oslavě dvoustého výročí jeho narození.\n\nV roce 2007 byla Gaussova busta slavnostně odhalena ve Walhalle.\n\nMísta, stroje a události pojmenované na počest Gausse:\n\n\n\n\n"}
{"id": "43785", "url": "https://cs.wikipedia.org/wiki?curid=43785", "title": "Střevo", "text": "Střevo\n\nStřevo (\"intestinum\", \"enteron\") je nejdelší úsek trávicí trubice. Navazuje na vrátník žaludku a končí řitním otvorem. Je to orgán přizpůsobený trávení a vstřebávání potravy. U některých ryb slouží střevo i k dýchání vzdušného kyslíku.\n\nU savců včetně člověka střevo rozdělujeme na dvě části:\n\n\nV tenkém střevě je žaludkem natrávená potrava dále štěpena enzymy slinivky břišní, smísena se žlučí a vstřebávána sliznicí. V tlustém střevě je resorbována voda a trávenina se zde zahušťuje, vzniklé výkaly jsou pak vylučovány z těla. Zde také žijí symbiotické bakterie, které rozkládají jinak nestravitelné zbytky.\nDélka střeva člověka je asi 7 metrů, z toho přes 5 metrů připadá na tenké střevo. Obecně platí, že relativní délka střeva závisí na potravě, u masožravců dosahuje troj až pětinásobku délky těla, u koně desetinásobku, u prasete patnáctinásobku u malých přežvýkavců až dvacetipětinásobku délky těla.\n\nVe střevech některých druhů ryb, často u dravců se vyskytují tzv. pylorické výběžky, které mají funkci sekrece trávících enzymů\n\nI u ptáků rozlišujeme tenké a tlusté střevo. Tlusté střevo ústí do kloaky, společného vyústění trávicí, močové a pohlavní soustavy.\n\nTrávicí trubici prakticky všech živočichů, kteří mají oddělený přijímací i vyvrhovací otvor, můžeme nazývat střevem. Funkce takového střeva je stejná, jako u střeva savců – trávit a přijímat živiny z přijaté potravy.\n"}
{"id": "43786", "url": "https://cs.wikipedia.org/wiki?curid=43786", "title": "Loreto", "text": "Loreto\n\nLoreto je město a katolické poutní místo ve střední Itálii, v provincii Ancona oblasti Marche. Jedná se o město s asi 11 000 obyvateli, rozložené na pahorku nedaleko pobřeží Jaderského moře, 20 km jihovýchodně od Ancony. Po Římu je Loreto druhým nejvýznamnějším poutním místem Itálie; ročně je navštíví na 3 miliony lidí.\n\nNachází se zde loretánská svatyně, komplex staveb obklopující tzv. Svatou chýši (\"Casa Santa\"), jehož nejnápadnější částí je pozdně gotická trojlodní bazilika (\"Chiesa della Casa Santa\") ze druhé poloviny 15. století. Přímo ve středu kostela pak stojí vlastní Svatá chýše, obezděná renesančním bohatě zdobeným mramorovým obložením v podobě kvádru podle návrhu Donata Bramanteho z roku 1509.\n\nPo celém světě se pak vyskytují kopie této svatyně, označované jako loreto, česky loreta.\n\nPřed basilikou na Piazza della Madona stojí palác \"Palazzo Apostolico\" z roku 1510, který slouží i jako obrazárna a muzeum.\n\n\"Počet obyvatel\"\n\n"}
{"id": "43788", "url": "https://cs.wikipedia.org/wiki?curid=43788", "title": "Itokawa (planetka)", "text": "Itokawa (planetka)\n\n(25143) Itokawa je planetka patřící do Apollonovy skupiny a mezi křížiče dráhy Marsu. Náleží také do kategorií potenciálně nebezpečných planetek a blízkozemních objektů. V tomto století však její srážka se Zemí nehrozí; největší přiblížení k Zemi na 1,9 mil. km nastalo 26. dubna 2004, další, na vzdálenost 4,1 mil. km, se uskuteční 9. dubna 2071. Současná dráha tohoto objektu sluneční soustavou nedovoluje teoreticky bližší průlet kolem Země v budoucnosti než 0,01305 AU, tj. 1,95 mil. km.\n\nPlanetka byla objevena v rámci programu LINEAR dne 26. září 1998 a dostala předběžné označení 1998 SF.\n\nK planetce Itokawa byla vyslána sonda Hayabusa, která do její blízkosti dorazila 28. srpna 2005 a postupnými brzdicími manévry korekčním motorem začala se svým cílem vyrovnávat rychlost. Dne 12. září 2005 sonda prakticky vyrovnala rychlost s planetkou a zakotvila ve vzdálenosti 20,25±0,03 km. Odtud se nyní postupně přibližovala a dne 19. listopadu 2005 sonda úspěšně přistála na povrchu planetky. Zde se zdržela asi 30 minut, ale odběr vzorků se neuskutečnil z důvodu přechodu systémů sondy do bezpečnostního módu. Během druhého přistání 26. listopadu ve 22:07 UT sonda Hayabusa přistála podruhé a během jednominutového pobytu na povrchu se podařilo vzorky prachu z povrchu odebrat. To však bylo potvrzeno až po návratu sondy na Zemi, který byl kvůli problémům s motory odložen z roku 2007 na červen 2010, kdy návratový modul dopadl v Austrálii.\n\nItokawa je teprve druhou planetkou, ke které byla vyslána sonda (po planetce (433) Eros), a první, ze které byl plánován odběr vzorků.\n\nNa povrchu planetky jsou zatím identifikovány a popsány tři rozsáhlejší útvary, které dostaly předběžná pracovní pojmenování, jejichž definitivní schválení Mezinárodní astronomickou unií (IAU) se teprve očekává. Jedná se o rozsáhlou protáhlou oblast o rozměrech přibližně 150 až 200 × 60 m, pokrytou jemným regolitem, která dostala jméno \"MUSES Mare\" (\"Moře MUSES\") podle předstartovního technického označení sondy Hayabusa a menší kruhovou depresi, pravděpodobně erodovaný zbytek impaktního kráteru, o průměru asi 110 m vyplněnou též regolitem s pracovním názvem \"Woomera\" podle australského kosmodromu Woomera Missile Range, kde Japonsko provádí řadu svých kosmických experimentů. Další, jen z části zachovaný pozůstatek kráteru, dostal jméno \"Uchinoura Sinus\" podle japonského kosmodromu Učinoura (dnes Kagošima), odkud sonda Hayabusa startovala. Identifikován byl kromě řady menších balvanů také velký úlomek skály o rozměrech 15 × 40 m.\n\nPodle spektrálních měření patří Itokawa do třídy planetek typu S, tedy převážně složených z křemičitanových hornin. Již radiolokační měření, uskutečněná obřím radioteleskopem v Goldstone (Kalifornie, USA), ukázala, že má velmi protáhlý tvar a nepravidelně rotuje s periodou 12,12 hodiny. Japonská kosmická sonda Hayabusa tato pozorování potvrdila. Na základě jejich snímků je nyní zřejmé, že se jedná o tzv. kontaktní binární planetku (dvojplanetku), jejíž dvě části jsou drženy pohromadě slabou gravitační přitažlivostí.\n\nRozdílnost povrchových útvarů planetky Itokawy pozorovaná na snímcích vyvrátila předešlý teoretický předpoklad, že blízkozemní planetky jsou geologicky homogenní. Na povrchu se nalézá mnoho skalních úlomků značné velikosti, přičemž některé oblasti nejsou pokryty regolitem a je tak patrný nezvětralý povrch. Všechny předešlé zkoumané planetky byly pokryty silnou vrstvou regolitu a povrch planetky Itokawa se tak nepodobá ničemu, co jsme dosud mohli spatřit. Díky spektrometrickým pozorováním míst, ze kterých budou v následujícím období odebrány vzorky, bude možné po dokončení analýzy jejich geochemického složení přiřadit danému chemickému složení příslušné spektrum pro dálkové měření. To by mělo pomoci objasnit vztah mezi planetkami spektrální třídy S a běžnými chondrity (třída meteoritů). Navíc se od analýz vzorků očekávají další informace, které by měly pomoci při výzkumu zvětrávání na tělesech bez atmosféry. Pomocí laserového výškoměru a optických kamer spolu s měřením pohybů sondy Hayabusa z pozemních stanic byla určena hustota planetky na 2,3 ± 0,3 g/cm³. To je o něco méně, než hustota skalních úlomků na povrchu planetky i hustota ostatních planetek třídy S. To by mohlo znamenat, že vnitřní struktura je značně nekompaktní a porézní.\n\nPlanetka byla pojmenována po japonském průkopníku raketové techniky a kosmonautiky prof. Hideo Itokawovi, dlouholetém řediteli Ústavu leteckých a kosmických věd v Samigahaře.\n\n\n"}
{"id": "43790", "url": "https://cs.wikipedia.org/wiki?curid=43790", "title": "Svatá chýše", "text": "Svatá chýše\n\nSvatá chýše, italsky \"Santa Casa\", je označení pro údajný dům Panny Marie, který byl podle legendy na konci 13. století přenesen z Nazaretu do Itálie, kde nyní stojí v bazilice v obci Loreto. Po vzoru Svaté chýše byly zejména v 17.–18. století na mnoha místech budovány loretánské kaple (lorety).\n\nLoretánská legenda praví, že dům byl nejprve (prý roku 1291) přenesen anděly do Tersata (dnešní Rijeky) v Dalmácii. Následně byl přenesen na druhou stranu Jaderského moře do lesíka nedaleko italské Ancony, poté popoletěl o kousek dále a nakonec přistál na cestě vedoucí do městečka Recanati. Třeba říci, že tato legenda je doložena až z podstatně pozdější doby, poprvé ji sepsal administrátor Svaté chýše Pier Giorgio Terramano v roce 1472. Realističtější verze hovoří o tom, že \"„svaté kameny z domu Panny Marie“\" nechal ze Svaté země do Itálie v roce 1294 převézt epeirský despota Nikeforos Angelos jako dar u příležitosti svatby své dcery Thamar s Filipem I. Tarentským. Teprve v pozdější době se, snad pod vlivem různých legend o zázračně přenesených soškách a obrazech, jakož i spojením jména rodu Angeloi se slovem anděl, objevilo podání o nadpřirozené translaci.\n\nJádro Svaté chýše, nacházející se dnes v Loretu, představuje obdélná stavbička o rozměrech zhruba 9 na 4 metry se třemi „původními“ stěnami z pískovcového zdiva o tloušťce asi 50 cm, sahajícími do výše kolem 3 metrů, směrem vzhůru navazuje pozdější zdivo cihelné. Vnitřek zčásti pokrývají nástěnné malby z konce 14. století. Prostor doplňuje novodobější valená klenba, pozdějším přídavkem je i čtvrtá stěna v místech, kde původní stavba v Nazaretu navazovala na grottu (jeskyni) ve skále. Srovnání Svaté chýše a grotty v Nazaretu ukazuje, že obě části si navzájem odpovídají. Připevnění ke skále v Nazaretu se shoduje s roztečí stěn v Loretu. To, že v Nazaretu existují základy, které stavba v Itálii postrádá, však není nutné vysvětlovat pouze zázračným posazením přeneseného domku na cestu, neboť základy nejsou použity ani u řady jiných staveb v této oblasti. Ve druhé polovině 15. století byl přímo kolem Svaté chýše vybudován velký chrám a sama uctívaná stavba, jejíž kamenná podoba se zdála tehdejšímu cítění příliš prostá, byla obestavěna bohatě zdobeným mramorovým obalem v podobě kvádru podle projektu Donata Bramanteho z roku 1509. V rámci této přestavby došlo také k zazdění původního a proražení nových vstupních otvorů. Cílem křesťanských poutníků však není jen samotné stavení, ale také zpodobnění Černé Matky Boží, nejprve ve formě ikony, od 16. století pak sošky. Ta nynější je dílem Enrica Quattriniho a Leopolda Celaniho z roku 1922, kdy nahradila dosavadní sošku, zničenou při požáru o rok dříve.\n\nOd 16. století se jezuity propagované budování napodobenin Svaté chýše (a to včetně Bramanteho obalu), označovaných jako lorety, šířilo v katolických zemích Evropy. Také na českém území bylo v 17. a počátkem 18. století postupně zbudováno na pět desítek loret. Mnohdy u jejich vzniku stáli aristokraté, kteří Loreto navštívili během své cesty do Itálie. Vůbec nejstarší takovou loretu dal postavit při svém zámku v Horšovském Týně Kryštof mladší z Lobkovic roku 1584. Dnes již neexistuje, byla zbořena roku 1787. Nejstarší dochovaná česká loreta stojí v klášteře Hájek nedaleko Unhoště, další lorety se nacházejí např. v Brně, Kosmonosech, Praze-Hradčanech, Rumburku, Římově, Slaném, u Vlašimi, na Komorním Hrádku a ve Starém Hrozňatově. Nejstarší a nejvýznamnější loretu na Moravě nechal postavit na svém panství v Mikulově kardinál František z Ditrichštejna (založena roku 1623, v roce 1784 zničena požárem, trosky areálu později přestavěné na Ditrichštejnskou hrobku).\n\n\n\n"}
{"id": "43795", "url": "https://cs.wikipedia.org/wiki?curid=43795", "title": "Pojivová tkáň", "text": "Pojivová tkáň\n\nPojivová tkáň je označení pro tkáně, které mají původ v mezenchymu, primitivní rosolovité tkáni mezodermálního původu, která během embryonálního vývoje vyplňovala prostory mezi vnitřními orgány.\n\nJednotlivé typy pojivové tkáně se od sebe na první pohled velmi liší. V organismu zastávají mechanickou a podpůrnou funkci, podílí se na udržování stálé koncentrace iontů a vody, tvoří látkové rezervy organismu a mají i obrannou funkci. Mezi pojivovou tkáň se někdy řadí i tělní tekutiny, které mají také mezenchymální původ, ale strukturou se od ostatních pojiv poněkud odlišují.\n\nPojivové tkáně dělíme podle funkce na výplňovou, opěrnou a trofickou. \n\nMezi výplňové tkáně spadá vazivo (řídké, tukové, tuhé), chrupavku (hyalinní, elastická, vazivová). Do opěrných pojivových tkání zařazujeme kosti (houbovitá=spongiozní, kompaktní=hutná) a sklovinnou zubní tkáň (nejtužší část organismu - pouze 2% organických látek). Za trofické pojivové tkáně jsou považovány tělni tekutiny zajišťující udržení homeostázy (stálého vnitřního prostředí) = krev, míza, tkáňový mok.\n\nV dospělém organismu pravé pojivové tkáně patří vazivo, chrupavka a kost.\n\n\nPojivová tkáň se skládá z buněk a různého (většinou velkého) podílu mezibuněčné hmoty, která má fibrilární složku (z kolagenních a elastických vláken) a amorfní složku (z glukózaminoglykanů).\n\nBuňky pojivových tkání se liší tvarem i funkcí, podle typu dané pojivové tkáně. Produkují mezibuněčnou hmotu, střádají látky (tukové buňky), některé typy buněk se podílejí na imunitní reakci organismu (makrofágy – tzv. histiocyty, žírné buňky).\n\nStruktura a složení mezibuněčné hmoty se také liší. V některých pojivech převládá vláknitá složka mezibuněčné hmoty (šlachy, vazy), v jiných je velké množství amorfní složky (chrupavka).\n\nAmorfní složka je tvořena převážně glykosaminoglykany a glykoproteiny (chondroitinsulfát, fibronektin aj.)\n\nVláknitou složku představují kolagenní, elastická a retikulární vlákna.\n\n"}
{"id": "43799", "url": "https://cs.wikipedia.org/wiki?curid=43799", "title": "Opuncie", "text": "Opuncie\n\nOpuncie (\"Opuntia\"), česky též nopál, je rod rostlin z čeledi kaktusovité (\"Cactaceae\"). Tyto rostliny jsou původem z oblasti rozkládající se od Kanady až po Ohňovou zemi.\n\nS cíleným pěstováním se začalo asi před 8 000 až 9 000 lety v centrálním Mexiku. Nejdůležitějším druhem je opuncie mexická (\"Opuntia ficus-indica\"), která má 2 formy. \"O. ficus-indica\" f. \"amyclaea\" je s trny, f. \"inermis\" je beztrnná. Po objevení Ameriky se opuncie rozšířily do Středozemí a dále do ostatních částí světa. V současnosti jsou nejvíce pěstované v Mexiku, Brazílii, Bolívii, USA, Itálii, severní a jižní Africe a v Indii. V evropských pramenech pochází z roku 1515, kdy byla nalezena na Haiti.\n\nSlovo Opuntia je odvozeno od antické vesnice v Řecku.\n\n\n\n\n\n\n\n\n\n\nOpuncie zahrnuje asi 300 druhů, původem z Ameriky. Čeleď kaktusovité (\"Cactaceae\" syn. \"Opuntiaceae\") z řádu hvozdíkotvaré (\"Caryophyllales\") zahrnuje rod \"Opuntia\" s 11 podrody, z nichž \"Opuntia\" a \"Nopalea\" jsou ty nejdůležitější pro zemědělství. Z divokých opuncií jsou to např.: \"O. joconostle\", \"O. lindheimeri\", \"O. streptacantha\", \"O. tomentosa\". Z pěstovaných jsou nejdůležitější: \"O. albicarpa\", \"O. ficus-indica\", \"O. robusta\" var. \"larreyi\" a \"Nopalea cochinellifera\".\nOpuncie tvoří jednu podčeleď čeledi kaktusů. Charakteristické je pro ně vytváření těla složeného z mnoha na sebe navazujících článků, nejčastěji plochých. Tím se odlišuje od ostatních kaktusů, které mají těla kulovitá, válcovitá nebo sloupovitá s výrazným centrálním článkem. Je to sukulentní rostlina s hustým kořenovým systémem. Nadzemní část je tvořena zdužnatělými články stonkového původu, na nichž jsou helikálně uspořádány jednotlivé areoly. V těch bývají větší trny a mnoho menších glochid se zpětnými háčky. Z areol vyrůstají nové články nebo generativní orgány květy, plody. Mladé články se používají jako zelenina, či množitelský materiál. Květy jsou soliterní, středně velké, nejčastěji žluté nebo v odstínech červené až fialové. Modrá barva se u kaktusů nevyskytuje. Plody jsou poměrně velké, obsahují početná plochá semena s tvrdou slupkou.\n\nPevné cévní svazky jsou obaleny zásobním pletivem, především na vodu. Pokožka je poměrně tuhá.\n\nOpuncie jsou CAM rostliny (\"Crassulacean Acid Metabolism\") podobné C4 rostlinám.\n\nNejčastěji se opuncie množí vegetativně stonkovými segmenty (1–3 segmenty), řízkováním či explantátovými kulturami. Rozmnožování semeny není příliš časté, protože je obtížnější.\n\nPěstování opuncií má největší tradici v Mexiku, zde se nachází i nejvější biologická diversita tohoto taxonu. V centrálním Mexiku na plantážích okolo Ciudad de México byla v roce 1997 vyvinuta technologie pěstování v plastikových tunelech. Největším světovým producentem karmínu je Peru. Na počátku 20. století americký botanik Luther Burbank vyšlechtil první beztrné opuncie. V Austrálii se opuncie po svém dovezení kriticky rozšířila a musel být dovezen přirozený hmyzí škůdce z Mexika. V Itálii, byla vyvinuta metoda „scozzolatura“ zvyšující výnosy ovoce. V Izraeli se setkáváme s pokusy pěstovat opuncie v hydroponii.\n\nRod Opuntia spp., jako píce je nejčastěji využíván v Mexiku, Indii, Brazílii, USA, Chile, Argentině, JAR a WANA regionu.\n\nCactusnet, je mezinárodní internetová síť založená v roce 1993 FAO (Food and Agriculture Organization) v Mexické Guadalajaře. Do projektu je zahrnuto přes 20 zemí, kde se pěstuje opuncie pro plody, či jako píce.\n\n\n\n\n \n"}
{"id": "43805", "url": "https://cs.wikipedia.org/wiki?curid=43805", "title": "Jícen", "text": "Jícen\n\nJícen (\"esophagus, oesophagus\") je trubicovitý úsek trávicí trubice, spojující hltan a žaludek, případně předžaludek u přežvýkavců. Je dlouhý asi 25 cm. Jeho průměr je kolem 1,5 cm. A jídlo je v něm přechováváno po 2-3 sekundy. Je tvořen hladkou (V horní polovině je tvořen příčně pruhovaným svalstvem v dolní části hladkým) svalovinou, která je pružná a velikost mění podle polknutého sousta. Je uložen za průdušnicí. Ve střední části krku probíhá nalevo od průdušnice, postupuje hrudní dutinou prostorem mezi levou a pravou plící, otvorem zvaným \"hiatus esophageus\" projde bránicí do břišní dutiny, kde vstoupí do žaludku.\n\nVýstelku jícnu tvoří vrstevnatý dlaždicovitý epitel, sliznice je v klidu složena v podélné řasy, které mají schopnost vyhladit se při průchodu sousta.\n\nPodstatnou část stěny tvoří svalovina. U přežvýkavců a psa je po celém průběhu příčně pruhovaná, u prasete je těsně před vstupem do žaludku svalovina hladká, u koně a kočky je v poslední třetině jícnu hladká svalovina.\n\nU koně vstupuje jícen do žaludku v poměrně ostrém úhlu, kůň proto ani při přeplněném žaludku nemůže zvracet.\n\n"}
{"id": "43806", "url": "https://cs.wikipedia.org/wiki?curid=43806", "title": "Slinná žláza", "text": "Slinná žláza\n\nSlinná žláza (: \"glandula salivaria\") je exokrinní žláza dutiny ústní, která vylučuje sekret - slinu (\"saliva\"). Sliny zvlhčují dutinu ústní, obalují přijímanou potravu, čímž usnadňují polykání, a obsahují enzymy, které natráví potravu (amylázy).\n\n\nSlinné žlázy jsou lalůčkovité orgány, od okolních tkání oddělené tenkým vazivovým obalem. Základní strukturou je tzv. acinus, malý shluk buněk, které produkují sekret do jednoho vývodu.\n\nJsou to velké útvary uložené pod sliznicí nebo i v podkoží a mezi svaly, mnohdy i relativně daleko od ústní dutiny, kam ústí dlouhými vývody.\n\nČlověk má tři velké párové slinné žlázy:\n\nKromě toho se v ústní dutině nachází množství malých slinných žláz, které jsou umístěné v podslizničním vazivu ústní dutiny.\n\nJsou to:\n\nV podstatě se neliší od slinných žláz člověka. U zvířat rozlišujeme dva druhy podjazykových slinných žláz, žlázy s jedním a s více vývody.\n\n\n\n\n\n"}
{"id": "43807", "url": "https://cs.wikipedia.org/wiki?curid=43807", "title": "Třebíč", "text": "Třebíč\n\nTřebíč ( , rod ženský, ale původně mužský (nářečně občas dosud), \"Trebitsch\", v němčině užíváno od roku 1850 do 1924, později mezi lety 1940 a 1945, v jidiš טרייביטש (\"Trejbitš\")), město s rozšířenou působností, se nachází na západě Moravy v jihovýchodní části Kraje Vysočina a je po Jihlavě jeho druhým největším městem. Leží na řece Jihlavě 30 km jihovýchodně od krajského města Jihlavy a 56 km západně od Brna. Nadmořská výška města se pohybuje mezi 392 m n. m. u Palečkova mlýna při řece Jihlavě a 503 m n. m. na vrcholu Strážné hory s kaplí svatého Jana Nepomuckého.\n\nŽije zde obyvatel. Počátky města souvisejí se založením benediktinského kláštera nad řekou Jihlavou roku 1101, na jehož místě dnes stojí třebíčský zámek. První písemná zmínka o městě, \"listina opata Martina\", pak pochází z roku 1277. Městská práva obdrželo město od markraběte Karla roku 1335, díky tomu získalo i právo opevnit se hradbami a příkopy. V dobách největšího rozmachu byla Třebíč po Olomouci a Brně nejvýznamnějším střediskem na Moravě, statky zdejšího kláštera dosahovaly téměř až k Opavě. Počet obyvatel začal vzrůstat až po druhé světové válce spolu s výstavbou rodinných domů a následně velkých panelových sídlišť s byty především pro zaměstnance nově budované elektrárny v Dukovanech. Dnes je Třebíč důležitým centrem západní Moravy a okresu Třebíč.\n\nRozloha Třebíče činí 57,6 km a město se od roku 1995 dělí na 17 částí, z nichž 10 se nachází přímo v městské zástavbě a zbylých 7 v blízkém okolí. Ve městě jsou významné památky, Třebíčská židovská čtvrť a bazilika svatého Prokopa byly v roce 2003 zapsány do seznamu světového dědictví UNESCO. Karlovo náměstí v centru města je jedním z největších v České republice.\n\nWebové stránky města jsou přístupné na internetu i pro lidi se zdravotním postižením, např. pro nevidomé a podobně.\n\nNázev města s největší pravděpodobností pochází z místního názvu \"les třebečský (Třebečský les)\" zmíněného v třebíčském opisu Kosmovy kroniky, sepsaném v třebíčském klášteře, (\"\" – v lese třebečském). Pojmenování \"Třebečský les\" pak může pocházet z vlastního jména \"Třebek\", nebo ze slova \"třeby\", což byly obětiště pohanským bohům. Název může také pocházet ze slova \"třebiti\", které má význam ničení lesa nebo též kácení lesa, z toho se usuzuje, že na území města byly hluboké lesy, ale tato možnost je méně pravděpodobná.\n\nDle rozboru všech místopisných názvů na Třebíčsku provedeného Rudolfem Šrámkem ke konci 20. století bylo vyvozeno několik závěrů, které se dnes považují za obecně nejpravděpodobnější, co se původu názvu města Třebíče týče. Podle Šrámka zapadá jméno Třebíč do osy Vladislav – Stařeč. S názvem obce \"Vladislav\" má společné to, že nejspíše pochází z osobního jména. Stejně tak jako název \"Stařeč\", který by měl pocházet z osobního jména \"Starek\". Tím osobním jménem bývá u Třebíče považováno jméno \"Třebek\" (podobně jako obec Trzebiesláw). Podle toho by pak označení \"Třebeč\" bylo označením pro Třebkův majetek, tedy místo, kde Třebek žil a patrně vlastnil určitou půdu. Vzhledem k této skutečnosti je pak zřejmé, že název \"Třebečský les\" zmiňovaný v třebíčském opisu Kosmovy kroniky, mohl být územím, které se buď nacházelo v blízkosti Třebkova sídla, nebo bylo přímo pod jeho správou. Co se změny z pojmenování \"Třebeč\" na \"Třebíč\" týče, souvisí jméno města s již zmíněným pojmenováním nedaleké obce \"Stařeč\". Tvary \"Třebeč\" a \"Stařeč\" jsou si velice podobné a zároveň se i stejně skloňují. Genitiv u obou pojmenování je tudíž podobný: \"bez Třebče\", \"bez Stařčě\". Tvar \"bez Stařče\" byl časem pozměněn na \"bez Starče\" a vznikla tak verze tohoto místního pojmenování \"Starč\", užívaná ještě v 19. století. Podobně se změnilo i jméno \"Teleč\" na \"Telč\". Právě vytvořením nového nominativu ke genitivu a ostatním pádům mohlo vzniknout pojmenování \"Třebč\", následně i \"Třebíč\". Podobně bylo užíváno i pojmenování \"Staříč\".\n\nŠrámek ve svém rozboru také mimo jiné prakticky vyloučil, že by měl název \"Třebíč\" původ ve slovese \"třebit\", tedy vyklučit, vypálit či vyčistit dané místo, především od zalesnění. Odůvodnění nachází ve slově \"třebež\", což je staročeský pojem pro vytříbené, vyklučené místo, tedy místo, kde se třebilo. Původní název místa a města by totiž pak musel být \"Třebež\" a takový zápis nikdy nebyl nalezen. Tento fakt je ještě více upevněn tím, že by patrně nedošlo k tak velké změně a k potlačení původního významu, jako by při změně z \"Třebež\" na \"Třebíč\" došlo.\n\nNázev se původně užíval v mužském rodě, ale v 19. století se po vzoru \"ta obec\" začala používat v ženském rodě – \"ta Třebíč\".\n\nV místech, kde byla Třebíč založena, neexistovalo žádné starší osídlení. Jediné nálezy byly doloženy na Karlově náměstí a v části Stařečky. V těchto místech byly nalezeny pozůstatky základů domů, které by mohly být starší než stavby samotného města a podle Fišera by mohly být i starší než třebíčský klášter. Podle kroniky \"Eliáše Střelky Náchodského\" se na místě kláštera mohl nacházet hrad \"Dřevín\", či \"Dřevíč\", tato možnost však byla v novějších výzkumech dr. Fišera již téměř vyvrácena. Více pravděpodobné je, že se zde nacházel opevněný dvorec, který mohl patřit jistému \"Třebkovi\". Jeho jméno by mohlo být spojeno s místním názvem \"Třebečský les\". Tento opevněný dvorec by se mohl nacházet na pahorku v centru města jménem Horka.\n\nPrvní zmínky o Třebíči sahají až do roku 1101, kdy na území pod Strážnou horou a při řece Jihlavě moravská údělná knížata Oldřich Brněnský a Litold Znojemský založila benediktinský klášter. První stavbou tohoto kláštera byl kostel sv. Benedikta vysvěcený roku 1104. Později byla přistavěna nová klášterní budova a kolem roku 1260 bazilika svatého Prokopa. Nejstarší listina, kde byla Třebíč zmíněna jako město, byla napsána v roce 1277. Povolení opevnit se hradbami a řídit se městským právem byla městu udělena roku 1335 Karlem IV. a Janem Lucemburským. V roce 1468 při válkách mezi Jiřím z Poděbrad a Matyášem Korvínem bylo město velmi poničeno a na několik let přestalo dokonce existovat.\n\nPo roce 1492 město mnohokrát vyhořelo a bylo tak několikrát přebudováno a až na některé domy se nezachovala jeho renesanční podoba. Třebíč se stala majetkem Pernštejnů a v roce 1525 byl násilně zrušen i klášter. Později, v roce 1527, se město stalo majetkem Osovských z Doubravice, tento rod se zasloužil o rozvoj města. Po získání práva pečetního v roce 1582 se město stalo majetkem Valdštejnů. V druhé polovině 17. století se fara sv. Martina dočkala povýšení na děkanství, tato událost velmi výrazně ovlivnila rekatolizaci. V letech 1765 až 1769 město, stejně jako celá Morava, trpělo hladomorem.\nV letech 1821 a 1822 město poničily velké požáry. První byly odplatou za protirobotní vzpoury, po okolních vesnicích byly rozdávány paličské listy s hrozbami, které byly od května do července roku 1821 plněny. Shořelo mnoho domů v \"Židech\", v Týně a na Jejkově. Druhý požár vznikl v domě \"U zlatého lva\" a shořelo 290 domů, kostel a kostelní věž. Škoda byla odhadnuta na milion zlatých. O deset let později, v roce 1832, začala v Třebíči napadat obyvatelstvo cholera. Mezitím se v roce 1830 městem prohnala jedna z větších povodní, voda zaplavila celé Karlovo náměstí. Po roce 1850 byla ve městě postupně založena spořitelna (1863), Národní dům a gymnázium (obojí 1871). Roku 1885 bylo vztyčeno i sousoší sv. Cyrila a Metoděje na Karlově náměstí, o rok později bylo město připojeno k železnici. Ke konci 19. století vznikly také dnes významné podniky ZON (zal. roku 1879) a BOPO (dříve Carl Budischowski, dnes již neexistuje).\nNa počátku 20. století byla v Třebíči doktorem Jaroslavem Bakešem založena nemocnice. V třicátých letech byly zakoupeny koželužské závody \"Budischowski\" společností Tomáše Bati, který začal v Borovině stavět dělnické kolonie, známé cihlové dvojdomky, a vytvořil tak velkou část dnešní místní části Borovina. Ve dvacátých a třicátých letech, kdy byl starostou města významný vlastenec Josef Vaněk, zažilo město velký rozmach. Ten také uvítal 13. června 1928 na oficiální návštěvě města prezidenta T. G. Masaryka, jenž si prohlédl i románsko-gotickou baziliku sv. Prokopa, na jejíž opravu věnoval osobní dar (15 000 Kč). V roce 1935 probíhaly velkolepé oslavy \"Třebíč 600 let městem\", na které byly pozvány i významné osobnosti z celé Československé republiky.\n\nZa druhé světové války byl rozvoj města zpomalen, jednou z příčin mělo být vyhnání židů z Třebíče a jejich transporty do koncentračních táborů. V Třebíči také sídlila německá posádka. Po druhé světové válce v Třebíči rostla síla komunistů, mohlo tomu být i kvůli vysokému počtu dělníků a kvůli některým tehdejším politikům nebo armádním činitelům, kteří z Třebíče pocházeli. Po tzv. Únoru 1948 byly zestátněny velké třebíčské společnosti a město bylo rozvíjeno podle centrálních plánů. V 70. letech se začaly budovat nová sídliště, školy a další zařízení. Důvodem byla stavba a provoz jaderné elektrárny Dukovany. Na přelomu 80. a 90. let bylo také, kvůli zrychlení hromadné dopravy v rámci Třebíče a okolí, plánováno zavedení trolejbusů v Třebíči, které nikdy nebylo realizováno. Roku 1985 se městem prohnala další z velkých povodní, později se povodně vrátily ještě v letech 2005 a 2006.\n\nPo sametové revoluci Třebíč zažila velký rozvoj. 3. července 2003 se židovské ghetto a bazilika staly součástí seznamu UNESCO. Po roce 2000 je v Třebíči podporován regionální rozvoj, byla otevřena průmyslová zóna, jsou zde otevírány nové obchody (byl zde mj. otevřen první supermarket Spar v České republice) a rozvíjí podnikání. Na roky 2009 až 2013 a od roku 2017 byla v několika etapách plánována modernizace a elektrifikace železniční tratě č. 240 vedoucí přes Třebíč a byly zveřejněny i návrhy tras pro výstavbu velkého městského okruhu.\n\nV roce 2006 byla na budově radnice odhalena pamětní deska letcům RAF, v roce 2016 Eva Pokorná vydala publikaci, která se zabývá právě šesti třebíčskými letci ve službách RAF.\n\n Poblíž Třebíče je velice zachovalá příroda. Pouze na jihu byla původní vegetace rozrušena velkými poli, která vznikla v 50. letech. Díky výskytu mnoha vzácných druhů rostlin a živočichů v okolí Třebíče existuje několik přírodních parků:\n\n\nDále se v okolí Třebíče nachází několik památek a přírodních rezervací a přibližně 100 památných stromů.\n\nDůležitou přírodní hodnotu má ve městě také částečně přírodní park Libušino údolí.\n\nVelmi důležité z hlediska biodiversity jsou v Třebíči xerotermní skály a stráně nad řekou, které hostí řadu vzácných organismů. Většinou se jedná o teplomilné rostliny a živočichy, které sem pronikly podél řeky Jihlavy z teplejších oblastí jižní Moravy a mají zde často severní hranici rozšíření.\n\nNa východ od města nalezneme podél řeky Jihlavy zčásti zachovalé nivní louky, kde žije populace bobra evropského (\"Castor fiber\") a roste řada ohrožených druhů rostlin, pro než byla vytvořena také PP Hluboček.\n\nZ geologického hlediska se prakticky celá zastavěná část města Třebíče nachází na tzv. třebíčském masivu (ve starší literatuře též třebíčsko-velkomeziříčský masiv) někdy označovaném také jako třebíčská plošina či třebíčský trojúhelník. Jedná se o magmatické těleso o ploše cca 500 km rozkládající se přibližně mezi městy Jaroměřice nad Rokytnou, Polná a Velká Bíteš. Stáří hornin činí podle izotopického datování přibližně 340 milionů let. Složením odpovídají horniny třebíčského masivu nejčastěji žule a v případě nižšího zastoupení křemene i syenitu. V hornině jsou poměrně bohatě zastoupeny tmavé minerály, tedy biotit a amfibol, které jí spolu s velkými zrny živce dávají charakteristický vzhled. Je zajímavá z chemického hlediska: vykazuje totiž relativně vysoký obsah draslíku kombinovaný neobvykle se zvýšeným obsahem hořčíku. Horniny tohoto typu byly poprvé popsány v německém Schwarzwaldu na lokalitě Durbach, které vděčí hornina za svůj název – durbachit. Třebíčský masív je pak znám především nálezy ametystů a záhněd u Hostákova a Bochovic.\n\nPro horninu jsou dále charakteristické zvýšené obsahy uranu a thoria, které společně s radioaktivním izotopem draslíku způsobují relativně vysokou radioaktivitu. Ta je mimo jiné příčinou zčernání křemene – hrádeckého morionu. Vlivem radioaktivního rozpadu uranu a thoria dochází ke vzniku radioaktivního plynu radonu, jehož přítomnost v podložních horninách s sebou přináší nutnost uplatnění opatření proti jeho pronikání do budov. K uvolňování radonu dochází především v severní části města, což bylo a je překážkou při rozšiřování města směrem na sever.\n\nDurbachity vytvářejí na území města velmi rozsáhlé výchozy táhnoucí se po severním obvodu Židovské čtvrti podél řeky až do Kočičiny a dále k východu. Jsou však odkryty i na celé řadě jiných míst. V Třebíči se velmi hojně vyskytují horniny žilného doprovodu. Jedná se o světlé aplitové žíly, jejichž mocnost dosahuje maximálně několika metrů. Nejnápadnější výchoz těchto hornin se nachází ve svahu na Hrádku pod Žižkovou mohylou, kde jsou žíly díky světlé barvě patrné na velkou vzdálenost.\n\nNejzápadnější část města, do níž spadá především místní část Borovina, již leží mimo třebíčský masiv a podloží je zde tvořeno migmatitzovanými (natavenými) sillimanit biotitickými pararulami obsahujícími místy cordierit. S těmito horninami je možno se setkat např. ve výchozech mezi Polankou a Poušovem. Bývají zpravidla páskované, ale tato stavba je místy setřena díky jejich natavení. V těchto horninách se dále vyskytují vložky vápenato-silikátových hornin erlanů. Tyto horniny podléhaly v třetihorním tropickém klimatu intenzivnímu chemickému zvětrávání, což dalo vzniknout známým pestrobarevným borovinským a řípovským opálům. V rámci stavebních úprav v roce 2017 byly znovu odkryty opály různých barev, nejvíce zelených, hnědých a červených, nejméně pak bílých a žlutých. Opály se již dříve objevovaly v prostoru bývalé borovinské cihelny, ta později zanikla a k nálezům docházelo pouze sporadicky.\n\nZajímavé nerosty se v Třebíči nalézají již jen příležitostně, zejména při stavebních pracích a při výkopech.\n\nPři výkopech na Karlově náměstí, jímž kdysi pravděpodobně protékala řeka, se lze setkat s valounky křišťálu a záhnědy. Mimo ně však i s vivianitem, jehož vznik v naší lokalitě souvisí s hromaděním organických látek ve středověkých stokách. Na Stařečce byl při výstavbě autobusového nádraží nalezen allanit. Výskyt vzácného nerostu prioritu je doložen z Týna.\n\nNa žulosyenitovém Hrádku se lze setkat s bílou horninou - aplitem. Dále lze připomenout i turmalín, a to i v podobě tzv. turmalínových sluncí: křementurmalínové srůsty lemované bílým bezslídným aplitem a v tmavším biotitovém aplitu.\n\nTřebíč je též známá velkým nalezištěm vltavínů na jihu města ve čtvrti Horka-Domky poblíž polikliniky ve Vltavínské ulici, která je podle nich nazvána. Krásné nerosty byly nalezeny též u tzv. Kostelíčka: černý turmalín, hnědá záhněda, šedozelený chlorit a zrna a osmistěnové krystaly fialového a zeleného fluoritu nebo zrna fialově červeného granátu – almandinu. Bílý křemen býval hojný na Jejkově a na starém hřbitově v Domcích.\n\nNa západě města se dříve také těžila cihlářská hlína.\n\nTřebíč se nachází ve střední části okresu Třebíč, který leží v jihovýchodní části Kraje Vysočina. Od krajského města je Třebíč vzdálena 35 km jihovýchodním směrem a je po Jihlavě druhým největším městem v kraji. Druhým blízkým velkým městem je bývalé zemské hlavní město Brno, vzdálené od Třebíče 56 km východním směrem.\nCentrum města leží v údolí řeky Jihlavy, hlubokém šedesát metrů. Zbytek města se pak rozkládá na návrších, která se místy střídají s údolími, jimiž do řeky tečou potoky. Krajina severně od města je rovinatá s typickými remízky a velkými syenitovými balvany, doplněná soustavami rybníků. Jižní krajina je jiného charakteru a nabízí mnohem větší možnosti využití půdy. Asi tři kilometry na jihu se od města zvedá sopečný masiv, který je součástí Stařečské a Jevišovické pahorkatiny, táhnoucí se od jihovýchodu až na západ. Výraznou dominantou okolí je Klučovská hora s televizním vysílačem pro Třebíč a okolí, která patří k Jevišovické pahorkatině. V jejím sousedství se nachází pahorek Hošťanka s přírodní rezervací. Významnými, ale od města již vzdálenějšími vrcholy masivu jsou Pekelný kopec, oblíbený cíl turistů, a Zadní hora, na níž se rovněž nachází radiotelevizní vysílač.\n\nTřebíč byla územně příslušná k několika krajům, v roce 1849 ke kraji Jihlavskému, od roku 1850 k Brněnskému, od roku 1854 opět Jihlavskému. V něm zůstala až do ukončení krajské samosprávy v roce 1868. Posléze se od roku 1920 stala na osm let součástí „jihlavské“ župy X. Od roku 1949 patřila do Jihlavského kraje a od roku 1960 do Jihomoravského.\n\nTřebíč je druhé město s nejvyšším procentem zateplených domů v České republice. Domácnosti v Třebíči jsou rovněž vytápěny biomasou. V roce 2011 byla otevřena již třetí teplárna na biomasu. Radnice města umístila na vybraných místech cedulky s informacemi o tom, že by občané města měli uklízet po svých psech, stejně tak uspořádala v roce 2015 letákovou kampaň na stejné téma. Správce městské zeleně v roce 2015 uvedl, že ho netěší ubývání městské zeleně. Poblíž města se také nachází více společností a míst, které na rozdíl od chráněných oblastí znečišťují životní prostředí; velkou ekologickou zátěží byla např. blízká skládka Pozďátky.\n\nVe městě se připravuje nový návrh územní studie krajiny, do jehož tvorby se mohli zapojit i občané pomocí interaktivní mapy.\n\nV roce 2019 bylo oznámeno, že město omezí sečení městských trávníků, budou také založeny květné louky. Prvními květnými loukami by měly být svahy Strážné hory, místa kolem ulice Rafaelova a plochy na sídlišti Obránců míru.\n\nRoku 2019 město při Slavnostech tří kápi poprvé použilo vratné kelímky, jejich použití se osvědčilo a budou se používat i nadále.\n\nNedaleko sběrného dvora v Borovině vzniká nelegální skládka, ta bude monitorována fotopastí.\n\nV Třebíči by měly vzniknout v roce 2020 čtyři stanice na dobíjení elektromobilů, na ulicích Okružní, Demlova, Na Svahu a Gen. Svobody, nově by také měly vzniknout nabíjecí stanice na parkovišti u OC Lidl a OC Billa. \n\nMěsto využívá popelnice s tříděným odpadem, odváží je na třídící linku, kde se odpad nadále separuje.\n\nEkologickým problémem by však mohla být plánovaná stavba obchvatu města, která by mj. nešetrně zasáhla do okolní přírody a krajiny včetně rekreačních oblastí. Obchvat by částečně narušil také charakter Libušina údolí, nejvýznamnější oblast přírody ve městě.\n\nDalším negativním jevem je v současné době vznik obchodních center, hal a skladů na původně zemědělské půdě, což má nepříznivý vliv i na zadržování vody. Nejvýrazněji se zástavba rozrůstá ve směru na Kožichovice a Střítež, některé třebíčské ulice se proto již nacházejí v katastrech těchto obcí. Výstavba budov a silnic mimo sídla je problémem z mnoha důvodů – ubývá půdy pro pěstování plodin, mizí volná krajina, omezuje se životní prostor zvěře, z krajiny mizí voda, objevuje se znečištění a v neposlední řadě ztrácí taková krajina svoji estetickou a relaxační hodnotu i pro člověka.\n\nTřebíč leží v mírně teplé oblasti s občasnými dešti. Převládá zde severozápadní a západní proudění vzduchu. Z východu sem pak proudí především chladný vzduch a v zimě větší množství sněhových srážek. Ročně spadne asi 560 mm srážek (na vegetační období připadá asi 350–400 mm, na zimní období pak 200–250 mm). Průměrná roční teplota činí 7,5 °C, v červenci pak 18,5 °C a v lednu −3,4 °C.\n\nTřebíč má 17 místních částí, nejvíce obyvatel, a to 16 657 v roce 2001, žilo v části Nové Dvory. Podle údajů českého statistické úřadu žilo v této části v roce 1980 pouze 7 929 obyvatel, to znamená, že za 21 let se počet obyvatel zdvojnásobil. Tento jev se přičítá stavbě Jaderné elektrárny Dukovany. Nejméně obyvatel v roce 2001 žilo v Řípově, pouhých 68 obyvatel, pouhých 88 obyvatel žilo i v místní části Sokolí.\n\nMezi lety 1850–1920 byl průměrný přírůstek obyvatelstva 1532 obyvatel za 10 let. Od roku 1930 je patrná míra populační expanze. Mezi lety 1970 a 1991 je již velice patrný nárůst obyvatelstva kvůli výstavbě Jaderné elektrárny Dukovany. V tomto období narostl počet obyvatelstva o 15 800 obyvatel za 21 let. Tento nárůst je také spojen s výstavbou velkých sídlišť na severu města.\n\nNejvyšší přirozený přírůstek od roku 1970 byl mezi lety 1981 a 1982, zde se projevují tzv. \"silné ročníky\". Od roku 1982 do roku 1985 bylo zaznamenané největší snížení přirozeného přírůstku obyvatel, další roky se přirozený přírůstek snižuje pouze pozvolně.\n\nMěsto Třebíč je známé svým Židovským městem, podle Fišera se cizí národní příslušníci začali do města Třebíče stěhovat již za vlády Pernštějnů, více však až za vlády Smila Osovského z Doubravice. Na začátku 17. století se v purkrechtních knihách města objevují záznamy o koupi 12 domů ve Vnitřním městě a o koupi 10 domů na Stařečce Němci. Malovaný dům, tehdy zvaný Františkovský, patřil nejzámožnějšímu italskému občanu, Františkovi Kaligardovi (it. \"Calligardo\"), v dalších třebíčských čtvrtích žilo dalších 10 Italů. Ve městě se usadilo také asi 5 Slováků, mezi nimi kupec Janek Strážnický a Januš Slovák, tito vlastnili domy na náměstí. Na začátku 17. století se také začalo rozvíjet židovské město a v roce 1601 se také objevují zmínky o židovské škole. Do této doby existovala pouze židovská ulice. V letech 1656 a 1657 do Třebíče přichází hodně Čechů, protože se zde mohou uchytit jako nekatolíci. Podle knih z let 1657 až 1660 emigrovalo asi 20–30 rodin do Uher.\n\nV okrese Třebíč žilo v roce 2001 celkem 117 367 obyvatel, z toho bylo nejvíce obyvatel s českou a moravskou národností, českou národnost při sčítání lidu v roce 2001 přiznalo 100 126, moravskou přiznalo 12 793 obyvatel. V okrese Třebíč dále žilo 21 obyvatel se slezskou národností, 940 obyvatel se slovenskou, 78 obyvatel romskou, 52 obyvatel s polskou, 31 obyvatel s německou, 47 obyvatel s ruskou národností, 139 obyvatel s ukrajinskou národností a 88 obyvatel s vietnamskou národností. Obyvatel s ostatními zjištěnými národnostmi bylo 338 a obyvatel s nezjištěnou národností 2 714. Mezi lety 2015 a 2016 došlo k meziročnímu poklesu počtu obyvatel v městě Třebíči o 239 obyvatel, došlo k jejich odstěhování do jiných měst. V lednu roku 2017 bylo oznámeno, že v roce 2016 došlo v Třebíči celkem k 1194 trestným činům, kdy objasněno bylo 766 činů, tj. je objasněnost 64,15 %. Celkem z nich bylo 120 trestných činů násilného charakteru, kde objasněnost byla 75,83 %.\n\nDle sčítání lidu 2011 ve městě Třebíč žilo celkem 36 998 obyvatel, z toho bylo nejvíce obyvatel s českou a moravskou národností, českou národnost při sčítání lidu v roce 2011 přiznalo 21 245, moravskou přiznalo 5 266 obyvatel. V Třebíči dále žili 2 obyvatelé se slezskou národností, 250 obyvatel se slovenskou, 16 obyvatel s romskou, 15 obyvatel s polskou, 7 obyvatel s německou, 74 obyvatel s ukrajinskou národností a 68 obyvatel s vietnamskou národností. Obyvatel s nezjištěnou národností bylo v Třebíči 8 779.\n\nMěsto se nachází na místě bývalého kláštera, během staletí se v kultuře města projevovalo více vlivů, původní klášter byl benediktinský, kapuce benediktinů jsou i ve městském znaku a na městské vlajce. Později, v 17. století se na místě nynějšího kostela na Jejkově a katolického gymnázia nacházel klášter kapucínský. V 15. století se ve městě hojně rozšířilo protestantské vyznání. Od 16. století se v Třebíči objevili také židé, většina jich byla nucena žít odděleně od města, v nynější čtvrti Zámostí. Postupně ale pronikali i do křesťanské části města, kde měli své živnosti. Židé v Třebíči založili dvě synagogy.\n\nPři sčítání lidu v roce 2001 se 22 246 (tj. 57,01 %) obyvatel zapsalo jako bez vyznání, 12 266 (31,43 %) jako věřící a 4 509 (11,56 %) se k otázce nevyjádřilo. 10 691 věřících se přihlásilo k římskokatolické církvi, která má ve městě několik kostelů, sídlí zde děkanát Třebíč a Katolické gymnázium. Druhou nejpočetnější církví je Českobratrská církev evangelická, k níž se přihlásilo 388 obyvatel, ve městě sídlí její sbor. Po ní následuje Církev československá husitská se 166 věřícími, její modlitebna je bývalou synagogou. Dále následují Svědkové Jehovovi (110 obyvatel) a Pravoslavná církev v Českých zemích a na Slovensku (67 obyvatel), která má v Třebíči také malý kostel, který je v současné době obsluhován popem. V roce 2011 proběhlo další sčítání lidu, celkem 12 562 (tj. 33,95 %) obyvatel se zapsalo jako bez vyznání, 8 947 (tj. 24,18 %) obyvatel se zapsalo jako věřící a celkem 15485 (tj. 41,85 %) obyvatel se k otázce víry nevyjádřilo. Nejpočetnější církví zůstala římskokatolická církev - 5 013 obyvatel, druhou nejpočetnější zůstala Českobratrská církev evangelická, k níž se přihlásilo 233 obyvatel a třetím nejčastějším vyznání zůstala Církev československá husitská se 104 přihlášenými.\n\nVýznamná je i přítomnost církve bratrské, která sice nemá příliš mnoho věřících přímo mezi obyvateli města, nicméně sídlí zde její sbor, který slouží věřícím z celého Třebíčska a přilehlého okolí.\n\nVelký význam zde mělo i obyvatelstvo židovského vyznání, v části Zámostí, dříve pod správou Podklášteří založili vlastní obec, kde byly postaveny dvě synagogy. Starší byla postavena mezi lety 1639 a 1641, novější později. Ve městě byl i fungující židovský hřbitov, ten se nachází na svahu Týnského údolí, starší pohřby ovšem byly vykonávány u klášterních hradeb, kde byly objeveny kostry se střípky na očích, které byly obráceny k východu. Nejdelší dobu rabínský úřad zastával třebíčský rodák a gymnazijní profesor Joachim Pollak, bylo tomu mezi lety 1828 a 1879.\n\nV prvních porevolučních svobodných volbách do České národní rady, Sněmovny lidu Federálního shromáždění a Sněmovny národů Federálního shromáždění bylo v Třebíči voleno 8. a 9. června 1990. V květnu zasedla okresní volební komise ONV a losem vybrala předsedu a místopředsedu volební komise, stali se jimi Karel Svoboda (ČSL) a Ladislav Fiala (OF). Do ČNR byli zvoleni Jiří Karas a Miroslav Wolf, do Sněmovny lidu byli zvoleni Pavel Zahrádka a Ivo Novotný.\n\nMěsto o rozloze 56 km se dělí na 10 katastrálních území a 17 částí, z nichž 10 tvoří městskou zástavbu a zbylých 7 je v blízkém okolí. Podle sčítání lidu v roce 2001 v Třebíči žilo 39 021 obyvatel v 4 895 domech a podle sčítání roku 2011 jen 36 998 obyvatel v 5 304 domech. Nejrozsáhlejší místní částí jsou Slavice; nejmenší Zámostí. Nejlidnatější jsou Nové Dvory a nejméně obyvatel má Řípov. Když po revoluci v roce 1848 a podle březnové ústavy přestal fungovat třebíčský magistrát, úředníci přešli do služeb státu a prvním starostou byl zvolen Martin Hassek.\n\nPo roce 1989 se několik bývalých místních částí osamostatnilo. Postupně to byly Krahulov (24. listopadu 1990), dále, s platností od 1. ledna 1993, Kožichovice a Okřešice. Poslední odpojenou částí byla Střítež, samostatná od 1. ledna 1995.\n\nMěstský úřad města Třebíče tvoří starosta, místostarostové, tajemník úřadu a další zaměstnanci. Starostou byl od roku 2010 do 20. listopadu 2014 Pavel Heřman, od podzimu 2014 do 20. listopadu 2018 jím byl Pavel Janata. Od 20. listopadu 2018 zastává funkci starosty Pavel Pacal. Zastupitelstvo města tvoří 27 lidí. V rámci zastupitelstva v Třebíči působí i městská rada. Do roku 1990 bylo vedení města v rukou národního výboru a v čele města stál „předseda národního výboru“.\n\nDne 9. prosince byla na třebíčské radnici otevřena galerie portrétů starostů města Třebíče.\n\nTřebíčskem v letech 2007 a 2008 otřásaly protesty vůči vedení města kvůli tzv. kauze „Vídeňský rybník“. Šlo o prodej pozemků firmě Lima, která měla dostat pozemky za nižší cenu než jiné firmy v konkurzu. Starosta nakonec odvolán nebyl.\n\nMěsto Třebíč se půdorysem řadí k podunajskému typu měst. Jeho hlavní náměstí má ulicový charakter. Vzniklo jednostranným rozšířením staré komunikace a kopíruje pravý břeh oblouku řeky Jihlavy. Vedlejší prostranství vzniklo při farním kostele sv. Martina z Tours. Toto jádro města uzavřely hradby. Do města se vcházelo třemi branami: jihlavskou (podklášterskou), vídeňskou (znojemskou) nebo jejkovskou (brněnskou).\nJako předměstí vznikly v době renesance Stařečka za jihlavskou branou a Jejkov za brněnskou branou. Románské podhradí kláštera (Podklášteří) stavebně přešlo do sousedícího Židovského města. Při obnově města v 15. století město rozšiřovalo ulice i náměstí, aby posílilo jejich tržní funkci.\n\nPoté byly položeny základy pozdějších částí Nových Dvorů a Nového Města na levém břehu řeky. Od 2. poloviny 19. století se město začalo rozpínat směrem na jih od Horky do nové části Domky a dále přes Stařečku do Boroviny, rychlým tempem pak rostlo začátkem 20. století, kdy se dál k severu rozšířily Nové Dvory, na jih Domky a  při borovinské továrně sestavěly dělnické domky. Pozdější víceméně pozvolný růst města na všechny strany, včetně výstavby mnoha cihlových činžovních domů v Domcích a Borovině a průmyslové zástavby v Domcích a na Jejkově, nabral překotné tempo v souvislosti se záměrem a začátkem realizace výstavby dukovanské elektrárny. Od poloviny 60. let 20. století tak byla po okrajích města zakládána sídliště s panelovými domy. Největší z nich vyrostlo na přelomu 70. a 80. let na Nových Dvorech a v Borovině. Další panelová výstavba proběhla v mezitím připojené části Týn a na přelomu 80. a 90. let též na Novém Městě. Natolik zásadnímu zvýšení počtu obyvatel se musela přizpůsobit i dopravní infrastruktura města, a tím mj. došlo k asanování takřka celé Horky, dále staré zástavby Nového Města a podstatné části Stařečky.\n\nV roce 2018 bylo rozhodnuto o přípravě 60 parcel k bydlení na jižním okraji města nedaleko Polikliniky Vltavínská. Tam budou stát samostatné rodinné domy a bytový dům. Na severním okraji města budou postaveny domy za ulicí Manželů Curieových, v lokalitě na Kopcích budou v roce 2018 dokončeny parcely pro řadové domy a dva bytové domy. V září roku 2019 začaly úpravy v lokalitě Vltavínská, práce by měly být dokončeny v říjnu roku 2020. V roce 2020 by město mělo zakoupit pozemky na severní straně města, měly by být určeny pro průmyslovou výstavbu i bytovou výstavu.\n\nV roce 2017 město Třebíč vybralo po třech letech opět městského architekta. Do roku 2014 jím byl Lubor Herzán, od dubna 2017 je novým architektem Jaroslav Hulín, třebíčský rodák, který žije a pracuje v Praze.\n\nV březnu roku 2019 byly v lokalitě Brněnská západ připraveny pozemky s projekty pro výstavbu rodinných domů, prodány mají být v aukci. V červenci roku 2019 byl zveřejněn návrh nového územního plánu. Další parcely pro bytovou výstavbu město má v plánu připravit na severním okraji města nedaleko silnice vedoucí na Pocoucov.\n\nMěstský znak tvoří štít rozdělený na tři vodorovná pole, z nichž horní a dolní jsou červená a ve středním, bílém, se nachází tři černé benediktinské kápě. V minulosti byla červená pole dekorována stříbrnými arabeskami a počet kápí vysvětlován zastoupením opatství třebíčského, proboštství komárovského a měřínského, jak uvádí městský historik Vilém Nikodém v textu pro Ottův slovník naučný.\n\nZnak města pocházející z pečeti je středověkého původu, vlajka z něj odvozená pak byla schválena rozhodnutím číslo 10 ze dne 15. července 1993. Město musí schválit použití znaku mimo městské organizace.\n\nJiž v 17. století se v Třebíči silně rozvíjely cechy, v přehledu cechů z roku 1763 se již začíná projevovat větší počet zástupců soukenického cechu, bylo rozhodnuto, že Karel Josef z Valdštejna založí manufakturní výrobu. K tomu nakonec nedošlo a místní soukeníci nedokázali konkurovat větším dílnám s manufakturním provozem v Brně, Liberci nebo Olomouci. V polovině 19. století již bylo v Třebíči několik větších dílen koželužnického cechu, byly to dílny Karla Budischowského, jeho bratra Františka Budischowského, dílna Martina Hasska a Subakova továrna, tyto měly podle srovnání Jindřicha Chylíka v roce 1841 vyrábět dohromady 90 000 kůží ročně, brněnská největší továrna, továrna Karla Ignáce Lettmayera, v tomto srovnání má za rok v tuto dobu vyrobit 12 000 kůží za rok. V roce 1906 prosperovala i obuvnická továrna Cinkajzlova (v matrikách se uvádí i Zinkeiselova).\n\nPodle Vlastivědy moravské v Novém městě stávala papírna, která při povodni v roce 1774 byla úplně zničena. Mezi další průmyslové závody měli patřit i lihovary, jež měly k datu vydání publikace (rok 1906) být příslušny ke každému panskému dvoru. Další odvětví byla zastoupena těžením grafitové tuhy u Římova v lokalitě Vísky, důl se měl jmenovat Černý důl. Mezi velké závody patřila i velká papírna u Přibyslavic, na jejímž místě měl stávat železný hamr, ten měli zakoupit a proměnit v papírnu manželé Schneiderovi. V roce 1846 měl papírnu koupit Karel Fundulus z Třebíče, v osmdesátých letech měla být papírna rozšířena a papír se začal vyrábět na moderních strojích ze dřeva, které bylo mleto v mlýnech u Rokštejna a u Sokolí. Papírna v těch letech zaměstnávala asi 150 lidí. Dalším velkým závodem měla být přádelna u Vladislavi, ze které se postupem času stala továrna na čokoládu a k roce vydání publikace měla být továrnou na umělá hnojiva a na klíh. V Okříškách měla být v roce 1892 Františkem Engelmannem z Brna postavena parní pila, která měla posléze přejít do majetku velkostatku. V jehož majetku byl i lihovar.\n\nPrůmyslu v Třebíči se začalo dařit až po dovedení železnice v roce 1885, nicméně i do té doby se v Třebíči rozvíjí různé cechy, hlavně soukenický a další spojené s tímto cechem. V Třebíči se nacházelo několik mlýnů, na Stařečském potoce ležely Borovský, Janův a Hluchý, na Jihlavce ležely Poušův, Krajíčkův, Churavý a Táborský. V počátcích 20. století v Třebíči byl i parní pivovar, sladovka, elektrárna, lihovar, sodovkárny ZON, octárna, 2 likérky, 2 cihelny, slévárna, 2 strojírny, 2 barvírny a knihtiskařství, stavitel, řezbář, 2 sochaři, 2 fotografové. Ve městě byly 2 velkoobchody, 20 kupců a 2 knihkupectví. Ve městě také operovaly bankovní ústavy: Obecní spořitelna města Třebíče (založená roku 1861), První občanská záložna v Třebíči (založená roku 1874), \"Trebitscher Vorschussverein\" (založená roku 1871) a Rolnická záložna (založená roku 1899). Výroční trhy se ve městě konaly pouze při svátku sv. Jiří v dubnu a při svátku sv. Bartoloměje, dobytčí trhy se konaly každé třetí pondělí a městské trhy byly každé pondělí a pátek.\n\nPozději svoji činnost ukončily jak Subakova továrna, tak i továrna Martina Hasska, i během první republiky se v Třebíči rozvíjel závod Budischowských, později byl zakoupen podnikatelem Tomášem Baťou a v roce se začal rozšiřovat závod v Borovině. Další budovy byly postaveny podle návrhů architektů Františka Gahury, Vladimíra Karfíka a Miroslava Lorence. Později, po roce 1948 byly závody zestátněny a přejmenovány na \"Závody Gustava Klimenta\" a později i na BOPO. Společnost patřila mezi největší obuvnické a punčochárenské podniky v zemi. Tato firma se dostala do platební neschopnosti a v roce 2002 na ní bylo uvaleno konkursní řízení a posléze byla firma uvedena do likvidace a majetek je prodáván na aukcích. V současné době zde boty vyrábí Selva Shoes. Na tradici výroby punčochového zboží navázala firma TREPON, jediná ještě existující dceřiná společnost zaniklé firmy BOPO.\n\nV roce 1935 si František Noha otevřel v Nádražní ulici (nedaleko nemocnice) zámečnickou výrobu ocelového, chromovaného, niklovaného a lakovaného nábytku (bytového, kancelářského, školního, zahradního i sanitárního). Později vyráběl i dětské vozíky. Po zřízení protektorátu zámečnická dílna pokračovala. Po válce se přestěhoval na tř. Bráfova čp. 595 (přejmenovanou r. 1946 na třídu Dr. E. Beneše, r. 1948 třída Julia Fučíka). Právě výroba dětských kočárků byla důvodem, proč byl jeho závod po znárodnění zařazen pod národní podnik Radovan v Mělníku a v 50. letech pod národní podnik Liberta Mělník.\n\nV průmyslové zóně na jihovýchodě města působí další společnosti, mimo jiné tehdejší Západomoravské strojírny, které vyráběly pletací stroje, tato společnost vznikla transformací z tehdejších Závodů Gustava Klimenta v dnešní Borovině, v roce 1970 byla registrována ochranná známka \"UNIPLET\". Tato společnost byla v roce 1976 zařazena do společnosti Elitex, pod touto značkou společnost fungovala a exportovala svoje pletařské a punčochářské stroje až do roku 1990. Později byla firma transformována na akciovou společnost \"UNIPLET a. s.\" a fungovala dále, po roce 2000 byla prodána britské společnosti \"Monarch Knitting\". V roce 2009 společnost UNIPLET usilovala o prodej svých pozemků na Jejkově městu Třebíč, dle územního plánu měl přes tyto pozemky vést obchvat města, tento prodej se neuskutečnil a společnost se rozhodla žalovat město. V listopadu téhož roku energetická společnost E.On odpojila areál společnosti od zdrojů elektrické energie, a způsobila tak škody firmám, které sídlí v areálu na Jejkově. V průmyslové zóně na Jejkově se nachází i akciová společnost \"PBS INDUSTRY\", její počátky sahají do 19. století, kdy byly založeny společnosti \"Wallig\" a \"Benz\", které vyráběly kotle, motory a další průmyslové stroje, v roce 1948 byly tyto společnosti začleněny do koncernu První brněnské strojírny. Po sametové revoluci byla firma převedena na akciovou společnost.\n\nPo sametové revoluci v Třebíči otevřela svoji centrálu kanadská firma \"Computer Accounting Systems\", otevření se účastnila manželka majitele firmy a třebíčská rodačka Martha Lacko, starosta Windsoru v Kanadě John Milson, obchodní rada kanadského velvyslanectví Ross Miller, tehdejší starosta Třebíče Lubomír Vostal a další hosté. Společnost na českém trhu prodávala a spravovala produkty kanadské firmy Trillium.\n\nV roce 2018 byl schválen prodej pozemků v Rafaelově ulici na severním okraji města společnosti Wera Werk, která by měla postavit továrnu na výrobu nářadí, měla by přinést celkem 350 pracovních míst.\n\nV roce 1998 bylo v územním plánu rozhodnuto o výstavbě průmyslové zóny Hrotovická, v roce 2002 byla zahájena výstavba inženýrských sítí a v roce 2004 byly tyto úpravy dokončeny. Celkové náklady na výstavbu samotné zóny přesáhly 75 milionů korun a byly z velké části dotovány Ministerstvem pro místní rozvoj a Ministerstvem práce a obchodu, necelých 23 milionů z této částky bylo samotnou investicí města. Ke konci roku 2007 v této průmyslové zóně investovalo sedm firem celkem 300 milionů korun. Celkovým počet nových pracovních míst k 31. prosinci 2007 byl 77, plánovaný počet nových pracovních míst v roce 2009 je 412. Největším investorem v této zóně byla společnost TEDOM, která investovala 200 milionů korun do závodu pro výrobu motorových vozidel a v roce 2009 měla nabídnout 210 nových pracovních míst, druhým největším investorem v této zóně se stala společnost S.O.K. stavební, která investovala 40 milionů a v roce 2009 měla nabídnout 110 nových pracovních míst. Dalšími investory jsou (řazení podle výše investice) \"Envinet\", \"DOMY D.N.E.S\", \"UNICODE SYSTEMS\", \"SKAML\" a \"KOVO UNI\".\n\nV roce 2001 bylo založeno zájmové sdružení \"Rozvoj Třebíčska\", města Třebíč, Náměšť nad Oslavou a Jemnice spolu s Západomoravskou vysokou školou spustily projekt Podnikatelských inkubátorů. Během dalších let byli zajišťováni investoři v čele s fondy PHARE, dalšími investory byla města ze sdružení, ministerstvo pro místní rozvoj a další. Stavby osmi inkubátorů byly zahájeny v květnu 2005, stavby byly dokončeny v roce 2006, slavnostní otevření třebíčského objektu proběhlo 17. května 2006. V Třebíči existují dva objekty tohoto projektu, první podnikatelský inkubátor byl postaven v prostorách bývalého zámeckého velkostatku třebíčského zámku, jeho součástí jsou skladovací prostory a dvacet buněk pro podnikatelskou činnost. Druhým objektem je podnikatelské a výzkumné centrum s přednáškovými sály, konferenčními místnostmi a dalšími prostory v části Borovina.\n\nMezi další třebíčské společnosti patří i koncern \"TIPA\", pod tento koncern patří společnosti potravinářské, stavební a další. Již v roce 2002 podle ústavu územního rozvoje byla firma TIPA pátým nejvyšším zaměstnavatelem okresu Třebíč, v roce 2007 patří k větším zaměstnavatelům i její divize \"TIPA Frost\", která v oblasti nad třebíčským zámkem vyrábí mražené výrobky. Potravinářský průmysl v Třebíči existuje již od roku 1879, v tomto roce František Kubeš založil sodovkárnu ZON, tato společnost sídlí od svého počátku v objektech na Stařečce, po roce 1948 byla znárodněna a po sametové revoluci byla vrácena zpět do rukou Františka Kubeše. Od roku 1978 na severu města funguje pekárna, ta později přešla do majetku holdingu Agrofert, v roce 2016 se spekuluje, že bude uzavřena z důvodu postavení nové pekárny v Rosicích. Tento předpoklad se naplnil v roce 2019, kdy bylo oznámeno, že pekárna bude uzavřena. Pekárna by měla být uzavřena v ledu roku 2020, mělo by odejít všech 140 zaměstnanců, ti dostali nabídku přejít do pekárny v Rosicích.\n\nV Třebíči v historii i současnosti působili výrobci ponožek, v areálu BOPO působí společnost Trepon, ta působí od roku 1935. Dále pak v ponožkářském oboru působí třebíčské společnosti Astro Sport, New Gen a Ariadne.\n\nV roce 2016 bylo oznámeno, že by měl začít postupný výkup pozemků na severu města a transformace tohoto prostoru na další průmyslovou zónu. V této průmyslové zóně by měly minimálně 30 pracovních míst otevřít firmy Autocentrum P+P servis a Evotech. Zároveň také bylo oznámeno, že výrobní halu v průmyslové zóně Hrotovická postaví společnost Jopp Automotive, nabídne v průběhu 5 let pracovní místa pro celkem 200 lidí.\n\nAktuálně patří mezi nejvýznamnější firmy na Třebíčsku MANN+HUMMEL Group. Společnost MANN+HUMMEL Group byla založena v roce 1941 v německém Ludwigsburgu a je předním světovým expertem na filtrační systémy. Dodává originální sériové výrobky a řešení pro mezinárodní automobilový a strojírenský průmysl. Na území České republiky zastupují MANN+HUMMEL Group tři společnosti. Dvě z nich sídlí v Nové Vsi u Třebíče: MANN+HUMMEL (CZ) s.r.o. a MANN+HUMMEL Service s.r.o. a zaměstnávají dohromady přes 1200 zaměstnanců. Další část společnosti MANN+HUMMEL Innenraumfilter CZ s.r.o. sídlí v Uherském Brodě a zaměstnává téměř 300 zaměstnanců.\n\nVe výrobním závodě MANN+HUMMEL (CZ) s.r.o. se vyrábějí kapalinové a vzduchové filtry i další komponenty pro strojírenský, převážně automobilový průmysl. MANN-FILTER je nejsilnější zahraniční značkou filtrů v České republice a na Slovensku a pod její značkou se v Nové Vsi vyrobí přibližně 20 milionů filtrů ročně. Centrum sdílených služeb MANN+HUMMEL Service s.r.o. poskytuje servisní služby pro ostatní pobočky MANN+HUMMEL Group. Do portfolia firmy patří služby v oblasti účetnictví a financí, výzkumu a vývoje, IT & SAP, kvality, lidských zdrojů, managementu projektů, nákupu a dalších. Část společnosti sídlí také v Technologickém parku v Brně.\n\nV září roku 2016 bylo oznámeno, že energetická společnost ČEZ v Třebíči otevře call centrum a zaměstná 60 lidí. Call centrum vzniklo v budovách v areálu bývalé továrny BOPO v Borovině a otevřeno bylo 1. října téhož roku. Nezaměstnanost v Třebíči se dostala v roce 2016 na minimální hodnotu, kdy společnost S.O.K. stavební nesplnila závazek, který dala městu - nebyla schopna naplnit všech 115 míst, které nově vznikly při stavbě budovy v průmyslové zóně Hrotovická. Požádala město o odložení lhůty.\n\nV roce 2017 bylo oznámeno, že v Třebíči bude vybudováno soukromé zdravotní zařízení pro pacienty postižené Alzheimerovou nemocí, kdy investorem mělo být konsorcum společností Delta Capital a investiční fond INVEST GATE Fund SIcav. V roce 2014 za tento projekt před zastupitelstvem loboval přímo majitel investiční společnosti Michael Broda. Rekonstruována měla být do konce roku 2017, kdy zde měli působit lékaři celostní medicíny, kdy s lékařem celostní medicíny Jiřím Kucharským projekt měl spolupracovat. Na konci roku 2018 se jediným majitelem stal investiční fond INVEST GATE Fund Sicav, který dokončil rekonstrukci a v listopadu 2019 se centrum po dlouhé a náročné rekonstrukci otevřelo jako IGF Alzheimer centrum Třebíč. Centrum je připraveno poskytnout kvalitní péči pro více jak 120 pacientů trpící Alzheimerovou chorobou a nalezne v něm zaměstnání přes 60 lidí. \n\nNedaleko Červené Hospody západně od města v roce 2018 bylo postaveno překladiště společnosti TOP TRANS.\n\nV roce 2018 byla dokončena přestavba budovy bývalé spořitelny na Soukopově ulici, původně byla budova postavena za socialismu, následně pak byla sídlem České spořitelny v Třebíči a později byla budova opuštěna a nabídnuta k prodeji, spekulovalo se o prodeji městu a zřízení sociálních bytů nebo bytů pro charitu. Nakonec však budovu zakoupila olomoucká společnost a přebudovala ji na budovu s 29 byty a několika prodejnami.\n\nV roce 2007 byla v Třebíči založena destilérka Trebitsch old town distillery, která se zaměřuje na produkci whisky. V roce 2020 chce destilérka vyprodukovat 60 tisíc lahví, roku 2018 byl otevřen v Třebíči značkový whisky bar.\n\nV roku 2018 bylo oznámeno, že třebíčská společnost Nuvia získala zakázky pro modernizaci jaderných elektráren na Ukrajině v hodnotě 1,7 miliardy Kč.\n\nV roce 2019 by měla být dokončena průmyslová zóna Rafaelova, je součástí investic v rozpočtu pro rok 2019. O pozemky projevilo zájem několik společností, v lednu 2019 byly prodány poslední pozemky. V průmyslové zóně budou působit společnosti Werk Werk, Altreva a DNK systém. V roce 2019 budou instalovány tzv. mluvící sirény, má také dojít k nárůstu počtu poplachových sirén.\n\nV roce 2019 byl jižně od města na katastru Kožichovic postaven skleník o rozloze 380 x 100 metrů, budou se v něm pěstovat rajčata.\n\nV roce 2019 bylo podepsáno memorandum o spolupráci města Třebíče, Střední průmyslové školy Třebíč a několika firem v rámci technického vzdělávání a jeho rozvoje.\n\nMěsto hospodaří dlouhodobě s téměř vyrovnaným rozpočtem, který v letech 2007 a 2008 dosáhl vyšších přebytků, naopak vyšší schodky město vykázalo v letech 2009, 2010 a 2011. Město hospodaří s daňovými, nedaňovými, kapitálovými a dotačními příjmy. Město v rámci svých výdajů vynakládá vyšší část svých prostředků na vzdělávání, kdy v majetku má základní školy a mateřské školy, stejně tak je městem provozována i městská knihovna. Město vynakládá prostředky i na kulturu, kdy provozuje příspěvkovou organizaci města Městské kulturní středisko a další činnost. Sportovním klubům a sportovním zařízením město také pomáhá financovat provoz. V roce 2015 došlo k opětovnému odložení účinnosti vyhlášky o zákazu hazardních přístrojů na území města, tato vyhláška byla schválena v roce 2012 a v roce 2014 byla odložena její účinnost. Kdyby vyhláška byla schválena, tak by zákaz hazardu na území města platil od 1. ledna 2016. Důvodem mělo být i to, že rozpočet města počítal s příjmem 12,5 milionu z „hazardu“. V roce 2017 začali ve městě pod městskou policií působit dva tzv. asistenti prevence kriminality, kteří mají působit v rámci prevence u škol či úřadu práce. V roce 2020 bude počet zaměstnanců městské policie navýšen o 4 na celkem 55 zaměstnanců, důvodem je rozšíření kamerového systému. V souvislosti s tím byl i rozšířen web městské policie. V prosinci roku 2019 začala fungovat síť 89 hlásičů a 11 sirén, které mají možnost informovat občany o povodních nebo dalších bezpečnostních hrozbách. V roce 2020 bylo oznámeno, že městská policie zakoupí vůz Toyota Corolla s hybridním pohonem. \n\nNa rok 2017 byl v lednu roku 2017 schválen nevyrovnaný rozpočet se schodkem 59 milionů Kč, příjmy jsou plánovány ve výši 562 milionů Kč, výdaje pak na 621 milionů Kč. Schodek bude pokryt z výsledku hospodaření v předchozích letech. Nejvíce v roce 2017 měla stát revitalizace ulic v městské části Borovina (tj. 20 milionů Kč).\n\nV roce 2019 byl schválen městský rozpočet ve výši 670 milionů Kč, celkem je vyhrazeno 200 milionů Kč na investice. Plánována je dostavba komunitního centra v bývalém kině Moravia, zasíťování nové průmyslové zóny Rafaelova, vybudování kruhové křižovatky na Cyrilometodějské ulici a vybudování semaforů na několika křižovatkách. Budou se také rekonstruovat ulice Chelčického a Křižíkova. Z rozpočtu je vyčleněno 3,5 milionu Kč, o kterých budou rozhodovat v rámci participativního rozpočtu třebíčští občané. Celkem byly podány čtyři návrhy občanů. V roce 2020 budou po zkušenostech upravena pravidla pro rozdělování rozpočtu v rámci participativního rozpočtu. Na rok 2021 je v rámci participativního rozpočtu připraveno 100 Kč na jednoho obyvatele města.\n\nNa rok 2020 je rozpočet připraven s investiční složkou 225 milionů Kč. Nejdražší investiční položkou je odkoupení pozemků pro průmyslovou zónu nedaleko Rafaelovy ulice.\n\nRatingová agentura Moody's Investors Service provedla ratingové šetření města s výsledkem A2/Aa2.cz, tj. město hospodaří stabilně s přebytky. Silnou stránkou města je hospodaření s přebytkem a mírná zadluženost, která je pod průměrem měst Česka.\n\nV roce 2017 město rozhodovalo o hazardu ve městě, původně se plánovalo, že od 1. ledna 2018 budou muset být herny plošně zrušeny. Herny nakonec nebyly plošně zakázány, ale budou regulovány a jejich provoz je povolen. Město každý rok získá z provozu heren ve městě 20 milionů Kč. Členka sociální komise Blanka Kutinová vystoupila s tím, že dle Národního monitorovacího střediska pro drogy a závislosti v Třebíči narůstá počet závislých mladistvých a narůstá i počet heren, kdy Třebíč je jedním z posledních měst na Vysočině, které mají povolen jejich provoz. Pavel Pacal uvedl, že v Jihlavě, která hazard na území města zakázala probíhá boj s nelegálními hernami, stejně tak uvedl, že by v případě plošného zákazu heren jejich provozovatelé je otevřeli v obchodním centru StopShop, který funguje na území Stříteže. V rámci nové vyhlášky je uvedeno 14 adres, kde mohou herny pod regulací nadále působit, musí mít například kamery a je omezena nejvyšší sázka. Herny nesmí být na území pod ochranou UNESCO a do 100 metrů od škol. \n\nV únoru roku 2020 byla uzavřena dohoda mezi Okresní hospodářskou komorou v Třebíči a KHNP, která usiluje o zakázku k rozšíření Jaderné elektrárny Dukovany.\n\nJiž dříve ovšem byly otevřeny jiné supermarkety či prodejny. Již v roce 1985 byl otevřen provoz prodejny Potravin Brno – závod Třebíč na Račerovické ulici, budovy byly postaveny v rámci akce Z a celkové náklady na stavbu dosáhly více než 5 milionů Kčs. Dalším rokem bylo otevřeno obchodní středisko Domácích potřeb, vystavěno bylo mezi lety 1983 a 1986 s celkovými náklady téměř 30 milionů Kčs. Bylo situováno na Komenského náměstí a celkem v něm nalezlo zaměstnání 76 osob. Mezi prvními porevolučními to byla \"Mana\" na Karlově náměstí a v roce 1997 supermarket \"Delvita\", který byl otevřen v bývalé proluce u řeky Jihlavy v ulici Smila Osovského, později, v roce 2006, byly supermarkety Delvita v České republice převzaty společností \"Rewe Group\" a transformovány na supermarkety \"Billa\". Supermarket Billa byl 1. ledna 2015 pro špatný technický stav budovy zavřen. V roce 1998 byla postavena na Táborské ulici \"Billa\", v tu dobu (rok 1997) byl otevřen i supermarket \"Prima\" (později \"Hypernova\", po přestěhování do nové budovy \"Hyper Albert\", v současnosti \"Albert Hypermarket\") na jižním okraji města. V roce 1999 byl na Brněnské ulici postaven supermarket \"Kaufland\".\n\nPozději, po roce 2000, se začaly budovat levné supermarkety jako jsou \"Penny Market\", \"Albert\" (bývalý \"Sezam\") či \"Jednota\". V roce 2006 byl v ulici Kpt. Jaroše otevřen historicky první supermarket \"SPAR\" v České republice, všechny ostatní hypermarkety firmy Spar měly do té doby značku \"Interspar.\" Dne 31. října 2007 byly v lokalitě \"Vídeňský rybník\" otevřeny supermarket \"Interspar\" a supermarket \"Lidl\", otevření provázely problémy, protože jeden ze dvou příjezdů nebyl zkolaudován. V roce 2008 byl otevřen první supermarket v místní části Borovina, \"Plus\". Nejnovějším nákupním centrem v Třebíči je \"OC Stop Shop\", ležící na Znojemské ulici naproti hypermarketu \"Interspar\" a bývalé prodejně \"Hypernova\", z tohoto objektu je nyní hala s neurčitým účelem. Budova byla uzavřena v roce 2008 a v roce 2016 byla zakoupena Robertem Fialou a měla by být proměněna v obchodní centrum.\n\nSoučástí OC Stop Shop je první supermarket \"Hyper Albert\" otevřený v České republice (dříve \"Hypernova\"), dalšími většími provozovnami v OC jsou prodejny elektroniky \"Okay\" a \"Expert elektro\". V květnu 2009 byl hypermarket \"Hyper Albert\" přejmenován na \"Albert Hypermarket\" a diskont \"Plus\" na obchod \"Penny Market\". V budově na jihu města, kde dříve sídlil supermarket společnosti Prima (resp. Hypernova) byly od roku 2017 umístěny celkem tři prodejny, kdy budova na přelomu roku 2016 a 2017 byla novým majitelem Robertem Fialou rekonstruována. Od 1. dubna téhož roku jsou v budově prodejny Global Elektro, Mountfield a Jena Nábytek. Plánuje se také rekonstrukce budovy bývalé prodejny společnosti Billa v Jejkovské bráně. V dubnu 2017 byla otevřena v bývalé prodejně společnosti prima otevřena nová prodejna společnosti Mountfield, která má rozlohu 1360 metrů čtverečních prodejní plochy a je k ní příslušno 60 parkovacích míst.\n\nV roce 2018 proběhla výstavba nové obchodní zóny v sousedství stávajících budov OC Stop Shop, kdy součástí je drive-in restaurace a obchody s módou, v areálu také stojí samostatná budova prodejny sportovního zboží Decathlon. V dalších pěti letech má být rozšířen hypermarket Kaufland. Bude také upravena silnice v prostorách parkoviště, vznikne nový kruhový objezd, město pak neplánuje přivedení chodníku. Celková plocha OC Stop Shop je 96 000 m, celkem je součástí 767 parkovacích míst. Drive-in restaurací, která bude zbudována v areálu obchodního centra je KFC, spolu s Decathlonem byly otevřeny v listopadu roku 2018. V březnu roku 2019 bude v areálu otevřena provozovna drogerie dm a obchody značek CCC a New Yorker. Později téhož roku mají být otevřeny provozovny Cropp, House a Sinsay. Později pak má být upraveno zázemí, má být otevřeno dětské hřiště.\n\nRoku 2018 projevil zájem o proluku po bývalých rukavičkářských závodech na Brněnské ulici majitel společnosti, která provozuje prodejny LIDL. Společnost by ráda postavila obchod s velkým parkovištěm. Budova obchodu bude spojena s obchodní zónou pro menší obchody. Nová budova byla otevřena v prosinci 2018, součástí budovy jsou širší uličky, než v původních návrzích objektů společnosti LIDL, jedna ze stěn budovy má být prosklená. Parkoviště má mít širší parkovací místa a součástí objektu má být pekárna. Objekt se bude vytápět odpadním teplem a budou využity LED světla. Provozovna byla otevřena v prosinci (17. prosince) roku 2018. Od konce dubna roku 2019 byla přechodně uzavřena prodejna společnosti Lidl ve Znojemské ulici, bylo uvedeno, že v červnu by měla být znovu otevřena.\n\nRoku 2020 byl dokončen prodej bývalé prodejny Delvita v ulici Smila Osovského, budova by měla být rekonstruována.\n\nZájem o výstavbu hypermarketu v Brněnské ulici projevila společnost \"Tesco\". Zájem o supermarket v oblasti Borovina, v bývalé továrně BOPO projevila i společnost BILLA.\n\nV posledních letech se v Třebíči, mimo výstavbu obchodních domů, rozvíjí zvláště turismus. Za tuto dobu vznikly v Třebíči tři informační centra (jsou provozována Městským kulturním střediskem) – v Malovaném domě na Karlově náměstí, u Zadní synagogy a na Zámku.\nVelký krokem kupředu pro rozvoj turismu v Třebíči bylo zapsání Baziliky sv. Prokopa a Židovského města s hřbitovem na seznam UNESCO. V Třebíči díky tomu vznikla naučná stezka po památkách s audio průvodci a dvě z již zmíněných informačních center. Rozvoj turistického ruchu prospívá také obchodu. Díky přílivu turistů mohlo vzniknout mnoho nových restaurací v Židovském městě a také další zařízení pro ubytování turistu, hlavně menší penziony.\n\nO zápisu památek na seznam UNESCO se v Třebíči také začalo objevovat větší množství zahraničních turistů. Ti pocházejí zpravidla z Německa a Rakouska. To je také podmíněno tím, že v těchto státech má Třebíč svá partnerská města, se kterými spolupracuje i na poli turistiky. To potvrzuje například umístění směrovky mířící na Třebíč na horu Muckenkogel ležící nad partnerským městem Lilienfeld.\n\nO tom, že Třebíč je turisticky význačná i v evropském pohledu svědčí také výrok předsedy Evropské komise J. M. Barrosa ve speciálním vydání pořadu ČT \"Otázky Václava Moravce\" 1. ledna 2009: „Chci ocenit premiéra Mirka Topolánka, pochopil, že Evropa není jen Brusel, ale také Londýn, Madrid, Praha, Brno nebo Třebíč“. V roce 2012 poprvé do Třebíče přicestovalo více než 100 000 turistů, od roku 2007 počet přijíždějících turistů klesal, růst nastal až v roce 2011 a pokračoval i v roce následujícím. MKS Třebíč, příspěvková organizace, která se stará o turistickou propagaci města tento růst přičítá systematické propagaci na turistických veletrzích, na kterých se organizace zaměřila na sousední země. Významný podíl turistů patří i cykloturistice, tj. zprovoznění cyklostezky Jihlava – Třebíč – Raabs.\n\nV říjnu 2015 bylo oznámeno, že největší počet turistů, kteří projdou informačními centry ve městě je z USA, další signifikantní podíl patří turistům z Německa, Rakouska a Slovenska. Rovněž se zvyšují počty turistů z Izraele. V rámci propagace město pracuje s tour operátory či novináři se zahraničí. V září téhož roku došlo k otevření rozhledny s expozicemi vodárenství v objektu bývalého vodojemu na vrchu Strážné hory. V roce 2017 bylo oznámeno, že velmi oblíbeným suvenýrem pro turisty přijíždějící do Třebíče jsou čokoládové pralinky s motivy památek města.\n\nV roce 1977 byl ve městě otevřen hotel Alfa, v roce 1983 byl otevřen hotel Slavia a v roce 1987 byla dokončena rekonstrukce Hotelu Zlatý Kříž.V Třebíči jsou zastoupeny ubytovací zařízení několika úrovní, malé penziony i větší hotely, ve městě není žádný hotel většího významu, v červenci roku 2010 byl dobudován Hotel Joseph 1699 v bývalém chudobinci v židovské čtvrti, který je společnou investicí společností \"EuroAgentur\" a soukromého investora, hotel byl spolufinancován Evropským fondem pro regionální rozvoj. Mimo tento hotel se v prostorách židovské čtvrti nacházel i hostel řetězce \"Travellers' Hostel\" a penzion U Synagogy, další ubytovací kapacity zajišťují hotely Grand (kapacita 210 lůžek), Zlatý kříž (77 lůžek), Atom (72 lůžek) a další marginální ubytovací zařízení.\n\nOkresní hospodářská komora při své konferenci oznámila, že by pro rok 2017 chtěla do Třebíče zavést tzv. turistický vláček, půjčovnu elektrokol a elektromobilů a další vydávání Výletních novin. V plánu je i splavnění řeky Jihlavy pro turistické účely. V roce 2016 pod vedením modeláře Stanislava Vršky a jeho manželky vznikla další část modelu historické Třebíče v poměru 1:100, v roce 2016 byla ve stavbě část města Stařečka. Model pak byl dokončen v létě roku 2016 a od května 2017 je vystaven v divadle Pasáž v Třebíči. Velikost modelu je přibližně 3x3 metry, umístění v divadle je pouze dočasné, posléze bude přemístěn na vhodnější a přístupnější místo. Majitelem modelu je společnost Kapucín, která jej městu zapůjčila. Město chtělo model zakoupit, ale zastupitelé se nakonec vyjádřili, že nákup nebude proveden a majitelem je nadále společnost Kapucín. V prosinci roku 2017 však město rozhodlo o tom, že model za 1,2 milionu Kč zakoupí.\n\nV roce 2018 bylo oznámeno, že město zažádá o dotaci na pořízení 16 koloběžek s elektrickým pohonem, které budou k dispozici turistům na čtyřech nabíjecích místech. Dobíjecí stanice mají být umístěny u Baziliky svatého Prokopa, Zadní synagogy, na Karlově náměstí a u ekocentra Alternátor.\n\nV roce 2018 město navštívilo celkem o 12 % turistů více než o rok dříve. V roce 2019 bylo oznámeno, že kruhové objezdy ve městě by měly připomínat rozety baziliky sv. Prokopa. Ty by měly být vybudovány mezi březnem a červnem roku 2020. Celkové náklady na stavbu dosáhnout 2,8 milionu Kč.\n\nV roce 2020 bude nově hotelový poplatek odváděn i od služeb sdíleného ubytování jako je např. Airbnb.\n\nOkres Třebíč byl postižen kůrovcovou kalamitou v roce 2019, bylo postiženo mnoho lesů, přes které vedly turistické trasy Klubu českých turistů a mnoho značek zmizelo a muselo být obnoveno. V roce 2020 byly vydány turistické vizitky.\n\nVe městě se od roku 2019 začínají připravovat tzv. prvky chytrého města. Jako první byla v roce 2017 zřízena komise Chytrá Třebíč. Bylo postaveno chytré parkoviště na Komenského náměstí, následně pak v roce 2020 mají být dle oznámení chytrými prvky vybavena parkoviště na ulici Kateřiny z Valdštejna a na ulici Vítězslava Nezvala. Byla také instalována chytrá lavička a zprovozněno wifi připojení v MAD. Nově by měly být zprovozněny dopravní kamery, které umí samy sledovat provoz.\n\nJiž ve starověku vedly v blízkém okolí Třebíče významné obchodní stezky: \"Haberská\", která vedla přes Čáslavice, Kojetice, Stařeč, Přibyslavice a Brtnici, v Brtnici se křížila se stezkou \"Lovětínskou\", později zvanou i \"Třebíčská stezka\", ta vedla od starého Brna, přes Zastávku u Brna, Vladislav, Trnavu a končila v Lovětíně. Další důležitou křižovatkou stezek byl tehdejší \"Brod\", ten se nacházel na místě, kde se nachází dnešní Vladislav, zde se křížily stezky \"Libická\" a \"Lovětínská\".\n\nNyní je Třebíč dopravním uzlem okresního významu. Městem prochází silnice první třídy č. 23 (Písek – Brno) a krajská páteřní komunikace druhé třídy č. 360 spojující město s dálnici D1 u Velkého Meziříčí. V těsné blízkosti města odbočuje ze silnice I/23 silnice druhé třídy č. 405 spojující Třebíč s krajským městem Jihlavou. Od roku 2010 prošly obě krajské komunikace výraznou rekonstrukcí.\n\nŽelezniční síť Třebíčí vede ve východozápadním směru. V okolí Třebíče je nejvýznamnější železnice č. 240 z Jihlavy do Brna. Přímo v Třebíči se nachází železniční stanice Třebíč a zastávka Třebíč-Borovina. V současné době se připravuje přestupní terminál, který by měl být uveden do provozu na podzim 2015. Poblíž města také vede trať č. 241 z Okříšek do Znojma.\n\nNa okraji města se nachází sportovní letiště Západomoravského aeroklubu v Třebíči. Ve městě funguje městská hromadná doprava, která je ve městě zajišťována devíti linkami autobusů. Dříve se také plánovalo zavedení trolejbusů v Třebíči. Z ekologického hlediska ji dnes nahrazují plynové autobusy. Ve městě je postaveno velké autobusové nádraží, které má být modernizováno.\n\nV Třebíči a okolí existují cyklostezky. V roce 2007 bylo veřejnou vyhláškou oznámeno zahájení stavebního řízení cyklostezky Jihlava – Třebíč – Raabs an der Thaya. Tuto stavbu provázely problémy s odkupem pozemků. Další cyklostezka nese název \"Třebíčský okruh\" a začíná i končí na tzv. \"Polance\" v západní části města. Další cyklostezka je výhledově naplánovaná na trasu mezi Třebíčí a Dukovany, má vést souběžně s hlavní silnicí kolem Jaderné elektrárny Dukovany. V roce 2021 by měl být otevřen první úsek cyklostezky mezi Třebíčí a Náměští nad Oslavou, v roce 2019 byl schváleno memorandum o této stavbě. Trasa by měla pokračovat přes Lísčí či kolem Nemocnice Třebíč směrem do Boroviny.\n\nTřebíčí protéká řeka Jihlava a současně i několik jejích marginálních přítoků, řeka byla několikrát regulována, naposledy v roce 2010–2012, byly přistavěny protipovodňové hráze a další vybavení. Vodní doprava v Třebíči neexistuje, ačkoliv se uvádí, že v době mezi válkami fungovala říční výletní doprava v prostoru u říčních lázní Polanka. Antonín Uhlíř, jež provozoval půjčovnu loděk, v roce 1930 postavil prám s motorem o nosnosti 25 osob a provozoval tak říční dopravu. Byly zakoupeny i mobilní protipovodňové zábrany, které budou instalovány na nově opravené opěrné zdi na břehu řeky Jihlavy. Součástí je hrazení nedaleko tzv. Novodvorského mostu, které je vysoké 4,5 metrů a dlouhá asi 150 metrů, součástí hrazení jsou i protipovodňové dveře. Do kanalizace, která zapříčinila vyplavování židovské čtvrti, byly nainstalovány zpětné klapky, které mají tomuto zabránit.\n\nDle ČP Indexu byla Třebíč za první pololetí roku 2018 mezi okresními městy na prvním místě v bezpečnosti silničního provozu, stejně se umístilo dalších 16 okresních měst. znamená to, že během prvního čtvrtletí se na území města nestala žádná dopravní nehoda se smrtelným nebo těžkým zraněním.\n\nPodle Vlastivědy moravské byli první vzdělanci v Třebíči učeni již v klášteře benediktinů, prof. Dvorský se odkazuje na autora latinského formuláře \"Liber a missionibus regum\" (což byl vlastně návod k psaní královských dopisů) z roku 1292, na Zdeňka z Třebíče (\"Zdenko de Trebecz\") a také na císařského notáře Adama, syna Petra z Třebíče, ten měl v roce 1406 potvrdit listiny třebíčského rychtáře Martina.\n\nPrvní městská škola, zřízená v polovině 15. století, stála v tehdejší \"Masařské ulici\". Podle urbáře byla v roce 1556 nahrazena školou poblíž \"Martinské brány\", mezi \"rektory\" školy patřili např. \"Mikuláš Rožmberský\" nebo \"Eliáš Histurgius Bílský\". Další školou, která je zmiňována od roku 1557, je škola bratrského sboru. Na udání rektora městské školy v roce 1557 měla být Burianem Osovským zrušena, stalo se tomu až po druhém příkazu Ferdinanda I., v roce 1575 byla škola spolu se školou v Ivančicích obnovena a byla pro ni zakoupena budova na Jejkově. Prof. Dvorský uvádí několik absolventů třebíčské školy, kteří pokračovali ve studiích na různých vyšších školách.\n\nPo třicetileté válce měla v Třebíči zůstat pouze škola městská a škola prvního stupně, byla pouze chlapecká a podle zprávy z roku 1671, tam se měla vyučovat matematika, psaní, hudba, němčina, čeština a náboženství v obou jazycích. Po roce 1787 bylo rozhodnuto o stavbě školy na Jejkově, byla postavena v zahradě sousedského špitálu, tam v roce 1847 i vyhořela. Byla znovu vybudována a na tomtéž místě zůstala až do roku 1888, kdy došlo k reorganizaci školských okresů a tato budova se stala městským sirotčincem. V této době, přesněji v roce 1817, byla zřízena i městská dívčí škola. Roku 1874 bylo Němci požádáno o zřízení dívčí německé měšťanské školy, později byla založena chlapecká německá škola a po počeštění gymnázia v roce 1888 i chlapecká měšťanská škola s německou výukou. Také česká strana ovšem na konci 19. století nechala založit chlapeckou i dívčí měšťanskou školu. V roce 1906 tak studovalo na třebíčských měšťanských a obecných školách 944 žáků v chlapeckých školách, 1014 žákyň v dívčích školách a 225 žáků a žákyň na německé obecné škole. Tyto žáky (celkem 2183 žáků) vychovávalo v tomtéž roce 54 kantorů.\n\nVyšší školství v 19. století mělo v Třebíči také zastoupení, v roce 1871 bylo založeno gymnázium Třebíč, prvním ředitelem byl ustanoven prof. Alois Vaníček, do roku 1873 probíhala výuka v češtině. Až do roku 1888 probíhala výuka některých tříd pouze v německém jazyce, ale již v roce 1880 byla znovuobnovena výuka 3. třídy v jazyce českém, později i třídy čtvrté. Do té doby se učily česky pouze první dvě třídy. V roce 1886 byla založena pokračovací průmyslová škola a na ní i odborný kurs obuvnický. V roce 1901 tu otevřeli českou dvoutřídní obchodní školu, o rok později i jednoletý kurs pro dívky. V téže škole se učili i učňové pokračovací obchodnické školy. Také byla založena dvoutřídní Zimní hospodářská škola, která učila děti zemědělců pouze v zimním období.\n\nVe městě se nachází jedna soukromá vysoká škola, založená v roce 2003, a to Západomoravská vysoká škola Třebíč. Dále je ve městě devět středních škol, z toho dvě gymnázia (jedno klasické, jedno katolické), čtyři odborné školy, jedna hotelová a jedna ekonomická škola, další střední školou je soukromá střední škola řemesel a podnikání. Základních škol se v Třebíči nachází osm, z nich se jedna věnuje dětem s různými postiženími, další školou je \"Základní umělecká škola Třebíč\".\n\nV Třebíči se provozují i jiné výchovné a zájmové činnosti. Existují zde skautské a sokolské oddíly, podprahový klub Zámek, studentský klub Halahoj, dům dětí a mládeže Hrádek (jenž byl v roce 2014 přejmenován na Dům dětí a mládeže Třebíč a přestěhován do nové budovy v bývalém areálu borovinských závodů) pořádající zájmové činnosti a další skupiny pro děti a mládež. Ke konci roku 2015 byl na třebíčské radnici otevřen koutek pro matky s dětmi, který matky mohou využít při jednání na úřadech či případně také při nakupování na náměstí.\n\nV Třebíči se od roku 1957 nachází hvězdárna, je umístěna v části Horka-Domky na ul. Švabinského. Za druhé světové války byla učitelem Františkem Havlíkem založena pobočka České astronomické společnosti, za úkol si dala postavit lidovou hvězdárnu, její návrh nakreslil architekt Herzán. Měla původně mít 3 kupole. První pozorování proběhlo již v roce 1957 při průletu komety Arend-Roland. Po zničení dalekohledu se pobočka na 20 let rozpadla a pozorování probíhala pouze v amatérských podmínkách. V polovině 70. let se opět začalo pracovat na obnově hvězdárny, to se povedlo a 1. května 1980 byla hvězdárna znovu otevřena. V roce 1985 astronomové získali budovu, která slouží od tohoto roku jako zázemí hvězdárny; je jí původní autobusové nádraží z Březinovy ulice, to byla přeneseno do prostor Švabinského ulice. Dřevěná pozorovatelna byla později přebudována na observatoř železnou. V roce 1986 proběhlo první pozorování s novým dalekohledem. V roce 1989 byla rozestavěna nová budova hvězdárny v prostoru tzv. Kostelíčka, tj. na severním svahu Strážné hory.\n\nV roce 2017 proběhla instalace astronomických hodin na pozemku hvězdárny, a to mezi 1. květnem a 25. listopadem. Ukazují čas v Třebíči, New Yorku, Tokiu, Moskvě a v Londýně; rovněž fázi Měsíce, čas východu a západu Slunce, datum, měsíc a den v týdnu. Součástí hodin je i statické tellurium. Jsou řízeny počítačem a synchronizované se servery řízení času ve Frankfurtu.\n\nV roce 2019 bylo oznámeno, že DDM Třebíč už několik let usiluje o postavení planetária v Třebíči, DDM Třebíč chce ke stávající budově přistavět další budovu, ve které by měly být dva sály. V prvním by měl být přednáškový sál a v druhém by měla být promítací kupole. Původně se DDM snažilo získat peníze pro rozšíření z dotací regionálního dotačního programu, to se však nepovedlo. V roce 2019 si toto za cíl vzalo město Třebíč, které zřizuje DDM Třebíč. Město oznámilo, že pokud se nepodaří získat peníze z dotačního programu, tak přestavbu zainvestuje samo. Vedoucí hvězdárny je Jana Švihálková, pod jejímž vedením se hvězdárna rozvíjí. Celkové náklady by měly dosáhnout 4 milionů Kč, na konci roku 2019 bylo oznámeno, že stavba by měla začít v roce 2020. Bude postavena budova s třemi místnostmi a s kupolí o průměru 5,5 metru.\n\nV Třebíči se o uspokojení potřeb obyvatelstva v oblasti kulturního a společenského života stará příspěvková organizace města Třebíče Městské kulturní středisko (jinak také MKS). Městské kulturní středisko provozuje některé z kulturních organizací ve městě, např. kino Pasáž, Národní dům s Galerií Franta, Zadní synagogu, Fórum, Klub Hájek, Divadlo Pasáž, Malovaný dům, Galerii Ladislava Nováka a Městskou věž. V roce 2019 byla pořízena nová vánoční výzdoba pro městské ulice, byla nasvětlena městská věž a ozdobeny stromy na náměstí.\n\nKulturní vyžití v Třebíči zajišťuje Divadlo Pasáž na Masarykově náměstí, kino Pasáž a Národní dům. Přestože součástí kongresového centra Pasáž je i divadelní infrastruktura, stálou profesionální scénu Třebíč nemá. V Třebíči byla roku 1940 založena a zahájila činnost profesionální scéna Horáckého divadla, po druhé světové válce (v roce 1945) přesunutého do Jihlavy, dnes příspěvkové organizace Kraje Vysočina.\n\nHudební produkce probíhají v prostorách Národního domu na Karlově náměstí, v sálech kulturního zařízení Fórum, na Karlově náměstí a v několika hudebních klubech jako \"Béčko\", \"Paradise\" (dříve \"Ponorka\", \"Florida\", \"Black&White, Golem, Level\"), \"Club-R\" (dříve \"Roxy\"), \"Znojemka\" či v nedaleké cihelně, kde se nachází klub \"Cihelna,\" a v některých menších klubech.\n\nV roce 2018 byl slavnostně ukončen provoz klubu B, tj. Béčka, kdy se z klubu měl stát putovní klub bez stálých prostor.\n\nV Třebíči se pořádají různé tradiční i mimořádné kulturní akce. Jsou to každoročně konaný hudební festival Zámostí, jež od roku 1997 probíhá v červnu na říční Nivě, první ročník festivalu se ovšem odehrával v budově Subakovy koželužny v židovském městě. V rámci navazování na židovskou tradici města se v Třebíči konal od roku 2003 pod patronací Arnošta Lustiga festival židovských tradic Šamajim, v roce 2008 došlo k přejmenování na Třebíčský židovský festival, současně s přejmenováním proběhla i změna patrona, kterým se stal Arnošt Goldflam.\n\nOd roku 2009 se před letními prázdninami koná i festival Country hudby a tanců – Country fest, od roku 2003 se v Třebíči pořádal i festival etnické hudby a kultury Třebíčský Zvonek a od roku 1998 i folklorní slavnosti s názvem Třebíčské Bramborobraní, jejichž název se v roce 2009 změnil na Folklórní slavnosti. Od roku 2018 pak je v Třebíči organizováno i Třebíčské vinobraní.\n\nOd roku 2003 v Třebíči probíhá divadelní festival malých souborů pod názvem Festival divadla 2–3–4 herců, Třebíč je také městem, kde se odehrává část festivalu klasické hudby Concentus Moraviae. Od roku 2006 je v Třebíči každoročně Třebíčský operní festival. V souvislosti se zařazením židovských památek a baziliky se ve městě pořádají středověké slavnosti s průvodem historických postav a středověkými slavnostmi, po roce 2010 byly nazvány Slavnosti tří kápí. Od roku 2016 se v areálu říčních lázní na tzv. Polance koná festival hudby pod názvem Polanka Fest. V roce 2020 se v Třebíči bude konat nový festival Třebíčská celta, po deseti letech se do Třebíče vrátí folkový festival.\n\nVe městě se nachází i Muzeum Vysočiny Třebíč, a to v prostorách bývalého zámku; Galerie Malovaný dům v Malovaném domě a galerie v Zadní synagoze; výstavy se konají i v kulturním centru náležícím k divadlu Pasáž. V roce 2002 byla v Zámostí otevřena stálá výstava věnovaná třebíčskému spisovateli Ladislavu Novákovi, která se postupně transformovala do Galerie Ladislava Nováka. Některá jeho díla jsou vystavena i ve vinárně Ráchel v židovské čtvrti. V roce 2014 byla slavnostně otevřena výstava třebíčského rodáka Františka Mertla, řečeného Franty. Součástí průmyslové školy je i Muzeum staré zemědělské techniky.\n\nV roce 2015 bylo v červnu ve městě na místě bývalé mazutové kotelny v areálu bývalé obuvnické továrny BOPO otevřeno ekotechnické centrum \"Alternátor\", které obsahuje několik expozic o technice, ekologii a energetice. Součástí centra je i tzv. projekční koule a expozice o historii průmyslu v Třebíči. Při otevření centra 29. června bylo na budovu centra promítáno videomappingem úvodní video. Kraj Vysočina uvedl, že v místě někdejšího Šmeralova domu by mohlo vzniknout Centrum tradiční lidové kultury. Muzeum Vysočiny by mělo být zřizovatelem tohoto centra. V roce 2018 bude v Galerii Předsálí v Národním domě probíhat výstava o událostech v roce 1968 v Třebíči.\n\nNejstarším českým spolkem v Třebíči byla \"Měšťanská beseda\", založená dr. Janem Miloslavem Hanělem roku 1848 a následně obnovená roku 1860. V pozdějších dobách vznikly:\n\nPo roce 1890 byly ještě založeny: \"Vzdělávací beseda „Palacký“\", politický spolek \"Pokrok\", \"Sportovní klub\", \"Bruslařský klub\", \"Spolek soukromých úředníků\", \"Československá obchodní beseda\", zpěvácký spolek \"Lumír\", \"Musejní spolek\" (1898), \"Průmyslové museum\", \"Spolek katolických dělníků\", \"Katolicko-politická jednota\" a mnoho dalších spolků, převážně loterních a podporovacích.\n\nPrvní knihovnu v Třebíči založil \"Spolek pro zakládání knihoven\" dne 6. dubna 1885, zakladateli byli \"Alois Grimmich\", \"Jan Pochop\" a \"František Doležel\". Knihovna působila nejprve v malé místnosti v budově německé školy na Hasskově ulici. Až do roku 1919 se jmenovala \"Knihovna pro lid\", po tomto roce byla předána z rukou spolku do rukou města a přejmenována na \"Husovu veřejnou knihovnu\". Později začala vydávat časopis \"Čtenář\" a po sametové revoluci byla přejmenována na \"Městskou knihovnu v Třebíči\".\n\nKulturu v Třebíči podporují též třebíčští skauti, kteří zde působí od roku 1923 a u jejichž zrodu stálo několik významných osobností. Dnes v Třebíči funguje dohromady 10 oddílů skautů vodních i pozemních. Ke své činnosti využívají několik budov rozmístěných po celém městě. Jsou sdruženy ve dvou střediscích: pozemní skauti fungují pod střediskem s názvem \"Srdíčko\" a vodní pod střediskem nazvaným \"Žlutá ponorka\". Obě střediska mají delší historii a spoustu tradičních akcí.\n\nO tradici Junáka v Třebíči svědčí i to, že v rámci otevření nového divadla Pasáž v Třebíči byl jako první velká akce ve dnech 18. až 20. února 2005 prezentován XI. valný sněm Junáka. V několika sálech divadla, ve foyer i v dalších místech v Třebíči se jednalo o budoucnosti skautingu a mimo jiné o tzv. \"Chartě českého skautingu\".\n\nV Třebíči do 1. července 2015 fungoval útulek pro psy pod patronací Ligy pro ochranu zvířat, od té doby je provozován městskou policií, nejpozději od 15. června 2017 jej musí provozovat nový provozovatel či město v nových prostorech na Hrotovické ulici, neboť původní prostory je nutné vyklidit a předat novému majiteli. Stavba nového útulku začala 15. prosince 2016. Útulek skončil kvůli původnímu provozovateli, který byl podezřelý pro zpronevěru. Policie však případ odložila. Útulek byl otevřen v polovině června 2017.\n\nV Třebíči od 16. století působili lazebníci a ranhojiči, kolem roku 1505 pak vznikl první sousedský špitál a později i bratrský špitál na Jejkově. Další sousedský špitál fungoval na místě dnešní Sirotčí ulice, v roce 1854 byl zřízen městský špitál. Roku 1852 pak byla otevřena i židovská nemocnice. Nemocnice Třebíč pak byla otevřena 1. ledna 1903. V Třebíči působí i poliklinika Vltavínská, zdravotní středisko Hájek a soukromé praxe. V Třebíči bude působit i Delta Senior Centrum pro lidi s Alzheimerovou nemocí.\n\nV lednu roku 2020 by mělo být otevřeno komunitní centrum v bývalém kině Moravia, v bývalé oční škole v Demlově ulici bylo v roce 2018 otevřeno chráněné bydlení provozované Denním centrem Barevný svět. V červnu roku 2019 byla před budovou chráněného bydlení vysazena jabloň jako symbol nového domova.\n\nNa Modřínové ulici by po roce 2020 měly vyrůst sociální a startovací byty. V lednu roku 2020 v době nákazy koronavirem partnerské město I-čchang požádalo město Třebíč o partnerskou materiální pomoc v podobě roušek a dalších hygienických potřeb. Město schválilo nákup potřeb ve výši 50 tisíc Kč, stejně vysokou částku přislíbil i Kraj Vysočina. Město po 10. únoru nakoupené pomůcky zašle do Číny. Bylo oznámeno, že k odeslání by mělo dojít pravděpodobně 12. února. Celkem měla zásilka 387 kg a 12. února byla odeslána do Prahy, následně 17. února byla převezena na letiště Praha-Kbely a 18. února byla letecky převezena do Číny. \n\nV Třebíči existuje více možností sportovního vyžití, ve městě jsou dva atletické stadiony, dvě fotbalová hřiště, plavecký bazén, zimní stadion s letní umělou plochou, baseballové hřiště, kryté i venkovní minigolfové hřiště, několik tenisových kurtů, hřiště na pétanque budované z prostředků Evropské unie, hokejbalové hřiště, basketbalová hřiště a další veřejná sportoviště.\n\nHokejový klub SK Horácká Slavia Třebíč se od roku 1997 účastní 1. ligy ledního hokeje, fotbalový klub HFK Třebíč od roku 2018 Krajský přebor Vysočiny, baseballový klub Třebíč Nuclears hraje Českomoravskou ligu, basketbalový klub TJ Třebíč 2. ligu, tenisový klub HTK Třebíč také 2. ligu. Dalšími úspěšnými třebíčskými sportovci jsou kuželkářka Naděžda Dobešová, která obdržela ocenění \"Kuželkářka století\" a několikrát byla oceněna jako \"Kuželkářka roku\", cyklista Pavel Padrnos, který závodí v \"Discovery Channel Pro Cycling Teamu\", fotbalista Filip Trojan, který hrál v týmech VfL Bochum a FC Schalke 04 a hokejisté Patrik Eliáš, Martin Erat a Marek Laš. Každoročně se v Třebíči a okolí konají FIA rally závody s názvem Horácká rally. V roce 2009 bylo oznámeno, že k areálu krytého bazénu \"Laguna\" bude přistavěn aquapark s atrakcemi, ten nakonec byl otevřen v roce 2013.\n\nV lokalitě Na Hvězdě bylo v roce 2010 otevřeno nové sportoviště – baseballové hřiště. Hrálo se na něm Mistrovství Evropy v baseballu. Hřiště je domovským sportovištěm baseballového klubu Nuclears Třebíč. V roce 2016 bylo oznámeno, že roku 2017 měla být v Třebíči otevřena uzavřená dráha pro cyklisty a in-line bruslaře, měla by vést od rybníka Zámiš až do tzv. Bažantnice. Ke stavbě by mělo dojít nakonec v roce 2020.\n\nOd roku 2019 jsou na sportovištích instalovány automatické defibrilátory, konkrétně byly umístěny do aquaparku Laguna, na koupaliště na Polance, na hřiště Třebíč Nuclears, HFK Třebíč a TJ Spartak Třebíč. V roce 2020 by mělo v lokalitě dřívějšího antukového hřiště ve čtvrti Horka-Domky být vybudováno venkovní kluziště.\n\nV roce 2020 v oblasti Bažantnice vznikne 3,5 kilometrů dlouhá dráha pro in-line bruslaře, běžkaře a cyklisty. Součástí bude i zázemí s lavičkami a parkovištěm.\n\nPrvním listem v oblasti Třebíče byly \"Listy západní Moravy\", které vydával třebíčský starosta Jan František Kubeš. Vycházely od 5. ledna 1884 do roku 1898, kdy na ně navázal list s názvem \"Hlasy ze západní Moravy\", který redigoval J. Šlesinger. Hlasy vycházely do roku 1915. V roce 1899 začal v Třebíči vycházet katolický časopis \"Stráž\" a od roku 1911 třebíčští socialisté vydávali časopis \"Horácko\". Po vzniku republiky v roce 1918 začal vycházet národnědemokratický list \"Demokrat\" a republikánský list \"Zájmy venkova\". Od roku 1919 vycházela původně sociálnědemokratická \"Jiskra', po druhé světové válce komunistická. Dne 21. srpna 1968 vyšlo běžné číslo tehdejší \"Jiskry\", další týden již byla tiskárna v Jihlavě, kde byl list tištěn, uzavřena a další číslo vyšlo menším nákladem tiskem v Třebíči (pouze dvojstránkové). Další tři čísla byla ještě mimořádná a po těchto problémech vyšlo dvojčíslo, které shrnovalo nastalé události.\n\nV Třebíči vychází dlouhodobě radniční měsíčník \"Třebíčský zpravodaj\", od roku 1977 pod názvem \"Zpravodaj města Třebíče\" jako sborník informací formátu A5, od roku 1991 s názvem \"Třebíčský zpravodaj\", od roku 2006 jde o barevný magazín velikosti A4. Jeho vydávání je plně v režii třebíčské radnice, odpovědným redaktorem je Milan Krčmář, tisk a distribuci zajišťuje společnost Yashica. Třebíčský zpravodaj je vydáván 11krát ročně v nákladu cca 17 500 výtisků. V roce 2018 byl distribuován Českou poštou, od roku 2019 je distribuován společností Mediaservis. Náklady na tisk každého čísla jsou ve výši 23 tisíc Kč za distribuci a 70 tisíc Kč za tisk, příjmy z inzerce jsou ve výši přibližně 44 tisíc Kč. V listopadu 2019 bylo oznámeno, že náklady na každoměsíční zpravodaj vychází na 12 tisíc Kč, tj. náklady na výrobu jsou 64 tisíc Kč, zisky z inzerce jsou 52 tisíc Kč.\n\nDalšími tištěnými médii vycházejícími v Třebíči jsou \"Horácké noviny\" (dříve noviny \"Jiskra\"). První číslo \"Horáckých novin\" vyšlo 25. dubna 1990. Prvním šéfredaktorem byl Richard Paleček (narozen 26. dubna 1936), který do roku 1969 zůstal redaktorem novin \"Jiskra\" a byl moderátorem revolučního roku 1968. Dále od roku 1995 do roku 1998 vycházely \"Třebíčské noviny\" v původním složení redakce, kdy v září 1995 vyšlo první vydání pod vedením Miloslava Zemana (1933–2012) a Otta Zejdy (10. dubna 1928 – 28. prosince 2000). Po roce 1998 se vydavatelkou a redaktorkou stala Anna Kočová, po roce 1999 se redaktorem stal Luboš Janoušek a od roku 2010 noviny vede Antonín Zvěřina. Vltava-Press vydává i regionální deník, \"Třebíčský deník\".\n\nV říjnu 2008 město Třebíč navázalo spolupráci s TV Prima a v pořadu \"Minuty regionu – Zrcadlo vašeho kraje\" jsou vysílány zprávy třebíčské radnice. ZŠ Na Kopcích v roce 2006 navázala spolupráci s ČT24 a jejím projektem \"Digitální vesnice\", příspěvky jejích žáků jsou tak vysílány na ČT24. Rozhlasové vysílání v Třebíči je pouze regionální, v Třebíči není žádná stanice, nejbližší regionální stanice sídlí v Jihlavě (Hitrádio Vysočina, Český rozhlas Region a Radio Jihlava). V listopadu 2017 rádio Hey rádio spustilo vysílač na frekvenci 97,6 FM v Třebíči.\n\nMěsto Třebíč mimo jiné používá ke své propagaci moderní komunikační média, mimo jiné i server pro sdílení videozáznamů YouTube a systém Twitter. Město nově komunikuje s občany také prostřednictvím služby tzv. Mobilního rozhlasu, tj. prostřednictvím SMS zpráv či aplikace pro mobilní telefony.\n\nV roce 2014 bylo město Třebíč zmíněno jako součást děje ve filmu Zejtra napořád. V roce 2016 zde byl natáčen seriál Četníci z Luhačovic, stejně tak i film Zádušní oběť. V roce 2017 měl premiéru film s názvem Planeta Třebíč, jehož autorem je Rakušan Wolfgang Fassold, film má na Třebíč nahlížet pohledem mimozemšťana. Jde o dokument o Třebíči, její historii, lidech a cizincích, kteří zde žijí. Očekává se, že bude odvysílán na stanicích v Německu či Izraeli. Stanislav Motl zpracoval film pod názvem Peklo pod španělským nebem, kde se zabývá osudy Třebíčanů ve Španělské občanské válce. Roku 2015 se v prostorech Zámku Třebíč natáčel film Hlas pro římského krále, roku 1967 se pak v zámku natáčel film Markéta Lazarová a roku 1989 film Podivný host, natáčely se zde scény i pro film Ztracená brána nebo V erbu lvice.\n\nV roce 2018 vyšla kniha s názvem Příběh chytrého města, která je k dispozici na recepci Alternátoru, autorem je Petr Mrázek a zabývá se příběhem dětí a chytrého města Třebíče. V roce 2019 vyšla kniha Milana Krčmáře Bezejmení, jde o román o několika vraždách v třebíčském Kohnově mlýně v roce 1925.\n\nV Třebíči se nachází mnoho památek a významných míst. Nachází se zde starobylé židovské město a bazilika svatého Prokopa, obě památky byly v roce 2003 zapsány do seznamu světového dědictví UNESCO. V centru města se nachází Karlovo náměstí, které je jedním z největších náměstí v České republice.\n\nNa levém břehu řeky Jihlavy, na místě zvaném \"Židy\" či \"Zámostí\", se rozprostírá jedna z největších židovských čtvrtí v Evropě. Třebíčská židovská čtvrť je jedinou židovskou památkou mimo území Izraele, samostatně zapsanou v seznamu UNESCO. Do něj byla zapsána 3. července 2003. Jsou zde křivolaké uličky, původní domy, klenuté průchody a mnoho dalších typických prvků. Radnice, rabinát, nemocnice ani většina ostatních památek dnes neslouží svému původnímu účelu.\n\nV Podklášteří se nachází Bazilika svatého Prokopa, která je společně s židovskou čtvrtí zapsána na seznamu UNESCO. Kdysi se zde nacházelo benediktinské opatství, které bylo založeno v roce 1101. Klášter se postupem času stal náboženským centrem i vojenskou pevností, tuto pozici si udržel až do husitských válek. V roce 1468 byl při tzv. bitvě o Třebíč dobyt uherskými vojáky. Pozdější světská vrchnost klášter přestavěla na zámek. Dnes zde sídlí Muzeum Vysočiny Třebíč, později rekonstruováno, společně s dalšími prostory zámku.\n\nPřes řeku naproti židovskému městu se rozkládá centrum města, které je tvořeno Karlovým náměstím, lidově zvaným také \"rynek\", vytyčeným při založení města jako tržiště s plochou 22 000 m². Těmito rozměry je jen o pár metrů čtverečných menší než Václavské náměstí v Praze, takže se město v minulosti mohlo velikostí náměstí rovnat městům královským. Na počátku 19. století mělo náměstí ještě renesanční a barokní podobu, kterou zničil požár v roce 1822. Nyní se na Karlově náměstí konají dopolední trhy, kulturní akce jako Třebíčské folklórní slavnosti a oslavy vstupu města do Seznamu světového dědictví UNESCO.\n\nNa kopci ve Vnitřním Městě se nachází 75 metrů vysoká městská věž, která náleží ke kostelu sv. Martina z Tours. S ním však dříve nebyla spojena, ale sloužila jako součást opevnění. Dále zde leží kapucínský klášter, pravoslavný a evangelický kostel. Na Karlově náměstí se nachází i Malovaný dům s galerií a informačním centrem, Černý dům a sousoší Cyrila a Metoděje. Stejně tak se na Karlově náměstí nachází Národní dům se stálou expozicí třebíčského rodáka Františka Mertla. V židovském městě se nachází Galerie Ladislava Nováka.\n\nVýchodní oblasti centra města, směrem do čtvrti Borovina, se říká \"na Stařečce\". Nachází se zde kaple Povýšení sv. Kříže, na nejvyšším místě Třebíče, nedaleko od nedostavěné hvězdárny a kluboven skautských oddílů, zvaném \"Kostelíček\". Tato kaple má půdorys kříže a jejím stavitelem byl architektonicky nevzdělaný stavitel Jan Fulík. Byla postavena v roce 1644. Nedaleko kaple stojí i původní vodárna, ze které by měla být v roce 2015 vytvořena rozhledna s expozicí vodárenství v Třebíči.\n\nU řeky Jihlavy leží říční lázně \"Polanka\" z roku 1933. Dřevěné šatny z téhož roku jsou stále v provozu a stále jsou předmětem obdivu. Autorem návrhu byl Bohuslav Fuchs. V těchto lázních se v roce 1992 konaly Hry bez hranic, třebíčský tým nakonec zvítězil i ve finále tohoto ročníku na Azorských ostrovech. Na tzv. \"Kanciborku\" se nachází Větrný mlýn, který sloužil na úpravu třísla pro koželuhy, dnes již není funkční.\n\nV Třebíči se nachází také několik městských parků, které jsou rozloženy poměrně rovnoměrně, téměř v každé místní části se nachází alespoň jeden. Tvorba parků má v Třebíči i svou tradici, například Lorenzovy sady mají svůj počátek již v roce 1899. V současnosti je mnoho z parků městem upravováno. Část nákladů spojených s těmito úpravami je hrazena z evropských fondů.\n\nPamátky zapsané do seznamu památek UNESCO v roce 2011 získaly prostřednictvím města grant Kraje Vysočina vázaný na začlenění kamerových záznamů a přenosů památek do pořadu Panorama České televize, spolu s městem Třebíčí získala tentýž grant i města Telč a Žďár nad Sázavou. Vysílání probíhalo od 1. května 2012 do konce října téhož roku. Záznamy byly po celý rok k dispozici na webových stránkách měst, kraje, organizace UNESCO a dalších organizací. Pořad České televize Toulavá kamera natočil v lednu 2016 reportáž o přeměně areálu bývalých Baťových závodů a science centru Alternátor, třebíčský rodák reportér Pavel Horký uvedl, že pořad se bude vysílat na přelomu března a dubna téhož roku.\n\nV roce 2018 se konaly oslavy 15 let od vstupu památek ve městě do seznamu UNESCO. Byla uspořádána odborná konference a navázala na ni výstava a koncert.\n\nV roce 2019 byly obnoveny tabulky na památkách ve městě, jejich součástí jsou QR kódy.\n\nRodáky a významnými obyvateli města jsou např. sportovci (Patrik Eliáš, Martin Erat, Vladimír Sobotka, Ondřej Němec, Vladimír Bouzek, Theodor Gebre Selassie), umělci (Míla Myslíková, Ladislav Novák, Miroslav Donutil), politici (armádní generál Jan Syrový, MUDr. Jaroslav Zvěřina, generál Ludvík Svoboda, Bohumír Šmeral), Antonín Kalina, zachránce Židů před holocaustem, rabín Adolf Kurrein, důstojník a účastník odboje Vladimír Šoffr, zahraniční televizní reportér Bohumil Vostal, meteorolog Michal Žák a další.\n\nMnohým z těchto postav, ale i dalším z celé České republiky, bylo uděleno čestné občanství města. Udělováno je významným osobám, které se zasloužily o Třebíč nebo o české země. Kontroverzními osobami v seznamu jsou prezidenti z doby před sametovou revolucí.\n\nDne 30. října 1987 byl městu Třebíč propůjčen Řád práce za významný přínos při rozvoji československé jaderné energetiky.\n\nV roce 2017 město získalo ocenění Cena hejtmana Kraje Vysočina za společenskou odpovědnost v kategorii veřejný sektor – obce. V roce 2018 byla městu udělena Cena hejtmana Kraje Vysočina za společenskou odpovědnost, 2. místo v kategorii veřejný sektor – obce. V roce 2019 byla městu udělena Cena hejtmana Kraje Vysočina za společenskou odpovědnost v kategorii veřejný sektor – obce.\n\nOd roku 2017 město spolu s Radou dětí a mládeže kraje Vysočina udílí cenu Třebíčské srdíčko, která oceňuje dobrovolníky pracující s dětmi a mládeží.\n\nDne 5. června 1921 byl v Praze založen Klub Třebíčanů v Praze, v Karlíně probíhaly přednášky, konalo se fotografické promítání a další akce. V roce 2008 bylo zveřejněno usnesení rady města, že město Třebíč hodlá usilovat o dosažení titulu statutárního města. V roce 2019 město vyvěsilo na radnici kurdskou vlajku.\n\nV roce 2019 se Třebíč stala členem Společnosti pro zahradní a krajinářskou tvorbu. V srpnu roku 2019 bylo oznámeno, že se město uchází o testovací provoz mobilních sítí 5. generace. V září 2019 bylo oznámeno, že město Třebíč vystoupí z Organizace měst světového dědictví, důvodem bylo, že členství městu nic nepřináší.\nVe spolupráci s Vysočina Tourism plánují města Telč, Třebíč a Žďár nad Sázavou spolupráci na tom, aby delší dobu udrželi turisty v regionu.\nMěsto má celkem čtyři partnerská města. S dalšími městy spolupracuje, od roku 2018 se rozvíjí spolupráce s městem Ulsan v Jižní Koreji, kdy se spolupracuje v rámci jaderných technologií.\n\n\n\n\n"}
{"id": "43811", "url": "https://cs.wikipedia.org/wiki?curid=43811", "title": "Rebutia marsoneri", "text": "Rebutia marsoneri\n\nRebutia marsoneri je jeden ze starých druhů rodu rebucie, který je charakteristický svými karmínově červenými poupaty, ze kterých se vyvíjejí žluté cizosprašné květy. Pojmenován byl na počest jednoho z objevitelů, Oreste Marsonera, který rostliny nalezl při svých cestách společně s Harry Blossfeldem.\n\nWerdermann, Erich; Kakteenkunde, p, 2, 1937\n\nSekce \"Rebutia\", řada \"Marsoneri\"\n\nSynonyma: \n\nStonky jednotlivé, v kultuře mírně odnožující, polokulovité, později více protáhlé, asi 45 mm široké a 30 mm vysoké, v kultuře často zřetelně delší, na temeni dosti hluboko snížené, s vláknitými kořeny a světle zelenou pokožkou. Žebra zcela rozložená v nízké, okrouhlé hrbolky, asi 2 mm vysoké, 3,5–4,5 mm navzájem vzdálené; areoly malé, okrouhlé, s krátkou, nahnědlou, vlnatou plstí, usazené na vrcholcích hrbolků. Trnů 30–35, štětinovité, ohebné, těžko rozlišitelné na okrajové a středové; ve spodní části areoly asi 20 bílých a 3–5 mm dlouhých, v horní části areoly 9–15 poněkud silnějších, 8–15 mm dlouhých, rezavě hnědých, zlatožlutých nebo bílých s dlouhou hnědou špičkou, všechny trny zčásti přilehlé až poněkud odstávající, někdy částečně ohnuté k tělu.\n\nKvěty hluboko postranní, asi 35–45 mm dlouhé a 30–35 mm široké, cizosprašné; květní lůžko ploše kulovité, asi 4 mm široké, vně světle nazelenale žluté, s trojúhelníkovitými, špičatými, karmínově červenými až olivově zelenými šupinami s málo četnými, drobounkými bílými vlnatými vlasy; květní trubka štíhlá, nálevkovitá, 20–24 mm dlouhá, vně světle nazelenale žlutá, s roztroušenými, trojúhelníkovitými, holými šupinami, na konci trubky až 10 mm dlouhými a 2 mm širokými, olivově zelenými, na vnější straně olivově načervenalými až karmínově červenými na špičce; okvětní lístky kopinaté až úzce kopisťovité, až 24 mm dlouhé a 5 mm široké, nahoře zaokrouhlené s krátkou špičkou, vně bledě žluté, uvnitř sytě zlatožluté až oranžové, vnější často s načervenalou špičkou; nitky světle zlatožluté, nasazené po celé květní trubce, prašníky bledě žluté; čnělka tenká, bledě žlutá, asi 20 mm dlouhá, se 4–6 bělavými, roztaženými, asi 2 mm dlouhými rameny blizny nad úrovní nejvyšších prašníků. Plod kulovitý, asi 5 mm velký, nahnědle žlutý, pokrytý trojúhelníkovitými, nahnědlými, 1 mm dlouhými šupinami, v jejichž paždí se vyskytují 3–5 mm dlouhé, bílé až nažloutlé, tuhé štětiny a bílá vlnatá plst. Semena čepičkovitá, asi 1 mm dlouhá, s poněkud vystupujícím bílým hilem a nálevkovitou mikropylární jamkou; testa leskle černá, ploše, na kýlu silněji bradavčitá.\n\n\"R. marsoneri\" je dosti proměnlivý druh, což se vztahuje zejména k jejímu otrnění. I v našich sbírkách můžeme nalézt rostliny \"R. marsoneri\" s trny dlouhými jen několik málo mm, ale také trny dlouhé až 20 mm a často výrazně silnější. Značné rozdíly existují také ve vybarvení trnů, od čistě bílé, přes různě odstíny žluté a nahnědlé až po dosti sytě hnědou. Rovněž uspořádání trnů nad areolami a kolem těla se u jednotlivých klonů liší, stejně jako odstín vybarvení květů, kde sice vždy převládá žlutá, ale může být světlá i mnohem sytější, a někdy také s mnohem větším zastoupením červené. Existující odchylky většinou nejsou geneticky ustálené, často lze rozdíly u otrnění i v barvě květů pozorovat i mezi rostlinami z jediného výsevu.\n\nŘada z výše uvedených odchylek byla obchodně rozšiřována pod samostatnými obchodními jmény, většinou jako zvláštní variety nebo formy, bez platného popisu. Z celého tohoto příbuzenského okruhu byl platně popsána, původně jako zvláštní druh (\"R. sieperdaiana\") čistě bíle otrněná forma s charakteristickými květy \"R. marsoneri\". Vzhledem ke skutečnosti, že pro tuto odchylku není známa samostatná populace, bude jí asi odpovídat spíše úroveň formy než variety. Jako \"R. marsoneri\" byl nověji s určitou nejistotou označen sběr K. Knížete KK 818.\n\nPřesné místo původu \"R. marsoneri\" není zcela jednoznačné, všeobecně je v literatuře uváděno jako severní Argentina, provincie Jujuy, nejspíše v oblasti Volcan Chani.\n\nJak již bylo uvedeno dříve, \"R. marsoneri\" byla popsána na základě rostlin sbíraných O. Marsonerem a H. Blossfeldem a poslaných jimi do Evropy již v meziválečném období. Různé formy, které jednoznačně ukazovaly na \"R. marsoneri\" pak byly nabízeny v 50. a 60. letech pod názvem \"R. \" spec. Vatter, mezi nimi se vyskytovaly i zcela bílé formy, které odpovídaly \"R. marsoneri\" f. \"sieperdana\". Ve sbírkách je možno dodnes občas nalézt rostliny pocházející z obou těchto zdrojů, ale podobně jako u většiny linií pocházejících z původních starých rostlin stále vzácněji.\n\n\"R. marsoneri\" stejně jako většina ostatních rebucií, obzvláště těch ze sekce \"Rebutia\", nemá v kultuře žádné mimořádné nároky. Roste dobře pravokořenná a také pravidelně kvete, určité problémy existují v tvorbě semen. Květy jsou cizosprašné, bez opylení pylem geneticky odlišného jedince se semena nevytvoří, a někdy je tvorba semen omezena, i při opakovaném opylování je některý rok násada plodů bohatá, a jindy žádná. Ale podobný problém existuje často i u jiných výrazně cizosprašných druhů např. v rodu \"Lobivia \" a souvisí asi s vyzrálostí a životností pylu v závislosti na podmínkách kultury a prostředí.\n\nJako základní podmínky pro úspěšnou kulturu nutno uvést dobře propustný substrát mírně kyselé reakce, v době vegetace dostatečná, ale nárazová zálivka lépe vždy až po předchozím vyschnutí substrátu a v době vrcholících letních veder její omezení, aby nedošlo k poškození kořenů při letní stagnaci. Dostatek čerstvého vzduchu zejména v částečně volné kultuře toto nebezpečí snižuje. V době zimního vegetačního klidu je nutné úplné sucho a teploty 5–10 °C, aby nedocházelo k předčasnému probouzení rostlin.\n\n\n"}
{"id": "43812", "url": "https://cs.wikipedia.org/wiki?curid=43812", "title": "Vologaisés V.", "text": "Vologaisés V.\n\nVologaisés V. (parthsky \"Valagaš\") byl parthský velkokrál z rodu Arsakovců vládnoucí v letech 191/192–207/208. Jeho otcem byl král Vologaisés IV., který parthské říši vládl více než čtyřicet let, jeho syny pozdější králové Vologaisés VI. a Artabanos IV. Vologaisés byl poslední parthský panovník, který si až do smrti dokázal udržet kontrolu nad celým prostorem své říše.\n\nDoba vlády Vologaisa V. byla z velké části vyplněna zápasem s římskou říší a průběh i vyústění těchto válek je prakticky to jediné, co lze z tehdejšího dění detailně zrekonstruovat. Konflikt vypukl poté, co parthský král během občanské války v Římě (193–194) podporoval pretendenta trůnu, který nakonec neuspěl (Pescennia Nigra). Přestože tato podpora nebyla příliš efektivní (Vologaisés pouze slíbil, že vyzve své vazaly, aby Nigrovi pomohli), nový císař Septimius Severus ihned po ovládnutí impéria vytáhl proti severní Mezopotámii.\n\nŘímské legie pod císařovým vedením dobyly roku 195 oblast Osroény a Adiabeny, a snad by docílily i dalších úspěchů, ale revolta Clodia Albina v Galii odvolala Septimia Severa zpět na západ. Prozatím císař přijal alespoň vítězné tituly \"Parthicus Adiabenicus\" a \"Parthicus Arabicus\", přičemž titul \"Parthicus Maximus\" prý odmítl, protože válku s Parthy ještě nepovažoval za ukončenou.\n\nJeho protivník král Vologaisés čelil v té době vážným potížím. V Íráně propukla povstání, které se podařilo jen s námahou potlačit, a hned poté došlo ke konfliktu s adiabenským králem Narsem, jenž se během Severova tažení asi choval příliš prořímsky. To ho nyní stálo život – po dobytí Adiabeny královskými vojsky byl zabit. Naproti tomu Vologaisova výprava do Osroény (proti městu Nisibis) zcela selhala.\n\nRoku 197 zahájil Septimius Severus, čerstvě ověnčený vavříny z vítězné války s Albinem, novou výpravu proti Parthům. Jeho oddíly vtrhly podél Eufratu do nitra Mezopotámie, dobyly Seleukii nad Tigridem i Babylón a poté se pustily do obléhání parthského hlavního města Ktésifóntu. Tuhý odpor, který jim královské jednotky kladly, způsobil, že město bylo obsazeno teprve koncem roku 198. Císař se poté stáhl s vojskem z parthského území (cestou ještě neúspěšně obléhal město Hatru západně od toku Tigridu) a krátce nato došlo k jednáním o míru, jež vyústila v dohodu zaručující Římanům držbu Osroény i s její metropolí Nisibis (199/200). Současně byla zřízena nová římská provincie \"Mesopotamia\" a zformovány tři legie nesoucí název \"Parthica\".\n\nJe zjevné, že Vologaisés V. vyvázl z nebezpečné situace poměrně dobře, protože korektury hranic nebyly nakonec příliš významné. Mnohem horší však byla ztráta prestiže, jíž se parthský monarcha těšil u svých četných vazalů – aspekt, který nedlouho po Vologaisově smrti (207/208) přispěl k pádu parthské říše.\n\n\n\n"}
{"id": "43816", "url": "https://cs.wikipedia.org/wiki?curid=43816", "title": "Gastón Mazzacane", "text": "Gastón Mazzacane\n\nGaston Mazzacane (* 8. května 1975 La Plata) je argentinský automobilový závodník.\n\nZačínal ve 14 letech na motokárách. Hned v prvním roce 1989 dokončil na druhém místě v argentinském šampionátu motokár. V roce 1990 byl druhý ve třídě 125 cm³, následující rok byl ve stejné třídě třetí a stal se metropolitním šampiónem v třídě 125 cm³.\nOd roku 1992 se účastnil mistrovství Argentiny cestovních vozů a v celkovém pořadí byl na 4. místě.\n\nV roce 1993 vstoupil do jihoamerické série formule 3 v kategorii B s vozem Dallara 389 Alfa Romeo. V šampionátu skončil na druhém místě, když 5 x zvítězil a 3x startoval z první pozice na startu.\nV roce 1995 se vrátil do Formule 3, tentokrát musí čelit konkurenci výborně obsazeného italského šampionátu a s vozem Dallara 359 Mugen Honda v týmu B.V.M obsazadil 11. místo.\n\nV roce 1994 odešel do Itálie, aby se účastnil italského šampionátu Formule 2000. S vozem Dallara 392 VW s týmem R.C.Motosport byl objevem roku a stal se šampiónem do 23 let, když zvítězil ve třech závodech, dvakrát byl druhý a 4x startoval z pole position. Se stejným týmem startoval ve dvou závodech formule 3. V Misanu testoval formuli 3000.\n\nV roce 1996 vstoupil s týmem Autosport Racing do mezinárodního mistrovství Formule 3000, ale na bodované umístění nedosáhl. Situace se opakovala i následující rok. Proto se rozhodl odejít k týmu Andromega a v roce 1998 získal první body v šampionátu.\n\nVozy / Tým\n\n\nV roce 1999 testoval Minardi ve Formuli 1, mezitím jezdil prototypy s Ferrari 333 SP v celé sérii skončil desátý, když zvítězil v Magny Cours.\n\nPrvní příležitost ve Formuli 1 dostal od Minardi, ale byl nejlépe osmý v Grand Prix Evropy 2000. Další rok jezdil u stáje Prost, ale po 4 velkých cenách opustil tým i Formuli 1.\n\ntučně vyznačené závody znamenají zisk pole position, závody vyznačené kurzívou zajetí nejrychlejšího kola v závodě\nV roce 2002 odešel na severoamerický kontinent, aby zde testoval ovály v sérii IRL s vozem Dallara Chevrolet v týmu Sam Schmidt Motosport.\n\nV roce 2003 připravoval a testoval vůz Lamborghini GTR v divizi GT pro americký tým Vici Racing Rona Meixnera.\n\nV roce 2003 dále testoval vozy BMW pro evropskou sérii cestovních vozů.\n\nOd roku 2004 je členem týmu Dale Coyne Racing v sérii Cham car a pilotuje vůz Lola Cosworth B2/00\n\n"}
{"id": "43817", "url": "https://cs.wikipedia.org/wiki?curid=43817", "title": "Busoga", "text": "Busoga\n\nBusoga je tradiční království 11 knížectví kmene Basoga, rozkládající se na východě Ugandy. Jeho součástí je i východní díl ugandské části Viktoriina jezera. Busoga hraničí na západě s ugandským královstvím Buganda, na severu s územím bývalých distriktů Lango a Teso, na východě pak s územím bývalého distriktu Bukedi, ve Viktoriině jezeře pak s Keňou. Území království, které v současnosti netvoří územně správní celek a má spíše jen obřadní funkci, zahrnuje distrikty Bugiri, Iganga, Jinja, Kamuli a Mayuge, které jsou součástí formální Východní oblasti. Metropolí Busogy je město Jinja.\n\nBusogu obývá především kmen Basoga, hovořící bantuským jazykem lusoga, blízce příbuzným s jazykem luganda, používaným v sousedním království Buganda. Na severovýchodě Busogy žije kmen Bakeni hovořící příbuzným jazykem keni.\n\nV čele království stojí \"Isebantu Kyabazinga\" (tradiční král). Současným Isebantu Kyabazingou je Jeho Veličenstvo Henry Wako Muloki. Manželka krále má označení \"Inhebantu\". Předseda vlády Busogy má titul \"Katukiro\". Zdejší parlament se nazývá \"Lukiiko\". Dále zde existuje \"královská rada\", složená z knížat a náčelníků 11 busogských knížectví. Od obnovení království roku 1993 však žádná z těchto institucí nemá reálnou moc. Království Busoga usiluje o autonomii a přeměnu Ugandy ve federaci.\n\n\nBasogové byli organizováni do knížectví nebo náčelnictví zpočátku pod svrchovaností Buňora-Kitary a později Bugandy. V raných časech se při smrti náčelníka musela tato událost ohlásit buňorskému omukamovi, který měl na starosti dodání pohřební látky a zajištění záležitostí týkajících se pohřebního obřadu. Až na několik výjimek měl pak ve zvyku stanovit dědice, nebo poslal zpět syna zemřelého náčelníka, který obvykle pobýval na dvoře buňorského omukamy. Kmen Luo založil během svojí migrace v Busoze několik dynastií. Začátkem 16. století, tak zde v tutéž dobu jako Babiitská dynastie v Buňoru, vznikly například dynastie Bukooli a Bugweri. Koncem 19. století zde existovalo patnáct prakticky nezávislých knížectví. V jižních knížectvích panovaly dynastie, jejichž kořeny lze vystopovat na východě a na ostrovy ve Viktoriině jezeře. Během 19. století velice zesílil vliv Bugandy na knížectví na jihu Busogy, zatímco severní knížectví ještě měla kontakty s Buňorem a používala se zde i řada runyorských slov.\n\nV červenci 1906 pak britská protektorátní správa Ugandy administrativně spojila zdejší státy z předkoloniální Busogy do pevnější struktury. Zástupci zdejších knížectví poté ustavili zdejší parlament Lukiiko, jehož prvním předsedou byl od července 1906 do 15. ledna 1914 Semei Lwakirenzi Kakungulu. Jeho rezignace vedla ke zhroucení zdejší monstrózní politické struktury a ke zrušení úřadu předsedy Busogského Lukiika. Později vyvstal uvnitř Busogy požadavek obnovy tohoto úřadu, k čemuž došlo roku 1919. Jeho druhým předsedou se stal vládce zdejšího knížectví Bulamogi, omukama Ezekieri Tenywa Wako III.. 11. února 1939 byl pak úřad předsedy busogského Lukiika nahrazen současnou funkcí Isebantu Kyabazinga, v níž poprvé stanul výše uvedený Ezekieri Tenywa Wako III.\n\nPo osamostatnění Ugandy pak podle tehdejší ugandské federalistické ústavy měla Busoga v jejím rámci v letech 1962-1967 omezenou autonomii, nazývala se \"Územím Busoga\" a byla součástí formální Východní oblasti. V únoru 1966 však tehdejší ugandský předseda vlády Apolo Milton Obote provedl státní převrat a zrušil ústavu. 8. září 1967 pak vstoupila v platnost nová ugandská ústava, která přeměnila Ugandu v centralistický stát a skoncovala s autonomií a existencí všech ugandských království včetně Busogy. Busoga pak tvořila pouhý distrikt. Roku 1974 byl distrikt Busoga rozdělen na distrikty Iganga, Jinja a Kamuli. Roku 1976 byla Východní oblast zrušena a Busoga se stala provincií Busogou. Roku 1989 pak byla provincie Busoga zrušena a její distrikty začleněny do obnovené Východní oblasti. Od té doby netvoří Busoga územněsprávní celek. Roku 1993 přijal ugandský parlament novou ústavu, která umožnila nastolit tradiční vůdce a obnovovala historická království. Brzy bylo obnoveno také království Busoga. Obnovené království však již nemá žádnou autonomii a je pouze tradiční a kulturní institucí. Z distriktu Iganga byl později vyčleněn distrikt Bugiri, a v roce 2000 také distrikt Mayuge.\n\n\n\n\n"}
{"id": "43824", "url": "https://cs.wikipedia.org/wiki?curid=43824", "title": "Hodinky", "text": "Hodinky\n\nHodinky jsou malé přenosné hodiny, které ukazují čas. Krom toho mohou mít i další funkce (tzv. hodinkové komplikace) – nejčastěji datumovník, tj. ukazují též den v týdnu a v měsíci, případně i celé datum. Mohou být vybaveny i zařízením na odměřování kratších časů (chronograf, stopky), mohou mít otočný číselník, atd.\n\nHodinky jsou i módním doplňkem, předmětem společenské reprezentace a prestiže. Drahocenné jsou ze zlata, z titanu, zdobené jako šperky a podléhají proměnám módy. Kromě toho existují i hodinky speciální.\n\nHodinky dělíme podle různých kritérií:\n\n\n\n\n\nPodobně jako hodiny mají i hodinky několik hlavních částí:\n\nU mechanických hodin je zdrojem energie spirálová pružina, u lepších hodinek uložená v pérovníku. Oscilátorem nejstarších hodinek byl lihýř, od 18. století podstatně lepší setrvačka („nepokoj“), u moderních hodinek s odpruženým uložením čepů, aby hodinky vydržely i menší nárazy. Kmity oscilátoru zachycuje krok, který naopak oscilátoru dodává impulz. Krok propustí při každém kmitu oscilátoru jeden zub stoupacího kola a soustava ozubených převodů převádí tento pohyb na minutové kolo, na němž je připevněna minutová ručka. Od pohybu minutového kola se odvozuje i pohyb hodinové ručky.\n\nMechanické hodinky musí mít natahovací zařízení, u starých hodinek klíčkem, po roce 1820 korunkou, která slouží i k nastavení správného času. Od poloviny 20. století se vyskytuje i automatické natahování excentrickým rotorem. Ručky se pohybují nad ciferníkem s dělením na hodiny a minuty, někdy bývají natřeny světélkujícím nátěrem. Na hřídeli druhého převodového kola může být upevněna i sekundová ručka, někdy umístěná uprostřed ciferníku („centrální“ sekundová ručka).\nU elektronických hodinek je zdrojem energie článek („baterie“) a oscilátor bývá řízen křemenným výbrusem („quartz“). Vysoká frekvence oscilátoru (nejčastěji 32 kHz) se elektronicky dělí a nakonec indikuje na číslicovém displeji (digitální indikace), anebo krokovým motorkem převádí na ozubená kola a ručky (analogová indikace). Korunka slouží jen pro nastavení času. Elektronické hodinky mají podstatně pravidelnější chod, který nezávisí na poloze, nemusí se natahovat a při masové výrobě jsou velmi levné.\n\nPrvní kapesní hodinky vznikly z potřeb přesnější časové orientace, patrně po roce 1600. Měly vejčitý tvar vnějšího bronzového pláště, rytý ciferník a jedinou hodinovou ručičku. Podle svého tvaru se označují jako Norimberská vejce a někdy se mylně uvádí, že je sestrojil norimberský hodinář Peter Henlein; ve skutečnosti patrně vznikly až po jeho smrti (†1542). Byly bohatě zdobené a na jedno natažení dokázaly jít až 40 hodin. Poháněla je ocelová pružina a oscilátorem byl lihýř. Jejich chod (\"přesnost\") byl ovšem velmi nerovnoměrný, protože hnací síla pružiny postupně klesá a protože frekvence jejich oscilátoru, lihýře, na tom silně závisí. Časem se hodináři naučili tuto vadu zčásti kompenzovat nesmírně pracným miniaturním řetízkem a šnekem, který jak se pružina rozvíjela a slábla zmenšoval rameno působící síly. Radikální zlepšení přinesla až setrvačka a klidové kroky.\n\nV roce 1541 se zavedením svých reforem zakázal Jan Kalvín ve švýcarské Ženevě nošení ozdob a zlatých šperků. Ženevští zlatníci byli tak nuceni svou výrobu převést na něco jiného, a proto svým zákazníkům jako alternativu šperků začali nabízet právě přenosné hodinky. Na počátku jejich první sériové výroby, která se datuje do roku 1587, stál Francouz Charles Cusin. O sto let později bylo v Ženevě zaregistrováno asi 100 hodinářských mistrů, kteří produkovali téměř 5000 hodinek ročně a zaměstnávali více než 300 lidí.\n\nBěhem 17. století se rychle rozšířily kapesní hodinky, opatřené řetízkem. Ciferník již býval krytý broušeným křišťálem, berylem nebo sklem. Velký pokrok znamenal vynález setrvačky (Christian Huygens, před 1675) s lépe definovanou vlastní frekvencí. Hodináři ale dlouho preferovali pracnější řešení – vyrovnávání síly pružiny šnekem a řetízkem. Pro snížení tření v čepech se od 18. století dělají ložiska z rubínů („kameny“).\n\nS rozvojem mořeplavby a navigace v 18. století vznikla naléhavá potřeba dlouhodobě přesných a spolehlivých hodin, námořních chronometrů, které by umožnily přesnější určení zeměpisné délky. Roku 1730 sestrojil lodní tesař John Harrison model chronometru s úplně novým krokem, kterým se chod radikálně zlepšil. První použitelný chronometr sestrojil roku 1760. V dalším vývoji přesných hodin vznikly tzv. klidové kroky (Grahamův krok), které podstatně méně ovlivňují oscilátor. Kolem roku 1800 bylo zavedeno také lepší tvarování vlásku (Abraham Louis Breguet), takže frekvence méně závisela na hnací síle i na poloze hodinek. Za stejným účelem vznikl už v 18. století tourbillon, složité a důmyslné uspořádání setrvačky v jakési kleci, která se neustále pomalu otáčí a tak vyrovnává nerovnoměrnost chodu v různých polohách. Kvalitní hodinky s velmi tenkými čepy setrvačky (typicky 0,12 mm) byly však velmi choulostivé vůči nárazům. Proto se kolem roku 1900 zavádí pružné uložení ložisek setrvačky (\"anti-choc\", \"Incabloc\").\nOd poloviny 19. století se rozběhla tovární výroba spolehlivých a stále levnějších hodinek, zejména ve Švýcarsku (Patek Philippe, 1839), pak i v Německu a v USA. Potřebovali je všichni železničáři, pošťáci, důstojníci a další. Významné zlevnění přinesl Roskopfův kolíčkový krok, pro dámské hodinky, nošené na šňůrce, se užíval cylindrový krok. Lepší hodinky měly ještě druhý plášť, často zlatý, který chránil sklo na ciferníku.\n\nRoku 1904 vyrobila firma Cartier pro brazilského letce Santos-Dumonta první náramkové hodinky, které od první světové války rychle nahradily hodinky kapesní. Vyrábějí se v nejrůznějších tvarech a designu, od levných kolíčkových až po velmi drahé a technicky dokonalé stroje. V 50. letech se začaly vyrábět hodinky s automatickým natahováním, nejčastěji excentrickým segmentem (rotor), který se při pohybu ruky otáčí a natahuje pero.\n\nNáramkové hodinky se nosí na zápěstí, obdobně jako náramek, proto jsou opatřeny páskem (tzv. tahem), kterým se připnou na (obvykle levou) ruku. Pásek může být z různých materiálů (kůže, umělá hmota, kaučuk, nerezová ocel). Bývá otevřený (rozpojitelný) či uzavřený (pružný). Obvykle umožňuje nastavit délku tak, aby vůle hodinek na zápěstí vyhovovala nositeli. Svou velikostí a hmotností jsou uzpůsobeny k nošení na zápěstí – jsou menší a lehčí než jiné typy hodinek, odborníci zejména oceňují, pokud jsou hodně tenké. Ve srovnání se stacionárními (ale i třeba kapesními) hodinkami jsou konstruovány tak, aby odolávaly silnějším otřesům a dalším mechanickým vlivům. \n\nElektronické (digitální, quartzové) náramkové hodinky s ručkovou indikací představují dnes nejběžnější podobu hodinek pro běžné použití. Lepší hodinky mají vodotěsné pouzdro, safírové sklo, které se nepoškrábe, případně certifikát přesnosti chodu. Kromě toho se však vyrábí množství luxusních hodinek, často ve zlatém pouzdře s diamanty, které dávají najevo společenský status svého nositele. Kvalitní mechanické hodinky se těší velké oblibě sběratelů a milovníků, které těší technická dokonalost a krása strojků, důmyslná konstrukce a podobně. Významná je i výroba replik a „nostalgií“, napodobenin starších hodinek s vynikajícími parametry. V poslední době se vracejí i tzv. \"komplikace\", které nemají velký praktický význam. Ukazují třeba fáze Měsíce, mají budík, hodinové nebo i minutové bití a podobně.\n\nSegment luxusních hodinek v dnešní době patří převážně švýcarským značkám. Ve vyšší třídě luxusních hodinek se nevyskytují žádné digitální displeje ani quartz strojky, ale jen mechanické hodinky.\n\nAutomaty, jak se slangově hodinkám s automatickým nátahem říká, jsou nejrozšířenější variantou. Opravdu luxusní hodinky jsou pak vybaveny mechanismem tourbillon, popřípadě inovovanou verzí letájícím tourbillonem.\n\nPokrok se nedotýká jen technologie výroby hodinových strojků, ale mnoho výrobců zkouší využívat nové materiály. Ať už je to titan na pouzdra a tahy, kompozit uhlíkových vláken, směs plastu a skelných vláken nebo mořené exotické dřevo při výrobě pouzder.\n\nDalší významnou novinkou byly křemenné hodinky (\"quartz\"), poprvé vyvinuté ve Švýcarsku, ale vyráběné od roku 1969 japonskou firmou Seiko. Indikace byla zprvu také číslicová, displejem se svítícími diodami (LED) nebo kapalnými krystaly (LCD), později se však více prosadily elektronické hodinky s mechanickou indikací ručkami. Zatím poslední novinkou jsou elektronické hodinky s automatickou rádiovou synchronizací (v Evropě se stanicí DCF77) nebo automatickou synchronizací pomocí signálu GPS (Seiko Astron, Citizen Satellite Wave, Casio GPS HYBRID WAVE CEPTOR – kombinace rádiové synchronizace a GPS), jejíž chyby chodu jsou v řádu nanosekund za den. Některé japonské modely hodinek mají napájení pomocí solární energie, která dobíjí vestavěný akumulátor, jehož životnost bývá kolem 10 let (Seiko Solar, Citizen Eco-drive, Casio Tough-solar). Firma Seiko taktéž vyrábí variantu quartzových hodinek s mechanickým dobíjením (Seiko Kinetic).\nRok 2014 byl také zlomovým pro klasické hodinářské společnosti, protože byly na trhu představeny hodinky Apple Watch. Ačkoliv se tradiční výrobci luxusních hodinek nemusejí o své postavení na trhu obávat, několik značek se rozhodlo vstoupit do trhu moderních technologií a nabídnout luxusní hodinky s moderními funkcemi. Mezi prvními byla hodinářská společnost Frédérique Constant, nebo Breitling se svým modelem chytrých hodinek Breitling B55 Connected.\n\n\n\n"}
{"id": "43827", "url": "https://cs.wikipedia.org/wiki?curid=43827", "title": "KV (tank)", "text": "KV (tank)\n\nKV (též Kliment Vorošilov) je označení řady sovětských těžkých tanků pojmenovaných po maršálu Vorošilovi. První stroje začaly být zařazovány do výzbroje na přelomu let 1939-1940 a ve své době představovaly nejtěžší a nejlépe pancéřovaný tank na světě. Ještě v roce 1941, při zahájení operace Barbarossa, neměl \"Wehrmacht\" žádný tank, který by se mohl strojům řady KV postavit v boji a ohrozit je. \n\nTank KV měl ovšem i své nevýhody, zejména pak pomalost, neohrabanost a relativně krátkou životnost u některých klíčových součástek pohonné soustavy. Velkou slabinou byla též v pozdější fázi války obecně nevyhovující výzbroj. V roce 1943 byla koncepce tanků řady KV opuštěna a nahrazena novou, podstatně odlišnou řadou IS (\"Josif Stalin\"), která však byla zkonstruována tak, aby se v ní dala použít řada dílů z tzv. KVéček, což je zřejmě důvodem, proč se někdy uvádí, že stroje IS jsou pokračováním řady KV.\n\nJe paradoxem, že slavný těžký tank KV vznikl jako původně nezamýšlený vedlejší produkt vývoje dvou jiných, nepříliš slavných, tanků. Vše začalo roku 1938 kdy sovětští konstruktéři pracovali na projektu nového stroje, který měl nahradit zastaralý a ne příliš úspěšný tank T-35. Projekt, který se v hlavách konstruktérů zrodil, počítal s vícenásobnou výzbrojí rozmístěnou do tří tankových věží. Když byl model třívěžového stroje předveden Stalinovi, začal z něj generalissimus sundávat věže a ptát se přítomných konstruktérů co by to znamenalo. Dostalo se mu odpovědi, že by se snížila hmotnost stroje ale také počet jeho zbraní. Tak byl nakonec projekt nového tanku schválen jako pouze dvouvěžový a roku 1939 začaly dva konkurenční týmy pracovat na výrobě prototypů označovaných SMK a T-100.\n\nMladý konstruktér Josef Kotin, který pracoval na vývoji zmíněného tanku SMK, se zaštítil Stalinovým nápadem na snížení počtu věží a začal prosazovat vývoj ještě třetí varianty nového těžkého tanku, která by nesla pouze jednu věž. Kotin si totiž uvědomoval, že vícevěžové tanky jsou slepou uličkou vývoje a jejich jediná výhoda, tedy vícenásobná dělostřelecká výzbroj, je bohatě převážena nevýhodami jako je velká hmotnost, složitost konstrukce a vysoké výrobní náklady. Stalin jednověžovou variantu schválil a 27. února 1939 bylo rozhodnutí posvěceno také oficiálním rozkazem číslo 45ss. Kotinovi tak teoreticky nestálo nic v cestě. Ovšem aby mohl soutěžit s konkurenčními SMK a T-100, musel i jednověžový stroj splnit zadání a být vyzbrojen dvěma děly. Zbývala tedy samozřejmě jediná možnost a to instalovat obě zbraně do jediné věže.\n\nV leningradském závodu S. M. Kirova souběžně probíhal vývoj jak tanku SMK, tak jeho jednověžového konkurenta, který získal označení KV. Za těmito písmeny se skrývaly iniciály mocného sovětského maršála Klimenta Vorošilova. Vedoucím konstrukce tanku KV byl jmenován N. L. Duchcov. Vývoj stroje proběhl doslova v rekordním čase. 1. února 1939 (tedy ještě před oficiálním schválením) byly zahájeny projektové práce, 7. dubna byl hotov technický projekt a maketa tanku a 1. září byl zkompletován první prototyp a byly zahájeny jeho tovární zkoušky.\n\nPrototyp, potažmo i pozdější sériové tanky, měl podvozek tvořený na každé straně šesti pojezdovými koly. Kola byla zdvojená, celokovová a opatřená prolisy a drobnými kruhovými odlehčovacími otvory. Pojezdová kola byla rozmístěna v rovnoměrných rozestupech a každé bylo zavěšeno a odpruženo samostatně pomocí kyvného ramene napojeného na torzní tyč. Vpředu podvozkové soustavy bylo loukoťové kolo napínací a vzadu bylo velké ozubené kolo hnací. Shora dosedal pás na tři rovnoměrně rozmístěné podpůrné kladky. Šířka pásů byla 70 cm.\n\nNa podvozku spočíval trup, jehož jednotlivé části byly spojeny převážně pomocí svařování. Nos trupu byl tvořen dvěma deskami, které spolu svíraly ostrý úhel (87°). Spodní byla silná 75 mm a s kolmicí země svírala úhel 30°. Horní měla 40 mm a byla skloněna pod úhlem 63°. Na spodní desce byla dvě masivní oka pro uchycení tažných lan. Na horní desce potom byl úchyt prutové antény radiostanice. Z horní desky nosu vystupovala čelní stěna kabiny tanku. Byla skloněna v úhlu 30° a pancíř zde byl silný 75 mm. Uprostřed čelní stěny byl obdélníkový průzor řidiče. V případě nebezpečí se průzor uzavíral krytem a řidič potom vyhlížel z vozidla pouze štěrbinou v krytu. Napravo od průzoru byl instalován reflektor. Prototyp ještě neměl trupový kulomet, ten byl instalován až na sériové tanky. U sériových tanků byl také poměrně často na čelní stěnu kabiny navařován doplňkový pancíř o síle až 35 mm.\n\nV levé části stropní desky kabiny byl kruhový průlez řidiče, který se uzavíral jednodílným poklopem. Strop kabiny byl před věží a kousek za ní silný 40 mm. Nad motorovým prostorem to bylo již \"pouze\" 30 mm. Pancéřování dna trupu bylo řešeno podobně. Přední polovina měla 40 mm a pod motorovým prostorem se deska zužovala na 30 mm. Jistě stojí za zmínku, že nejmodernější německý tank té doby, PzKpfw IV Ausf. D vyráběný od září 1939, měl na čelní desce trupu pancíř stejné síly jako mělo dno motorového prostoru sovětského KV-1 (tedy 30 mm). Exponovanost těchto dvou míst je přitom samozřejmě nesrovnatelná.\n\nStále ještě v přední polovině trupu a v jeho podélné ose byla umístěna věž tanku. Věž byla svařovaná i nýtovaná, měla šestiboký půdorys se zaoblenou zádí. Zaoblenou záď měly i věže prvních sériových tanků. Pozdější sériové věže již měly záď hranatou. Od roku 1941 začaly být na tanky montovány odolnější věže odlévané.\n\nZ čelní stěny věže vystupovala půlkulatá maska kanonu resp. kanonů. Tato maska byla silná 90 mm, celá čelní stěna věže potom měla na tloušťku 75 mm. Stejně silné byly i boční a zadní stěna věže. Stropní deska potom měla 40 mm. Tyto údaje platily jak pro prototyp, tak pro rané sériové tanky. U prototypu byly ve věži instalována dva kanony. Nalevo silnější ráže 76,2 mm, napravo slabší ráže 45 mm. Sériové tanky byly vyzbrojeny již pouze jedním kanonem a to ráže 76,2 mm. Jeho konkrétní typ se během výrobního období měnil. U prvních sériových strojů to byl typ L-11.\n\nJako dva rohy vystupovaly ze střechy věže dva periskopické zaměřovače. Mezi nimi bylo potom ústí ventilátoru a dále vzadu byl uprostřed kruhový průlez pro nástup a výstup osádky, který se uzavíral jednodílným poklopem. Sériové tanky měly na věži také sadu čtyř pevně umístěných pozorovacích periskopů. Po jednom směrem na každou boční stranu a dva směřující vzad. Prototyp pravděpodobně nebyl těmito periskopy ještě vybaven. V bočních stěnách věže byly štěrbinové průzory a pod nimi malé kruhové otvory pro palbu z ručních zbraní. Uprostřed zadní stěny věže byl instalován kulomet DT ráže 7,62 mm, který sloužil k odhánění živé síly útočící na záď tanku.\n\nV zadní části tanku byl motorový prostor. Hned za věží byl servisní otvor a po jeho stranách dva menší podélné otvory pro přívod vzduchu k pohonné jednotce. Ty byly chráněny mříží. Za těmito otvory byly ze stropní desky vyvedeny dva výfuky. Ještě dále směrem k zádi byly potom dva kruhové otvory pro servisní přístup k převodovce. Pohonnou jednotkou tanku byl dvanáctiválcový diesel V-2, který dával maximální výkon 600 koní při 2000 otáčkách za minutu. Prototyp byl ovšem ještě osazen slabší verzí tohoto motoru o výkonu 500 koní. Převodovka umožňovala řadit pět rychlostních stupňů pro jízdu vpřed a jeden pro couvání.\n\nSamotná záď tanku byla tvořena dvěma zakulaceními. Pod horní zakulacenou částí, kterou tvořil pancíř o síle 60 mm, se skrýval další zamřížovaný ventilační otvor. Na spodní zakulacené části byla dvě oka pro uchycení vlečných lan a pancíř zde byl silný plných 75 mm. Horní zakulacená část byla později nahrazena rovnou skloněnou deskou. Osádku tanku tvořilo pět mužů. Řidič a radista seděli vedle sebe v přední části trupu. Radista měl zároveň na starosti obsluhu trupového kulometu. Zbylí tři muži měli svá stanoviště ve věži. Byl to jednak střelec z kanonu, mladší mechanik, který obsluhoval zadní věžový kulomet a konečně velitel tanku, který zároveň fungoval jako nabíječ kanonu.\n\nBěhem boje, pokud nebylo třeba pálit ze zadního kulometu, musel mladší mechanik sestoupit z věže do trupu, aby nebyl zraněn zákluzem kanonu. Z uvedeného je zřejmé, že zatímco mladší mechanik se během boje většinou bez užitku \"zašíval\" uvnitř trupu, velitel měl plné ruce práce s řízením činnosti celé osádky a nabíjením kanonu zároveň. Toto nešťastné rozdělení rolí bylo změněno až u modernizovaného tanku KV-1S roku 1942.\n\nPo továrních testech prototypu byly odstraněny odhalené nedostatky a 5. září 1939 byl stroj naložen na nákladní vagon a odeslán do Moskvy. Zde byl 23. září předveden armádním špičkám spolu s konkurenčními prototypy SMK a T-100. Přestože se během srovnávacích testů objevilo u KV asi dvacet různých závad, vedl si tento stroj nejlépe ze všech testovaných prototypů. Zamítavý verdikt však zatím nebyl vynesen ani nad jedním z tanků. Místo toho byly pro všechny z nich navrženy úpravy a prototypy putovaly zpět do svých mateřských továren k jejich realizaci. KV dorazil zpět do leningradského závodu 8. října 1939 a konstruktéři a dělníci se ihned pustili do práce.\n\nPo provedení navržených úprav byl tank znovu podroben továrním zkouškám. 30. listopadu je však přerušilo vypuknutí války s Finskem. Záhy poté přišlo rozhodnutí o vyslání všech tří prototypů do ostrého boje. Za tímto rozhodnutím nebyl v žádném případě nedostatek jiné bojové techniky, neboť Sověti měli proti Finům v počtu tanků převahu cca 200:1. Bojiště Zimní války prostě mělo posloužit jako unikátní a naprosto realistický zkušební prostor.\n\n\n\n"}
{"id": "43828", "url": "https://cs.wikipedia.org/wiki?curid=43828", "title": "Předžaludek", "text": "Předžaludek\n\nSoustava předžaludků (\"proventriculi\") je typickým znakem podřádu přežvýkavců (\"Ruminantia\"). Je to evoluční přizpůsobení k trávení velkého množství málo stravitelné potravy, zejména pak celulózy a hemicelulózy, která je mikrobiálně trávena na jednodušší sacharidy. Velmi podstatná je přeměna méně hodnotných rostlinných živin mikroorganismy na jejich tělu vlastní metabolity, zejména pak na velmi kvalitní mikrobiální protein.\n\nStěna předžaludků je tvořena svalovinou, vnitřní sliznice je odolná a neobsahuje žádné žlázy.\n\nPředžaludek je rozdělen na tři oddělené dutiny.\n\nBachor je u dospělého přežvýkavce největším předžaludkem. Navazuje na jícen a pokračuje čepcem. Objem bachoru u skotu je 100-120 litrů, u ovce a kozy 15-20 litrů. Vyplňuje tedy velkou část břišní dutiny, téměř celou levou polovinu a naplněný zasahuje i napravo. Přijatá potrava je přežvýkavcem několik hodin trávena, promíchávána a mechanicky narušována právě v bachoru. Aby mohla trávenina projít do dalších částí předžaludku, musí být jednotlivé částice tráveniny dostatečně malé. Proto přežvýkavec opakovaně hrubé částice regurgituje, tj. vrací z bachoru do dutiny ústní, kde jsou mechanicky zpracovány přežvykováním. V bachoru pak rozeznáváme 3 různé frakce: frakci pevných částic, frakci tekutou a frakci plynnou. Chemickým složením je plynná frakce tvořena skupinou plynů, mimo jiné i metanem a amoniakem. Část dusíku z těchto látek je přežvýkavcem dále využívána, zbytek plynů je uvolňován tzv. eruktací neboli říháním. \n\nBachor má podobu dvou na sebe postavených vaků, které jsou spojeny širokým otvorem. Je srostlý s bránicí a se stropem břišní dutiny, vpředu na něj naléhá čepec, se kterým je bachor spojen neuzavíratelným otvorem (\"ostium ruminoreticulare\"). Oba dva předžaludky mají některé části stěny společné a fungují jako jeden celek.\n\nStěnu bachoru tvoří svalovina, vnitřní sliznice je tvořena až 1 cm vysokými papilami.\nV bachoru žijí symbiotické mikroorganismy, tj. prvoci bachořci, bakterie a houby. Tyto organismy metabolizují přijímanou potravu, zejména monosacharidy, oligosacharidy, polysacharidy (celulózu, hemicelulózu, lignin, pektiny), dusíkaté látky a vytvářejí tak svůj vlastní, tzv. mikrobiální protein. Kvalitativně je pro přežvýkavce hodnotnější protein vytvořený prvoky, kvantitativně však převládá protein vytvořený bakteriemi. Bakterie, prvoci i houby jsou pak se zbylou tráveninou posouváni do dalších částí zažívacího ústrojí. K natrávení mikrobiálního proteinu dochází ve slezu, ke vstřebání pak v tenkém střevě.\n\nČepec je vak kulovitého tvaru bezprostředně navazující na bachor. V uvolněném stavu má objem 5-8 litrů u skotu, 1-2 litry u ovce a kozy, ale při stahu svaloviny stěny se dokáže smrštit na velikost pěsti.\n\nVnitřní sliznice čepce tvoří asi 1 cm vysoké nevyhladitelné hřebeny, které tvoří čtyř- až šestiboké sklípky. Na dně čepce je vytvořen čepcový žlab, který spojuje bachor a knihu. Ten se může stahem svaloviny uzavřít a vytvořit pak jakousi trubici pro průchod vody.\n\nJe uložen kraniálně od bachoru a leží přímo na bránici. Je to nejníže položená část „žaludku“, ve které se zachycují těžké a nestravitelné předměty.\n\nJe třetí oddíl předžaludku. U skotu má tvar koule o průměru asi 30 cm, objem 10-15 litrů. U ovce a kozy je menší než čepec.\n\nSliznice knihy tvoří různě vysoké listy knihy, ploché slizniční výrůstky. Z čepce pokračuje uzavíratelný žlab pro průchod vody.\n\nProbíhá zde mechanické trávení na bázi tření potravy a také resorbce vody.\nPo průchodu předžaludky se potrava dostává do vlastního žaludku přežvýkavců, slezu (\"abomasum\").\n\nVyčištěné předžaludky, skotu, ovce a kozy, vzácněji i jelenovitých se v kuchyni připravují jako tzv. dršťky. \n\n\nVeterinární anatomie - splanchnologia, Prof.MVDr Čeněk Červený, FLV 1998\n"}
{"id": "43831", "url": "https://cs.wikipedia.org/wiki?curid=43831", "title": "Petr Lukáš", "text": "Petr Lukáš\n\nPetr Lukáš (* 24. dubna 1978, Praha) je bývalý český profesionální fotbalista, obránce. Momentálně dělá manažera v FK Dobrovice na Mladoboleslavsku. Jeho bratr Pavel byl také ligový fotbalista.\n\nRodák ze Záp hrál za žáky Sparty, čtyři roky v mladším i starším dorostu strávil v Mladé Boleslavi, poté nastupoval převážně za sparťanské béčko, odkud v roce 2000 odešel do Jablonce a hned za půl roku, v zimě 2001 přestoupil do Slovanu Liberec, jemuž v následující sezóně pomohl získat historicky první ligový titul. V létě 2005 se vrátil do Sparty, ovšem tam se dlouhodobě neprosadil a v září 2006 odešel do Teplic na hostování do konce sezóny. Do Teplic následně přestoupil a zůstal tam šest let, s výjimkou půlročního hostování v rakouském LASK Linec. V 35 letech ukončil profesionální dráhu a v dubnu 2013 odešel do divizního FK Dobrovice. Od roku 2014 hrál 1.A třídu za Dlouhou Lhotu, v roce 2016 se ale vrátil do v té době již třetiligové Dobrovice.\n\nZa svou bohatou ligovou kariéru nastoupil v české a rakouské nejvyšší soutěži celkem do 281 utkání a vsítil 14 branek.\n\n"}
{"id": "43832", "url": "https://cs.wikipedia.org/wiki?curid=43832", "title": "Jacobsonův orgán", "text": "Jacobsonův orgán\n\nJacobsonův orgán či také vomeronazální orgán (\"organum vomeronasale\") je dutina s chemoreceptorickým epitelem, která je součástí smyslového ústrojí nižších obratlovců a v omezené míře i savců. Zvláště dobře je vyvinut u plazů a hlodavců, u člověka je rudimentární. Jacobsonův orgán umožňuje přijímání pachů i ústní dutinou. U plazů slouží jako hlavní orgán čichu. U koně a kočkovitých šelem zachytává pachy související s rozmnožováním (flémování). Latinský název je odvozen od slov vomer (radlice, kterou tvar radliční kosti připomíná) a nasal (nos).\n\nZa řezáky ústí úzkou štěrbinou řezákový průchod (\"ductus incisivus\"), který spojuje ústní a nosní dutinu. Na něj navazuje chrupavčitá trubička uložená ve stropě ústní dutiny, která je vyplněna sliznicí. Otevírá se do řezákového průchodu, vzadu končí slepě. Na sliznici je množství čichových receptorů, na které navazuje vomeronazální nerv (\"n. vomeronasalis\") odvádějící vzruchy do speciální části mozku, tzv. bulbus olfactorius.\n\nHadi čichají (případně chutnají, v tomto případě se rozdíl mezi chutí a čichem dosti stírá) pachy hlavně pomocí Jacobsonova orgánu. Pachové částečky had zachycuje dlouhým, rozeklaným jazykem, jenž ustavičně kmitá z tlamky a zpět výřezem v horním rtu. Špičky jazyka s pachovými částečkami zapadají do dvojice jamek Jacobsonova orgánu a z těchto jamek vystlaných citlivými chemoreceptory, se bleskově vyhodnocené informace o pachu přenášejí do mozku, jenž bleskově určí další chování zvířete. Také díky tomuto orgánu jsou hadi jako skupina velice úspěšnou skupinou, která dokázala přežít miliony let a vyvinout se do tisíců druhů.\n"}
{"id": "43836", "url": "https://cs.wikipedia.org/wiki?curid=43836", "title": "Franz Carl Weiskopf", "text": "Franz Carl Weiskopf\n\nFranz Carl Weiskopf (pseudonym: Petr Buk, Pierre Buk, F. W. L. Kovacs, (3. dubna 1900 Praha – 14. září 1955 Berlín), byl pražský především německy píšící spisovatel, prozaik, publicista, novinář a překladatel německé prózy.\nPocházel z jazykově i národnostně smíšené rodiny. Otec Josef byl Čech a Žid, zaměstnaný jako bankovní úředník, matka Friderike, rozená Feigl, byla Němka Studoval germanistiku a historii na Univerzitě Karlově, studium ukončil titulem Dr. phil. \nRoku 1921 se stal jedním z prvních členů Komunistické strany Československa. Aktivně vystupoval na kulturních a společenských akcích jako prostředník mezi skupinami německojazyčnou a českou. K jeho zájmům patřila německá a ruská literatura a její tvůrci v exilu, zajímal se rovněž o americkou a čínskou literaturou. V letech 1928 až 1933 žil a pracoval jako novinář a spisovatel na volné noze v Berlíně, odkud uprchl před Hitlerem. V letech 1933 až 1939 žil opět v Praze.\n\nPůsobil také v 50. letech 20. století jako československý velvyslanec v Pekingu.\n\nAutor knihy \"Převrat\". Jde o román z posledních dnů Rakouska a prvních let Československa.\n\n\n"}
{"id": "43840", "url": "https://cs.wikipedia.org/wiki?curid=43840", "title": "Glukagon", "text": "Glukagon\n\nGlukagon je polypeptidický hormon produkovaný alfa buňkami slinivky břišní, který působí proti účinkům inzulinu (antagonista inzulinu), čímž udržuje u člověka vyrovnanou hladinu glykémie. Tím předchází těžké hypoglykémii, a tak zabezpečuje neustálou výživu životně důležitých orgánů. Hlavním stimulátorem sekrece glukagonu je hypoglykémie, což znamená snížení koncentrace glukózy v krvi. \n\nGlukagon je lineární polypeptid tvořený řetězcem 29 aminokyselin. Podle dostupných informací jsou všechny savčí glukagony strukturně identické. Strukturně se podobá glicentinu (polypeptidu s 37 aminokyselinami), který pochází ze stejného prohormonu (preproglukagonu) a vykazuje také glukagonovou aktivitu. Ve vodě je velmi málo rozpustný, rozpustnější je jeho sůl s kyselinou chlorovodíkovou, glukagon hydrochlorid. Připravuje se extrakcí z přírodního materiálu, čistí se chromatograficky a suší se lyofilizací. V čistém stavu je to amorfní nebo krystalický bílý prášek prakticky bez chuti a bez zápachu.\n\nJe produkován především A-buňkami Langerhansových ostrůvků slinivky břišní z preproglukagonu (proteinu o 179 aminokyselinách). V A-buňkách je uložen v sekrečních granulech. Je vytvářen také L buňkami střeva a hypotalamem. Odbourává se proteolyticky v játrech a v ledvinách, přičemž již odštěpením koncové aminokyseliny histidinu ztrácí svoji aktivitu. Poločas jeho rozpadu v krevní plazmě je 3 až 10 min.\n\nJeho primárním úkolem je při poklesu hladiny krevního cukru (tzv. hypoglykémii) dát játrům příkaz, aby odbourávala v nich uložený zásobní glykogen na glukózu (proces glykogenolýza). Další funkcí glukagonu je spouštění ketogeneze v játrech (tj. výroby energie pro tělo z jiných zdrojů, než z glukózy, především spalováním tuků; za normálních okolností jde o nežádoucí jev, který však dokáže tělo udržet při životě za extrémně nepříznivých podmínek). Při nedostatku inzulínu a zvýšené koncentraci glukagonu v krvi nastává ketoacidóza; proto je jedním z příznaků diabetu.\n\nU diabetiků se injekce glukagon používá k léčbě silné hypoglykémie, při které diabetik není schopen v hypoglykemickém kómatu sníst žádné jídlo nebo pití.\n\nGlucaGen HypoKit je oranžová krabička obsahující hormon glukagon ve formě prášku a injekci s vodným roztokem. Před aplikací je nutno vstříknout vodný roztok z injekční stříkačky do ampulky s práškem glukagonu, protřepat a natáhnout hotový roztok glukagonu zpět do injekční stříkačky. Lze aplikovat jak podkožně, tak i do svalu (přičemž ze svalu se glukagon vstřebává rychleji). Při těžké hypoglykémii jde o čas, tudíž je třeba aplikaci provést co nejrychleji, protože těžká hypoglykémie může poškodit mozek. Nejlépe je postiženému píchnout glukagonovou injekci (klidně i přes oděv) do stehenního svalu. Pokud se glykémie začne zvedat, počkáme, až diabetik nabude vědomí a dáme mu sladké jídlo (nejlépe v tekuté formě). Pokud se však diabetik z bezvědomí neprobere, je třeba zavolat rychlou zdravotnickou pomoc. Podání glukagonu ústy nepřichází v úvahu, jelikož díky polypeptidické struktuře se glukagon v trávicím traktu rozkládá.\n\nKardiovaskulární komplikace jsou hlavní příčinou morbidity i mortality diabetiků 2. typu a hlavním cílem komplexní léčby těchto pacientů je snížit jejich celkové kardiovaskulární riziko. Z tohoto pohledu jsou v posledních letech hodnoceny i účinky jednotlivých antidiabetik. Dlouhodobé studie naznačují, že snížení kardiovaskulárního rizika je možné dosáhnout těsnou kompenzací diabetu co nejdříve po diagnóze. Z klasických antidiabetik má potvrzené kardioprotektivní účinky metformin a částečně také pioglitazon. Léčba založená na ovlivnění inkretinů má podle provedených experimentálních studií velmi dobrý potenciál k ochraně proti kardiovaskulárním komplikacím. Prokázány byly protektivní efekty GLP-1 i GLP-1 agonistů na myokard a endoteliální dysfunkci, zlepšení biomarkerů kardiovaskulárního rizika a snížení systolického krevního tlaku.\n\nÚčinek glukagonu je závislý na přítomnosti zásob živočišného škrobu v játrech. Při vyčerpání následkem extrémní svalové námahy, nebo hladovění nemá glukagon efekt.\n\nAplikace glukagonu však rovněž není účinná, když je diabetik v hypoglykemickém kómatu ve stavu opilosti. Játra opilého člověka mají v žebříčku priorit odbourávání alkoholu výše, než rozkládání zásobního cukru glykogenu, což je v této situaci pro játra podřadnější úkol. Také alkohol sám o sobě snižuje glykémii a lehká opilost navozuje stejné pocity jako hypoglykémie. Proto se diabetikům doporučuje buď úplná abstinence, nebo pít jen do té míry, kdy je diabetik ještě sám schopen si změřit glykémii a doplnit sacharidový deficit.\n\nPři těžké alergické reakci u pacienta léčeného betablokátory (látky používané k léčbě vysokého krevního tlaku) nemusí účinkovat základní lék Adrenalin. Podání glukagonu umožní správnou funkci adrenalinu.\n\n"}
{"id": "43847", "url": "https://cs.wikipedia.org/wiki?curid=43847", "title": "Chuťový pohárek", "text": "Chuťový pohárek\n\nChuťový pohárek (lat. caliculus gustatorius) je chemoreceptor, jehož prostřednictvím je vnímána chuť, tedy chemické informace primárně související s příjmem potravy. Chuťové pohárky mají všichni obratlovci vyjma sliznatek. Skládají se minimálně ze čtyř typů buněk, ale stavbu mají u různých obratlovců různou. Ve fylogenezi jsou umístěny primárně v dutině ústní a hltanu, u některých skupin vodních obratlovců se (zřejmě druhotně) chuťové pohárky přesunuly i na vnější povrch těla, například ploutve. U savců jsou uloženy pod povrchem sliznice jazyka.\n\nStimulace pohárků vede k reflexní sekreci trávicích šťáv, například slin a žaludeční šťávy, v rámci první etapy chemického zpracování potravy.\nČlověk má průměrně okolo 10 000 těchto pohárků. Vybíhají z papil, tedy jakýchsi bradavek na jazyku.\n\nChuťový pohárek má tvar soudečku prostupujícího epitelem. Směrem k povrchu epitelu tvoří malý otvor - chuťový pór (porus gustatorius), do kterého vybíhají chuťové vlásky (mikroklky) chuťových buněk s rozličnými chuťovými receptory. Na těle těchto buněk se nachází nervová zakončení VII., IX. a X. hlavového nervu, odvádějící vjemy do mozku.\n\nInervace receptorů je zprostředkována myelinizovanými vlákny pomalého typu vedení. Přední dvě třetiny jazyka inervuje nervus lingualis (větev n. facialis), zadní třetinu jazyka pak nervus glossopharyngeus a od kořene po epiglottis nervus vagus.\n\nPro chuťový vjem je potřeba určité prahové koncentrace chuťově aktivní látky v pohárcích. Existují čtyři základní typy chuťových vjemů - sladké, kyselé, hořké, slané, jejich vnímání je omezeno na určitý okrsek sliznice. Sladká chuť je rozeznávána na špičce jazyka, hořká na kořenu, slano a kyselo najdeme na stranách jazyku a ostatní chutě vznikají kombinací těchto vjemů v koncovém mozku. Chuťové pohárky jsou omývány sekretem specializovaných slinných žláz (Ebnerovy žlázy, gll.gustatoriae), ve kterém jsou rozpouštěné molekuly látek vnímaných jako chuť. Chemické látky vyvolávají chuťový vjem na základě obsahu aniontů nebo kationtů: H - kyselost , C H N O - pálivost , C - sladkost, N(H) - umami.\n\nKyselost je zprostředována protony (H), slanost ionty anorganických solí, sladkost převážně organickými látkami (z anorganických např. solemi olova), stejně tak i hořkost, která je kromě organických látek vyvolána solemi hořčíku a vápníku.\n\nPro jednotlivé chutě je odlišný \"práh citlivosti\", který je závislý na koncentraci a době expozice látky, stejně jako na počtu aktivovaných čidel. Jeho hodnoty jsou 0,08 mol/l na sladké (glukóza), slané = 0,02 mol/l (NaCl), kyselé = 0,0001 (HCl, pH=4) a hořké 0,000008 mol/l (chininhydrochlorid).\nU chuťových vjemů rozlišujeme \"chuťový kontrast\" a \"chuťovou kompenzaci\". Kompenzace je například zprostředkována cukrem u hořké chuti kávy. Naopak po požití sladkého jídla je např. účinek kyselosti citrónové šťávy výraznější, což se označuje za kontrast.\n\n\n"}
{"id": "43848", "url": "https://cs.wikipedia.org/wiki?curid=43848", "title": "Seznam měst, obcí a městysů na pomezí Čech a Moravy", "text": "Seznam měst, obcí a městysů na pomezí Čech a Moravy\n\nTento seznam by měl postupem času obsahovat kompletní výčet obcí, měst a městysů, jejichž katastr zasahuje současně na historická území Čech a Moravy.\n\n\n"}
{"id": "43855", "url": "https://cs.wikipedia.org/wiki?curid=43855", "title": "Rozhodování", "text": "Rozhodování\n\nRozhodování je proces, při kterém jedinec či kolektiv vybírá nejlepší akci ze všech možných akcí. Jedná se o takovou akci (volbu), která nejlépe naplní dané možnosti (preference).\n\nPříkladem rozhodování je nákup automobilu, kdy se kupující na základě svých preferencí (cena, výkon, barva) rozhoduje mezi omezeným počtem možností (jednotlivé dostupné modely).\n\nPři rozhodování jedinec uplatňuje různé rozhodovací postupy. Popisem rozhodovacího procesu se zabývá rozhodovací věda. V rozhodování mu mohou pomoci systémy pro podporu rozhodování. Je možné i vyhledat specialistu, kteří mohou s velmi složitým rozhodováním pomoci.\n\nOdborníci rozlišují dvě složky rozhodovacího procesu. Je to proces uvažování a porovnávání.\nSvým přemýšlením jedinec zjišťuje, jaké závislosti v dané úloze, kterou má rozhodnout, platí. Hledá souvislosti a uvažuje o důsledcích svého jednání. Zjišťuje objektivní fakta a snaží se získat relevantní poznatky.\n\nZde se naopak jedná o zjišťování subjektivních souvislostí, tedy jak dané možnosti vyhovují „mně“, konkrétnímu jedinci. Porovnávání může probíhat takto:\n\nNa základě celkových preferencí může jedinec učinit rozhodnutí.\n\nTechniky rozhodování mohou být rozděleny do dvou širokých kategorií: skupinové rozhodovací techniky a individuální rozhodovací techniky.\n\n\n\nRůzní badatelé zformulovali podobné předepsané kroky zaměřené na zlepšení rozhodování.\n\nV osmdesátých letech (1980) psycholog Leon Mann a kolegové vyvinuli systém rozhodování nazvaný GOFER, který učili dospělé, jak bylo shrnuto v knize Teaching Decision Making To Adolescents. \n\n\nV roce 2008 Kristina Guo publikovala model DECIDE pro rozhodování, který má šest částí:\n\n\nProces rozhodování je ovlivňován klamy. Objevují se více, když je rozhodováno pod tlakem, nebo stresem, nebo jde o vysoce složité rozhodování.\n\nZde je seznam běžně debatovaných klamů v úsudku a rozhodování:\n\n\nHerbert A. Simon stvořil frázi \"omezená racionalita\" k vyjádření myšlenky, že lidské rozhodování je omezené dostupnou informací, dostupným časem a schopností mysli zpracovávat informace. Další psychologický výzkum identifikoval individuální rozdíly mezi dvěma kognitivními styly: maximalizátoři se pokouší udělat optimální rozhodnutí, zatímco satisfaktoři se jednoduše snaží najít řešení, které je \"dost dobré\". Maximalizátoři mají sklon strávit delší čas rozhodováním díky potřebě maximalizovat výkon skrze všechny proměnné a pečlivě zvážit všechny kompromisy, také mají sklony častěji litovat svých rozhodnutí (možná proto, že jsou více než satisfaktoři schopni rozpoznat, že se rozhodnutí ukázalo být suboptimální).\n\nPsycholog Daniel Kahneman adoptoval termíny původně navrhované psychologem Keithem Stanovichem a Richardem Westem a teoretizoval, že lidské rozhodování je výsledek souhry mezi dvěma druhy kognitivních procesů: automatický intuitivní systém (nazývaný \"System 1\") a námahu vyžadující racionální systém (nazývaný \"System 2\"). System 1 je systém odspoda nahoru, rychlý a výchozí systém pro rozhodování, zatímco system 2 je shora dolů, pomalý a explicitní systém rozhodování. System 1 obsahuje jednoduchou heuristiku v úsudku a rozhodování, jako například heuristika afektu (rozhodování pod vlivem emocí), heuristika dostupnosti, heuristika známosti a heuristika reprezentativnosti.\n\nV testu obecného stylu rozhodování vyvinutém Suzanne Scottovou a Reginaldem Brucem existuje pět stylů rozhodování: racionální, intuitivní, závislý, vyhýbavý a spontánní. Těchto pět stylů rozhodování se mění v závislosti na kontextu a situaci a žádný styl není nutně lepší, než kterýkoliv jiný. V příkladech níže jedinec pracuje pro firmu a je mu nabídnuta pozice v jiné firmě.\n\n\n\n"}
{"id": "43857", "url": "https://cs.wikipedia.org/wiki?curid=43857", "title": "Jiří Radim", "text": "Jiří Radim\n\nJiří Radim, rodným jménem Jiří Chlupsa, byl rychtář ve Dřevci a vůdce selského povstání roku 1680 proti vrchnosti plaského kláštera.\n\nJiří Chlupsa pocházel z Řemešína, odkud se přiženil na tzv. Radimovský statek v Dřevci, podle kterého se mu začalo říkat Radim.\n\nSedláci z mnoha vesnic na Kralovicku se bouřili proti vzrůstajícím nárokům kláštera, který se pokoušel obnovit panství vypleněné za třicetileté války. Hrabě Kolovrat povolal vojsko a vzpoura byla potlačena. Při povstání zahynulo několik sedláků a byla řada raněných. Zbytek povstalců byl vyslechnut u okresního úřadu a předán do vězení v Rakovníku. Za trest museli vzbouřenci vysázet lipovou alej k Mariánské Týnici, z níž zbyla poslední tzv. Radimova lípa.\n\nOd roku 1928 má ve Dřevci v č. p. 18 svoji pamětní desku.\n\nSpisovatel Bohuš Struska napsal o Jiřím Radimovi ochotnickou divadelní hru, která měla premiéru v Lidovém domě v Kralovicích. Byla předvedena též při odhalení Radimovy pamětní desky ve Dřevci za přítomnosti agrárního politika Františka Machníka. Hru Struska následně zpracoval do podoby románu, který pod názvem \"Jiří Radim, rychtář ze Dřevce: historický obraz ze XVII. století\" vycházel na pokračování v Kralovickém obzoru. V roce 1927 byl román vydán v knižní podobě v tiskárně Ferdinanda Šrekra v Kralovicích.\n"}
{"id": "43866", "url": "https://cs.wikipedia.org/wiki?curid=43866", "title": "Formule 3000", "text": "Formule 3000\n\nFormule 3000 byl druh automobilových závodů formulového typu.\n\nMezinárodní automobilová federace vytvořila pro rok 1985 novou formulovou disciplínu, která se měla stát finálním krokem k přípravě jezdců pro Formuli 1. Formule 2, která tuto funkci plnila v předešlých letech se stala příliš drahou a začali ji ovládat velcí výrobci. Formule 3000 měla nabídnout rychlejší a hlavně levnější variantu závodění. Poslední ročník Formule 3000 se uskutečnil v roce 2004, od roku 2005 se jezdí seriál GP2.\n\nFormule 3000, nahrazující Formuli 2, byla pojmenována takto, protože motory používané v počáteční fázi byly 3 litrové (3000 cc) Cosworth DFV. Pravidla povolovala 8 válcové motory do V s úhlem rozevření 90°. \n\nPrvní koncepce vozů March a Ralt vycházely z existujících vozů Formule 2, zatímco vozy Lola byly velmi podobné vozům Indy car. Několik menších týmu se pokusilo nasadit zastaralé vozy Formule 1, ale ani to nepřineslo mnoho úspěchu. V prvních letech to byla především značka March, která udávala tón za asistence značky Ralt. Ke zlomu došlo v roce 1988, kdy do série vstoupil Reynard ze zcela novou koncepcí závodních vozů. Dále se tu prosadily i značky jako je Dallara, Lola či Footwork.\n\n\n\n\n\n\n\n"}
{"id": "43869", "url": "https://cs.wikipedia.org/wiki?curid=43869", "title": "Formule 3000 v roce 1985", "text": "Formule 3000 v roce 1985\n\nBodovalo prvních 6 jezdců podle klíče:\n"}
{"id": "43879", "url": "https://cs.wikipedia.org/wiki?curid=43879", "title": "Gnaeus Naevius", "text": "Gnaeus Naevius\n\nGnaeus Naevius (asi 270 Řím?/Campania? – kolem 201 př. n. l. Utica) byl římský dramatik a básník.\n\nNaevius pocházel z plebejské rodiny a bojoval v 1. punské válce. Kolem roku 235 př. n. l. začíná být činný jako autor. Avšak dostává se do konfliktu s rodem Metellů a za urážky, které jim adresoval, byl uvězněn; ve vězení sepisuje jako svou obhajobu hry \"Ariolus\" a \"Leon\". Po propuštění však roku 204 př. n. l. musel odejít z Říma a usadil se v Utice v severní Africe, kde také zemřel.\n\nNaevius je autorem 7 crepidat, tragédií těžících z řecké mytologie: \"Andromache\", \"Danae\", \"Equos Troianus\" (Trojský kůň), \"Hector proficiscens\" (Obcházející Hektor), \"Hesiona\", \"Iphigenia\", \"Lyvurgus\". Z těchto crepidat se zachovalo celkem asi 60 veršů.\n\nJeho význam pro římskou literaturu však tkví především v uvedení praetextat, tragédií s římskými náměty: \"Romulus\", \"Clastidium\". Proslul také svými komediemi, kterých sepsal třicet čtyři a ze kterých se zachovalo 130 veršů. Dále je znám jako autor togat a palliat. Se svými tématy Naevius zachází celkem volně a věnuje se často detailům každodenního římského života. Naevius otevřeně a ostře kritizoval římskou společnost.\n\nNa sklonku svého života sepsal saturnským veršem první epos s výrazně římskou tematikou – \"Bellum Poeniucm\" (Punská válka). V tomto eposu však počíná Naevius legendárním Aeneem a zdůrazňuje odvěké nepřátelství mezi Římem a Kartágem.\n"}
{"id": "43880", "url": "https://cs.wikipedia.org/wiki?curid=43880", "title": "Hlaholice", "text": "Hlaholice\n\nHlaholice je nejstarší, dnes jen výjimečně užívané slovanské písmo. Jeho jméno pochází ze staroslověnského slovesa \"glagolati\" – \"hovořit\" nebo podstatného jména \"glagolъ\" – \"slovo\". Písmo tvořilo základ kultury a vzdělanosti Velké Moravy, později se rozšířilo do jiných slovanských zemí, kde se nejdéle udrželo v Chorvatsku. Během 10. století Slované přešli buď k latince nebo cyrilici (která má na hlaholici nezávislý původ) a hlaholice byla odsunuta na okraj.\n\nHlaholici vytvořil Konstantin ze Soluně (svatý Cyril) kolem 862–863. Podnětem k tomu mu byla jeho mise na Moravu (žádost moravského vládce Rastislava u východořímského císaře Michala III.) a nutnost vytvořit písmo pro přijatelný zápis slovanštiny, do níž bylo třeba překládat bohoslužebné i jiné texty. Hlaholice měla původně 41 znaků, některé pro hlásky, které se vyskytovaly jen ve slovech přejatých z řečtiny. Z nich 24 grafémů je pravděpodobně odvozeno ze středověkých kurzivních minuskulních znaků řeckého písma. Původ ostatních znaků není znám, část z nich je pravděpodobně odvozena z písmen hebrejského a samaritánského písma (s nimi se Konstantin seznámil na své předchozí cestě k Chazarům), některé mohou mít i spojitost s abecedou koptskou, gruzínskou a s latinkou. Jiná teorie, dnes již zastaralá a neuznávaná, říkala, že hlaholice má základ v domácím (diskutovaném) runovém písmu („črty a vruby“, viz níže a také slovanské runy), které bylo, podobně jako germánské runy, v předkřesťanské době užíváno výhradně k náboženským účelům. Hlaholice byla každopádně sestavena jako vědomý celek s návazností mnoha písmen a jednotnou grafickou úpravou zvláštního ornamentálního rázu.\n\n\"Slované dřív, pokud byli pohany, neměli písma, ale počítali a věštili črtami a zářezy. Když se pokřtili, snažili se psát slovanskou řeč bez úpravy latinskými i řeckými písmeny. Ale jak je možné psát správně řeckými písmeny bogъ nebo životъ nebo dzělo nebo crъkovъ nebo člověkъ nebo širota nebo ščedroty nebo junostь nebo ǫdu nebo językъ nebo ědъ a jiná jim podobná? A tak bylo mnohá léta. Potom však lidumilný Bůh, který vše řídí, neponechal lidské plémě slovanské bez vzdělání, ale přiváděje celé k vědění a spasení, smiloval se nad plemenem slovanským a seslal mu svatého Konstantina Filozofa, zvaného Kyril, muže spravedlivého a pravého. A ten pro ně vytvořil třicet a osm písmen, některá po vzoru řeckých písmen, jiná pak podle slovanského jazyka, počav podle řečtiny prvním. Oni totiž začínají alfa a on azъ. Od azъ začíná obojí. A jak to učinili oni, aby napodobili židovská písmena, tak i on řecká…\"\n\nNa Moravě se hlaholice používala v letech 863–886 pro oficiální státní a bohoslužebné účely. Vyučovala se na škole (akademii), kterou založil Konstantin nebo Metoděj a kde byli vychováváni jejich učedníci. V roce 886 byli nitranským biskupem Wichingem kněží slovanského obřadu vyhnáni a hlaholice se na Moravě přestala užívat. Několika z vyhnaných kněží se ujal bulharský chán Boris I. a pověřil je výukou bulharských kněží; založil za tímto účelem dvě akademie, v Ochridu a Preslavi. Bulharsko totiž přijalo křesťanství teprve nedávno a Boris viděl ve vlastním bohoslužebném jazyce a písmu záruku nezávislosti bulharské církve na cařihradském patriarchátu. Z bulharských škol se hlaholice rozšiřovala do dalších zemí na Balkánu, dostala se i do Chorvatska a Dalmácie, kde se udržela velmi dlouho; zde také vznikla hranatá varianta písma vedle staršího oblého. Roku 1248 dokonce papež Inocenc IV. dal Chorvatům ojedinělé privilegium užívat v liturgii vlastní jazyk a písmo, kterým byla právě hlaholice.\n\nKromě Bulharska a Chorvatska se od 10. století hlaholice užívala ještě v Čechách a v malé míře i na Kyjevské Rusi. V polovině 14. století se na čas vrátila do Čech, konkrétně do Prahy, hranatá podoba hlaholice, když tam byli r. 1347 českým králem Karlem IV. v rámci jeho snahy o znovuzavedení slovanské liturgie povoláni chorvatští mniši (\"glagoljaši\"), pro něž byl na Novém Městě pražském založen klášter sv. Jeronýma a Panny Marie – pro tento klášter se později vžilo označení Emauzy. (Ve zdejším skriptoriu vznikla mj. i hlaholská část Remešského evangeliáře, korunovačního kodexu francouzských králů.) Z pražských Emauz byli později (1390) králem Vladislavem Jagellem a jeho ženou Hedvikou povoláni mniši do Polska, k nově založenému kostelu sv. Kříže na krakovském předměstí Kleparz; slovanský-hlaholský ráz této fundace pak přetrval až do 70. let 15. století.\n\nZde je uveden přehled písmen hlaholice v její oblé (starší) podobě. Protože bylo zvykem přidávat písmenům i číselný význam (samostatné znaky pro číslice neexistovaly), je uvedena i číselná hodnota písmen, podrobně viz číslice hlaholice.\n\nPoznámka: Pro správné zobrazení znaků v posledním sloupci je třeba nainstalovat unicodový font s hlaholicí (např. odtud (font Dilyana.ttf)).\n\nPro hlaholici je v unicode rezervován blok U+2C00..U+2C5F (Glagolitic).\n\nV roce 1372 založil císař Karel IV. v Praze na Slovanech Emauzský klášter a povolal do něho benediktiny-hlaholity z Charvátska; proto se v klášteře psalo charvátskou hlaholicí hranatého tvaru, jakou je napsána například Bible hlaholská. Tak byly psány nejenom spisy ve staroslověnštině, ale do hlaholice se přepisovaly i některé staročeské texty. Viz .\n\nU hlaholského písma se setkáváme s velkým množstvím ligatur a to nejenom dvou, ale i tří a čtyř písmen a to zejména v období charvátskohlaholském, jak dosvědčuje například Bible hlaholská. Příklady hlásek, ze kterých ligatury vznikaly\nTyto ligatury mohou dnes lehce komplikovat četbu textu čtenáři, který na ně není zvyklý.\n\n\n\n"}
{"id": "43887", "url": "https://cs.wikipedia.org/wiki?curid=43887", "title": "Martin Erat", "text": "Martin Erat\n\nMartin Erat (* 29. srpna 1981, Třebíč) je český lední hokejista hrající za klub HC Kometa Brno v české hokejové extralize.\n\nS hokejem začínal v rodné Třebíči, v roce 1997 odešel do Zlína. Roku 1999 byl draftován týmem Nashville Predators (191. celkově). Přes mládežnické výběry ve WHL se dostal až do prvního týmu Nashville Predators. Zde ve své premiérové sezóně v NHL (2001/2002) tvořil spolu s Vladimírem Országhem a Denisem Archipovem takzvanou „Vowel line“ a zaznamenal 32 bodů v 80 zápasech. Část sezóny 2002/2003 strávil Martin Erat v týmu AHL Milwaukee Admirals, další rok se již natrvalo vrátil do A-týmu Nashville Predators. Během výluky NHL působil v sezóně 2004/05 ve Zlíně, kde patřil k oporám týmu, nasbíral 43 bodů, které mu zajistily 8. místo v kanadském bodování celé Tipsport Extraligy. V Nashvillu, kde odehrál 723 zápasů, v nichž si připsal celkem 481 bodů za 163 gólů a 318 asistencí, působil až do 3. dubna 2013, dokud nebyl vyměněn do Washingtonu Capitals, týmu hrajícího východní konferenci NHL. Během sezóny 2013/14 požádal klub Capitals o výměnu, jelikož nebyl v klubu často nasazován do zápasu nebo nebyl tolik časově vytíženy v zápase. Za Washington dokázal v 53 zápasech vstřelit pouze jednu branku, když se v zápase proti New Jersey trefil do prázdné branky. 5. března 2014 se konečně dočkal výměny, když byl při blížící se uzávěrce přestupů v NHL vyměněn společně s Johnem Mitchellem do klubu Phoenix Coyotes za českého obránce Rostislava Kleslu a amerického útočníka Chrise Browna. Po třinácti sezonách strávených v zámořské NHL vyměnil 17. září 2015 zámořskou soutěž za ruskou KHL, kde nastupoval za klub Avangard Omsk, se kterým podepsal roční smlouvu. \n\nV květnu následujícího roku se vrátil do Česka, kde posílil brněnskou Kometu. V sezonách 2016/2017 a 2017/2018 patřil mezi klíčové hráče celku a výraznou měrou se podílel na dvou mistrovských titulech Komety Brno.\n\nV červenci roku 2019 Erat oznámil, že i přes očekávaný konec kariéry se rozhodl pokračovat v klubu Kometa Brno.\n\nMartin Erat pomohl vybojovat zlaté medaile na juniorském mistrovství světa 2001. Dostal se do výběru českého národního týmu na Zimní olympijské hry 2006, kde získal bronzovou medaili. Na Mistrovství světa v ledním hokeji 2006 v Rize získal stříbro a patřil k oporám národního týmu. Na Mistrovství světa se objevil i v roce 2008, když se s českou reprezentací umístil na pátém místě a také v ročníku 2012, kde pomohl získat bronzové medaile. Mezitím se v roce 2010 dostal do výběru na Olympijské hry ve Vancouveru, kde se český tým umístil na sedmém místě, a posléze i na ZOH 2014. Jako kapitán vedl český národní tým na ZOH 2018 v Pchjongčchangu, kde česká reprezentace skončila na čtvrtém místě. Po skončení turnaje oznámil, že to byly jeho poslední zápasy za reprezentaci.\n\nStatistiky reprezentace:\n"}
{"id": "43892", "url": "https://cs.wikipedia.org/wiki?curid=43892", "title": "Adam Petrouš", "text": "Adam Petrouš\n\nAdam Petrouš (* 19. září 1977, Praha, Československo) je bývalý český profesionální fotbalový obránce a reprezentant.\nNyní nastupuje v divizi \"A\" za středočeský klub FK Litol.\nJeho starší bratr Michal je bývalý fotbalista a současný fotbalový trenér.\n\nJe odchovancem Slavie Praha, ale fotbalovou ligu okusil poprvé během hostování v Bohemians Praha. Se Slavií vyhrál v letech 1999 a 2002 Pohár ČMFS.\n\nS týmem do 23 let se zúčastnil Letních olympijských her v Austrálii, kde české mužstvo obsadilo se 2 body za dvě remízy poslední čtvrté místo v základní skupině C. Odehrál všechny tři zápasy českého týmu na turnaji. \nZa A-tým české reprezentace odehrál v letech 2002 a 2003 celkem čtyři utkání. Debutoval 13. 2. 2002 v přátelském zápase proti Kypru (výhra 4:3).\n\n"}
{"id": "43893", "url": "https://cs.wikipedia.org/wiki?curid=43893", "title": "Ledvina", "text": "Ledvina\n\nLedvina (lat. , řec. ) savců je párový orgán uložený po stranách páteře v břišní dutině. Slouží k odstranění nečistot z krve, které z těla odcházejí v podobě moči.\n\nLedvina má oválný, fazolovitý tvar, má červenohnědou barvu, na povrchu je hladká a je kryta tenkým vazivovým pouzdrem, které se dá z ledviny lehce sloupnout. Na mediálním okraji ledviny je ledvinová branka (\"hilus renalis\"), kudy vstupuje do ledviny tepna a žíla a odkud vystupuje močovod. Branka prohloubí do ledviny hlubokou ledvinovou jamku (\"sinus renalis\"), kde je uložena ledvinová pánvička (\"pelvis renalis\").\nNa povrchu tvoří souvislou vrstvu (4–8 mm) světlejší kůra. Směrem k \"sinus renalis\" z ní odstupují sloupce, které od sebe oddělují sousední ledvinové pyramidy tvořené dření. Jednotlivé pyramidy tvoří ledviné lalůčky. Ledvinu tak tvoří spousta malých ledvinných lalůčků, ústících do jednoho společného vývodu, které srostly během vývoje. U skotu, mořských savců (kytovci, lední medvěd) nedošlo ke srůstu jednotlivých lalůčků, proto je ledvina laločnatá, renkulizovaná.\n\nČlověk má (podobně jako prase) multipapilární ledvinu – to znamená, že do ledvinné pánvičky ústí vývody každý svým vlastním ledvinovým kalíškem, což je pozůstatek původní laločnaté ledviny, která ale v průběhu vývoje srůstá. U koně, psa a kočky pokročil srůst tak daleko, že laloky již nelze rozlišit, srostlé kalíšky tvoří v ledvinné pánvičce jednolitý hřeben.\n\nLedvina je kryta vazivovým pouzdrem, na které naléhá řídké pojivo prorostlé tukem, který chrání ledvinu před mechanickým poškozením. K ledvině se přikládá nadledvina, endokrinní žláza.\n\nLedviny jsou uloženy pod stropem břišní dutiny, retroperitonálně (nejsou obaleny pobřišnicí). Závěs ledvin bývá často volný, takže se jejich poloha může měnit (např. při dýchání). U psa, koně a přežvýkavců je levá ledvina uložena kraniálněji (blíže k hlavě) než pravá.\n\nParenchym ledviny je zřetelně rozdělen na hnědočervenou zrnitou kůru a světlejší dřeň.\n\nZákladní funkční jednotkou ledviny je nefron. Je hlavní součástí kůry. Ledvina člověka má asi 1 milión nefronů, ledvina skotu asi 8 miliónů. Přes membránu filtrují krevní plazmu, takto vzniklou primární moč zpětnou resorbcí zahustí a vzniklá hypertonická definitivní moč je pak soustavou vývodných kanálků (\"tubuli coligentes\") odváděna do ledvinné pánvičky, odkud odtéká do močovodu. Dřeň ledviny je tedy tvořena především vývodnými kanálky a tzv. Henleyovou kličkou nefronu.\n\nU člověka činí minutový průtok krve ledvinami (klidový stav) 1,2 litru, z toho kůrou ledviny 925 ml, zevní zónou dřeně 225 ml a vnitřní zónou dřeně 50 ml. Za 1 minutu ledviny spotřebují 18 ml O.\n\nKrev protéká dvěma za sebou uspořádanými kapilárními řečišti:\n\nNefrony se dělí na dva základní typy:\n\nAutoregulace průtoku krve:\nPrůtok krevní plazmy (RPF) a glomerulární filtrace (GFR) se mění v rozmezí systémového tlaku krve 10,6–26,6 kPa, jen velmi málo i u denervované ledviny. Pokud tlak poklesne pod 10,6 kPa, je autoregulace nemožná a klesá i průtok krve s glomerulární filtrací. Průtok krve se stanovuje na základě Fickova principu změřením ledvinového průtoku plazmy (cca 0,6 l/min) pomocí p-aminohippurátu.\n\nGlomerulární filtrace (GFR) je rovna objemu tekutin, který je profiltrován všemi glomeruly za jednotku času [ml/min]. Renální frakce je pak rovna podílu GFR/RPF.\n\nFaktory určující hodnotu glomerulární filtrace:\n\n\nDnes se onemocnění ledvin dělí nezávisle na příčině podle tíže postižení, tedy podle ledvinné funkce do pěti stupňů, které se označují CKD (z anglického „chronic kidney disease“ – vleklé ledvinné onemocnění):\n\n\n\n"}
{"id": "43896", "url": "https://cs.wikipedia.org/wiki?curid=43896", "title": "1. slovenská fotbalová liga", "text": "1. slovenská fotbalová liga\n\n1. slovenská fotbalová liga je nejvyšší fotbalová soutěž na Slovensku. Od ročníku 1997/98 do 2001/02 (včetně) nesla název Mars superliga, od 2003/04 Corgoň liga (sponzorský název podle značky slovenského piva Corgoň) a od 1. července 2014 nese název Fortuna liga (podle sázkové kanceláře Fortuna).\n\nHraje se každý rok od léta do jara se zimní přestávkou. Účastní se jí 12 týmů, každý s každým hraje jednou na domácím hřišti a jednou na hřišti soupeře. Hraje se tak 22 ligových kol. Následuje nadstavbová část, ve které se tabulka rozděluje na skupinu o titul (prvních 6 týmů) a skupinu o udržení (posledních 6 týmů). První tým ve skupině o titul získává ligový titul. Zestupuje poslední tým ve skupině o udržení, 11. tým hraje baráž o udržení s 2. týmem druhé ligy.\n\nAnketa Únie ligových klubov (nezaměňovat s jinou anketou slovenského deníku Pravda ve spolupráci se Slovenským fotbalovým svazem v rámci ocenění Fotbalista roku):\nAnketa Únie ligových klubov:\nAnketa Únie ligových klubov:\nCena Vladimíra Hriňáka se v rámci ankety Únie ligových klubov uděluje od roku 2013 nejlepšímu slovenskému rozhodčímu.\n\nVybrána fanoušky v hlasování po sezoně 2013/14 pro období 1993/1994 - 2012/2013:\n\n\n"}
{"id": "43900", "url": "https://cs.wikipedia.org/wiki?curid=43900", "title": "Zentiva", "text": "Zentiva\n\nZentiva je mezinárodní farmaceutická společnost se sídlem v Praze, která vyvíjí, vyrábí a prodává generické produkty. Od roku 2009 do 30. září 2018 byla Zentiva součástí skupiny Sanofi. Od 1. října 2018 začala Zentiva opět působit jako samostatná společnost s podporou nového vlastníka – společnosti Advent International, která Zentivu od Sanofi koupila. V České republice působí společnosti Zentiva, k.s. (dříve Zentiva, a.s. a Léčiva a.s.) a Zentiva Group, a.s. S více než 2500 zaměstnanci a dvěma výrobními závody – v Praze a Bukurešti – je cílem samostatné Zentivy dosáhnout vůdčí pozici v oblasti generik a volně prodejných léků.\n\nPortfolio v současnosti tvoří 500 produktů a 800 lékových forem. Pokrývá širokou škálu terapeutických oblastí. Mezi hlavní produktové skupiny patří léky proti kardiovaskulárním chorobám, analgetika, přípravky proti chorobám centrálního nervového systému, a trávící soustavy, ženská medicína a léky proti chorobám močového traktu a pohlavní soustavy. V oblasti doplňků stravy se jedná zejména o vitaminové přípravky.\n\nKořeny největšího českého farmaceutického podniku lze vystopovat až k lékárně „U Černého orla“ umístěné ve středověku na pražské Malé Straně. V roce 1857 tuto lékárnu zakoupil Benjamin Fragner (1824–1886). Plány na její rozšíření realizoval až jeho syn, dr. Karel Fragner (1861–1926). O další rozšíření podniku se zasloužil jeho syn dr. Ing. Jiří Fragner (1900–1977). Ten vybudoval za účasti svého bratra, architekta Jaroslava Fragnera, novou moderní farmaceutickou továrnu ve vesnici Dolní Měcholupy, která je dnes součástí Prahy. Na místě původní továrny se nyní nachází hlavní sídlo společnosti Zentiva.\nTovárna „Benjamin Fragner“ zahájila provoz v srpnu 1930. Její profitabilita byla postavena na solidním základě výroby účinných látek a zároveň byl rozvinut v této oblasti široký výzkum. V období 2. světové války, po uzavření českých vysokých škol v důsledku nacistické okupace, se podnik stal díky pochopení a podpoře svého majitele útočištěm mnoha význačných odborníků. Kromě jiného zde byl jako v jedné z prvních zemí Evropy roku 1944 úspěšně izolován penicilin (pod tehdejším označením BF Mykoin 510).\n\nPo znárodnění v roce 1946 došlo k oddělení továrny od lékárny. Měcholupský podnik se stal součástí Spojených farmaceutických závodů (SPOFA) a se svými 750 zaměstnanci byl bezkonkurenčně vedoucím závodem farmaceutické výroby v poválečném Československu.\n\nVzhledem k neustále rostoucí potřebě konečných lékových forem byla na začátku šedesátých let zvažována otázka masivního rozšíření výroby. Tento program rozšíření byl dokončen v roce 1979 a vedl k výstavbě moderních výrobních provozů s odpovídajícím zařízením. Nový zvětšený závod měl za následek několikanásobné zvýšení produkce.\n\nOd roku 1989 prošla společnost několika významnými organizačními a vlastnickými změnami, byl dokončen program modernizace a vytvořeny podmínky pro regionální růst. Roku 2003 zaniká název Léčiva a.s. (založením společnosti Zentiva, k.s.) a v témže roce byla uvedena nová firemní značka Zentiva (Zentiva CZ s.r.o.). Do skupiny Zentiva byla ve stejném roce začleněna společnost Slovakofarma (vedoucí farmaceutická firma na Slovensku) a Zentiva rozšířila svoje zastoupení v Rusku a Polsku a na některých dalších trzích regionu střední a východní Evropy. V roce 2005 se uskutečnila akvizice společnosti Sicomed (vedoucí rumunská generická firma).\n\nPočátkem roku 2007 Zentiva zahájila své aktivity v Maďarsku a do skupiny byla začleněna společnost Eczacibaşi Generic Pharmaceuticals (významný turecký výrobce). V roce 2009 firmu koupila francouzská skupina Sanofi a rozhodla se vytvořit ze Zentivy svou evropskou generickou platformu, která v sobě spojila tři obchodní značky: Zentivu, Winthrop a Helvepharm. Dne 17. dubna 2018 společnost Sanofi oznámila, že zahájila exkluzivní jednání se společností Advent International o odprodeji své evropské generické divize - společnosti Zentiva. Transakce o celkové hodnotě 1,919 mld. EUR byla úspěšně dokončena k 1. říjnu 2018. Samostatná Zentiva tak s podporou Advent International, jednoho z největších světových kapitálových fondů, vstoupila do nové éry nezávislosti.\n\n"}
{"id": "43906", "url": "https://cs.wikipedia.org/wiki?curid=43906", "title": "Brno-Starý Lískovec", "text": "Brno-Starý Lískovec\n\nBrno-Starý Lískovec je městská část na jihozápadním okraji statutárního města Brna. Je tvořena městskou čtvrtí Starý Lískovec (německy '), původně samostatnou obcí zvanou Lískovec (německy '), která byla k Brnu připojena v roce 1919. Celková katastrální výměra činí 3,28 km², tvořena je téměř celým katastrálním územím Starý Lískovec a drobnou částí katastrálního území Nový Lískovec. Samosprávná městská část vznikla 24. listopadu 1990. Žije zde přes 12 000 obyvatel.\n\nPro účely senátních voleb je území městské části Brno-Starý Lískovec zařazeno do volebního obvodu číslo 59.\n\nHranice mezi katastrálními územími Starý Lískovec a Nový Lískovec, která je zároveň hranicí mezi evidenčními částmi obce, se zcela nekryje s hranicí mezi samosprávnými městskými částmi Brno-Starý Lískovec a Brno-Nový Lískovec. Rozdíl se však týká jen dvou úseků významných komunikací.\n\nDo těchto pásem nespadají žádné budovy s výjimkou čerpací stanice MOL, která katastrálně a evidenčně spadá celá do Nového Lískovce, ale větší částí plochy přesahuje do samosprávné městské části Brno-Starý Lískovec.\n\nObytnou zástavbu městské části Brno-Starý Lískovec tvoří převážně panelové domy postavené na konci 70. let severně a západně od vesnické rodinné zástavby původní obce. Ze zástavby katastrálního území Nový Lískovec sem patří pouze východní část čerpací stanice v Bítešské ulici spolu s víceproudou silnicí v této ulici. Ve čtvrti se nachází také koupaliště a sportovní klub Tatran Starý Lískovec. Kino už v provozu není, v budově jsou nyní sportovní prostory pod správou Dělnické tělovýchovné jednoty, nově je v budově otevřena restaurace.\n\nDo nejsevernější části katastru Starého Lískovce zasahuje areál bohunické nemocnice, včetně centrální výškové budovy Fakultní nemocnice Brno. Západně od ní došlo v letech 2007 - 2008 k zastavení původně volných ploch. Nejprve zde byla roku 2007 postavena nová budova Moravského zemského archivu, koncem roku 2008 zde pak bylo otevřeno i nové nákupní centrum Campus Square, které však zasahuje i do sousední městské části Brno-Bohunice.\n\nDo Starého Lískovce jezdí tramvaje číslo 6, 8 a a několik linek autobusů a trolejbusů Integrovaného dopravního systému Jihomoravského kraje.\n\nV ulici Elišky Přemyslovny se nachází římskokatolický kostel sv. Jana Nepomuckého, který byl postaven v letech 1923–1925. Kousek pod kostelem, přímo naproti školní budovy, se nacházel místní hřbitov. Byl v sedmdesátých letech zrušen.\n\nSpojení se zbytkem města zajišťuje dopravní podnik města Brna prostřednictvím tramvajových linek č. 6 jedoucí ze smyčky Starý Lískovec do Králova pole, nádraží, či linky č. 8, která zajišťuje spojení mezi Starým Lískovcem a Líšní, dále pomocí trolejbusových linek č. 25, zajišťující spojení mezi Starým Lískovcem a Líšní, a č. 37, která zajišťuje spojení mezi Starým Lískovcem a Mendlovým náměstím přes Kohoutovice. Taktéž přes Starý Lískovec projíždí autobus č. 50, který spojuje Komárov s Bystrcí, a autobus č. 82, který spojuje Lískovec s Vinohrady, či autobusy zajišťující dopravu mezi Brnem a jeho blízkým venkovem, tedy autobusy č. 401, 402, 403, 404 a 69.\n\nNovinkou je od prosince 2015 expresní autobusová linka E50, jež spojuje Černovickou terasu s nově budovaným sídlištěm Kamechy na rozhraní Bystrce a Žebětína. O rok později vznikla další expresní autobusová linka E56, která zajišťuje spojení mezi Nemocnicí Bohunici a Technologickým parkem. V nočních hodinách je doprava zajištěna nočními autobusovými linkami N91 a N96.\n\nV květnu roku 2020 začne stavba nové železniční zastávky v blízkosti Leskavy, k této zastávce budou později prodlouženy trasy trolejbusů ze zastávky Osová.\n\nPrvní zmínka o vesnici Lískovci pochází z roku 1314. Ves byla tvořena jádrem současné městské čtvrti, dosud existující původní vesnickou zástavbou v okolí Klobásovy ulice. Roku 1894 pak na severu obce začala vznikat osada Nový Lískovec. Součástí Brna se celá obec Lískovec stala 16. dubna 1919. Součástí jejího katastrálního území o rozloze 4,99 km² byl téměř celý moderní katastr Starého Lískovce, dále většina sousedního moderního katastru Nového Lískovce, západní část moderního katastru Bohunic se západní stranou ulice Humenná, a nepatrné části moderních katastrů Bosonoh a Ostopovic.\n\nKe katastrálnímu oddělení Nového Lískovce došlo v roce 1960, kdy zároveň zbytek katastru s historickou vsí získal název Starý Lískovec. Nově vzniklé k. ú. Starý Lískovec zahrnovalo vedle téměř celého moderního k. ú. Starý Lískovec i jižní část moderního k. ú. Nový Lískovec, zahrnující především většinu dnešního panelového sídliště Kamenný Vrch a západ moderního k. ú. Bohunice.\n\nRoku 1972 byla ve Starém Lískovci a Bohunicích zahájena panelová výstavba. Na rozdíl od sousedních Bohunic byla ve Starém Lískovci provedena mnohem citlivěji, protože se nijak nedotkla původní zástavby Starého Lískovce. Přesah bohunické části budovaného sídliště na tehdejší katastr Starého Lískovce se stal důvodem k výrazné změně hranice mezi Bohunicemi a Starým Lískovcem, provedenou koncem 70. let. Návrh změny hranice, byl projednán s odborem Vnitřních věcí Národního výboru města Brna dne 20. prosince 1978. Bylo navrženo, aby nová hranice vstoupila v platnost k 1. dubnu 1979. K Bohunicím ze Starého Lískovce přešlo necelých 14 hektarů, přičemž většinu nové hranice vytvořila téměř celá ulice Osová, respektive východní okraj silnice v této ulici. Rozloha Starého Lískovce se tím zmenšila z 402,9 hektarů na tehdejších 389,1 hektarů a hranice mezi oběma katastry se prodloužila z 1108 metrů na 1326 metrů. Ve stejné době se řešila i výrazná změna hranice mezi Starým a Novým Lískovcem, navržená z důvodu přesahu panelového sídliště Nový Lískovec, budovaného od roku 1975, na sever tehdejšího katastru Starého Lískovce. Bylo navrženo posunout hranici mezi oběma katastry jižním směrem k severnímu okraji silnice v Jihlavské ulici, čímž se měl katastr Nového Lískovce, na úkor Starého Lískovce, výrazně zvětšit z původních necelých 113 hektarů na téměř 166 hektarů a hranice mezi oběma katastry se tím měla zkrátit na 1020 metrů. Dne 11. září 1979 byl tento návrh projednán s odborem Vnitřních věcí Národního města Brna a zástupcem firmy Brnoprojekt. Tento návrh následně projednala a schválila dne 8. listopadu 1979 rada Obvodního národního výboru Brno I. 29. listopadu 1979 byl pak tento návrh schválen i na schůzi rady Národního výboru města Brna. Následně byla celá změna hranice realizována, přičemž k Novému Lískovci přešlo ze Starého Lískovce necelých 53 hektarů.\n\nK dalším změnám katastrálních hranic Starého Lískovce došlo v letech 2002 a 2011. Nejprve k 28. únoru 2002 vstoupila v platnost drobná změna hranice s Novým Lískovcem u severního okraje silnice v Jihlavské ulici, kdy k Novému Lískovci přešlo 23 m², nacházejících se pod jižní částí budovy s novolískoveckým číslem popisným 441. K 17. únoru 2011 pak vstoupila v platnost další změna hranice mezi Starým Lískovcem a Bohunicemi, tentokrát na křižovatce ulic Osová a Jihlavská, kdy ze Starého Lískovce přešlo k Bohunicím 4221 m², zatímco z Bohunic ke Starému Lískovci 3609 m².\n\nK další drobné změně správní hranice městských částí Brno-Nový Lískovec a Brno-Starý Lískovec v roce 2012, kdy okrajová část katastrálního území Nový Lískovec přešla k území městské části Brno-Starý Lískovec, která zase předala do správy městské části Brno-Nový Lískovec malou okrajovou část katastrálního území Starý Lískovec.\n\nZámeček, budova v Lískovci, nebyl nic jiného než starý panský hospodářský dvůr, který si v Lískovci zřídily starobrněnské cisterciačky a měly na něm vždy své správce panství, k němuž Starý Lískovec patřil. Nebyl to tedy soukromý majetek, tím se stal až po zrušení cisterciáckého kláštera v roce 1782, ale i náboženský fond i následní majitelé v něm vždycky viděli především hospodářské centrum. Také údajný pobyt Elišky Přemyslovny patří spíše do oblasti pověstí, protože není nikde doloženo, že by v Lískovci vůbec pobývala, zvlášť když náležel k panství její největší sokyně, Elišky Rejčky, kterou neměla z duše ráda a vyhýbala se jí. Také s názvem zdejší ulice má tato pověst jen pramálo společného. Eliška Přemyslovna totiž založila klášter dominikánek u sv. Anny v roce 1312 na Pekařské ulici (dnes nemocnice u sv. Anny) a s panstvím Elišky Rejčky neměla nic společného, snad jen to, že tato její konkurentka založila onen klášter cisterciaček r. 1323 o několik desítek metrů níže na Mendlově náměstí a věnovala mu Starý Lískovec s dalším panstvím.\n\n"}
{"id": "43909", "url": "https://cs.wikipedia.org/wiki?curid=43909", "title": "Karbon", "text": "Karbon\n\nKarbon je geologický útvar prvohor (paleozoikum) a jde tedy také o součást eónu fanerozoika. Počátek karbonského útvaru je kladen 354 milionů let (Ma) zpět do minulosti a jeho spodní hranice je vymezena nástupem druhu \"Siphonodella sulcata\", což je drobný konodont (\"Conodonta\"). Stratotyp spodní hranice je v jižní Francii západně od Montpellier na kopci La Serre v Montagne Noire. Svrchní hranice je vymezena ve stratotypu u Aidaralašského potoka v Jižním Uralu v severním Kazachstánu – 50 km od města Aktjubinsk, kde je hranice vymezena také výskytem konodont. Konec karbonu je kladen 298 milionů let (Ma) zpět. Dělení karbonu se stále vyvíjí, nicméně se obecně dělí na starší spodní karbon a mladší svrchní karbon, přičemž uvažovaná hranice je stále věcí diskuzí a dohadů. V mezinárodním stratigrafickém dělení se spodní karbon nazývá mississip a svrchní karbon je nazýván pennsylvan.\n\nV Evropě se používala a ještě používají obdobná pojmenování, spodní karbon byl nazýván dinant (čti dyná) a svrchní karbon byl nazýván silesian. Také stupně karbonu jsou pojmenovány v jednotlivých oblastech různě. V České republice, střední a západní Evropě to jsou: tournai, visé, namur, westphal a stephan (od nejstaršího). Ve východní Evropě to jsou: tournai, visé, serpuchov, baškir, moskov, kasimov a gžel (od nejstaršího). V Severní Americe to jsou: kinderhook, osage, meramec, chester, morrow, atoka, des moines, missouri, virgil.\nPřestože má karbon své nejvýznačnější stratotypy ve Francii, Kazachstánu a Spojených státech amerických, popsán byl poprvé anglickými vědci Conybearem a Phillipsem v roce 1822 ve Velké Británii, kde také dostal jméno \"Carboniferous\" (obsahující uhlí) podle velkého množství černého uhlí, které bylo v karbonských horninách obsaženo, z latinského \"carbon\" (uhlí). O několik let dříve (1808) použil francouzský vědec Omalins D´Halloy označení „terrain houiller“ /uhelný útvar/.\n\nNa počátku karbonu byly pevniny rozděleny na několik paleokontinentů - Gondwanu, Laurussii, Siberii a další menší mikrokontinenty. Laurussia ležela v oblasti rovníku. Gondwana ležela rozprostřena kolem jižního pólu a ve vyšších šířkách. Ve spodním karbonu (dinantu) se Gondwana přibližuje k Laurussii. Srážka Gondwany a Laurussie má za následek vznik variského horstva (variscidy), které má své odpovídající ekvivalenty i v Africe a v Severní Americe. Součástí variského horstva byl i Český masiv. Variské horstvo se táhlo podél rovníku a dále se stáčelo k severovýchodu.\n\nKlima karbonu bylo zpočátku velmi teplé. Průběh zóny teplého klimatu je doložen i rozšířením uhelných ložisek s druhově bohatou flórou. Během karbonu se klima ochladilo a dochází i k zalednění Gondwany, jehož stopy v podobě morén a tillitů jsou doloženy z Jižní Ameriky, jižní Afriky, Antarktidy, Indie a Austrálie. Jedná se o nejrozsáhlejší zalednění v historii Země, které bylo způsobeno driftem Gondwany k jihu. Druhově monotónnější flóra Gondwany je označována jako glossopterisová (podle rodu Glossopteris) a její rozšíření od svrchní karbonu do spodní křídy v jižní Africe, Jižní Americe, Indii, Madagaskaru, Antarktidě, Austrálii a Falklandských ostrovech je jedním z důležitých důkazů pro existenci Gondwany. Cirkumpolární zóna na Sibiři je typická mechorosty, rody Pursongia, Zamiopteris aj., představuje mírné a vlhké podnebí (doprovázené vznikem uhelných slojí) a je označována jako flóra angarská.\nPro severoatlantický kontinent jsou typické dvě facie:\nPři okrajích variského orogénu dochází k cyklickému kolísání mořské hladiny, které vytváří nepříznivé podmínky pro vznik uhelných pánví. Oproti tomu na evropském kontinentu v mělkovodních močálech dochází k hromadění rostlinné hmoty s pozdějším vznikem rozsáhlých uhelných ložisek. V ovzduší s původním přebytkem oxidu uhličitého pocházejícího ze sopečné činnosti dochází postupně ke spotřebování oxidu uhličitého rostlinami a klima se stává sušším (pouštní klima svrchního karbonu a permu).\n\nVýsledkem kolize kontinentálních bloků Gondwany a severoatlantického kontinentu je rozsáhlé hercynské (variské) vrásnění. Jednalo se o migrující orogenetické vlny způsobené procesy subdukce a kolizemi kontinentálních bloků. Území Evropy spadá do mobilní kolizní zóny, kde se orogeneze projevila se značnou intenzitou. Vrásnění bylo doprovázeno metamorfózou a plutonismem a tyto jevy často zakrývají starší projevy (typicky v Českém masívu). Dílčí fáze variské orogeneze se označují jako\nMagmatická činnost v mobilních oblastech je zastoupena zejména bazickým vulkanismem, po hlavních procesech nastupuje subsekventní kyselý vulkanismus (ryolity, porfyry, křemenné porfyry). Významná jsou ložiska rud, jejichž vznik je spojen s projevy variské orogeneze (Cu-Pb-Zn rudy, ložiska zlata).\n\nV karbonu jsou poprvé v historii Země příhodné části kontinentů pokryty bylinnou a stromovou flórou, v níž převládají rostliny výtrusné (plavuně /Lycophyta/, přesličky /Sphenophyta/), které společně s kapraďovitými rostlinami tvořily hlavní zdroj uhlotvorné hmoty. Z plavuní jsou to zejména rody \"Lepidodendron\" a \"Sigillaria\", vytvářející obrovské stromy až 30 m vysoké s průměrem kmene 1,5 - 2 metry, s listy od několika cm až metrové délky. Povrch kmenu byl pokryt listovými polštářky kosočtverečného až vřetenovitého tvaru, sestavenými do šroubovice. Všechny stromovité plavuně se rozmnožovaly větrem roznášenými výtrusy. Pro podloží uhelných slojí jsou charakteristické horizonty tvořené kořenovými částmi rostlin (Stigmaria). Mezi spodnokarbonskými přesličkami je důležitý rod \"Asterocalamites\", ve svrchní karbonu pak rody \"Calamites\" a \"Mesocalamites\". Stratigraficky významné jsou drobné popínavé přesličky rodu \"Sphenophyllum\". V karbonských pralesích byly hojné kapraďosemenné rostliny (Pteridospermae). Na gondwanském kontinentu převládaly zejména rody \"Glossopteris\" a \"Gangamopteris\". Známé jsou i vyšší nahosemenné rostliny (Cordaites - pojmenované podle pražského přírodovědce z 19. st. A. J. C. Cordy) a ve svrchním karbonu se objevují i první pravé jehličnany (rod \"Walchia\"). Pro bližší členění karbonu jsou důležité i palynologické nálezy. Hranice devon-karbon je dána druhy \"Hymenozonotriletes lepidophytus\" a \"Vallatisporites pusillites\", mezi karbonem a permem pak zástupci rodu \"Laevigatosporides\".\nSvými popisy nálezů ze svrchního karbonu na Plzeňsku v díle „Versuch einer geognostisch-botanischen Darstellung der Flora der Vorwelt“, vydaném v letech 1820-1838 se k zakladatelům paleobotaniky zařadil i hrabě Kašpar Šternberk.\n\nZ prvoků jsou stratigraficky významné foraminifery. Drobné formy ze spodního karbonu (\"Endothyra\", \"Quasiendothyra\") byly nahrazeny velkými (řád Fusulinacea, Valvalina), jejichž schránky vytvářejí ve východní Evropě a Asii polohy vápenců. V mělkých vodách jsou hojní brachiopodi s masivními a velkými schránkami (až 20 cm \"Gigantoproductus\"). Z měkkýšů významné místo zaujímají amonoidní goniatité (\"Gattendorfia\", \"Pericyklus\", \"Goniatites\", \"Gastrioceras\"). Nautiloidní hlavonožci jsou reprezentováni pevně svinutými loděnkami (mizí druhy s přímými a zahnutými schránkami). Mezi epiplanktonické mlže řadíme Pectinacea s tenkými schránkami, ke sladkovodním druhům patřily druhy \"Carbonicola\", \"Anthracosia\", \"Curvirinula\". Nápadný úbytek zaznamenali trilobiti. Většinou patří k drobným zástupcům čeledi Proetidae. Naopak rozvoj zaznamenali suchozemští členovci - pavouci, štíři, stonožky a zejména hmyz. Typické jsou pravážky (rod \"Ostrava\" z ostravského svrchního karbonu), dosahující rozpětí křídel až 75 cm (rod \"Meganeura\", největší dosud známý hmyz). Objevují se i pravé vážky, jepice, brouci, stejnokřídlí, chrostíci a jiné skupiny hmyzu. Mezi vymřelými skupinami zaujímají zvláštní postavení \"Palaeodictyoptera\" se třemi páry křídel či \"Arthropleura\", zbytky jejichž až 250 cm dlouhých článkovaných těl se zachovaly v sladkovodních sedimentech svrchního karbonu (i v ČR). Z mořských ostnokožců mají horninotvorný význam lilijice, v Severní Americe používané k stratigrafickému členění. Jejich husté porosty obývaly mělká moře (\"Cyathocrinus\", \"Woodocrinus\", \"Actinocrinus\"). Do sladkých jezer se rozšiřovaly trnoploutvé ryby, rozvíjí se ryby paprskoploutvé (Palaeoniscida). V jezerech a řekách žili velcí žraloci (Xenacanthida), u nás žijící rod \"Xenacanthus\" dosahoval délky až 70 cm. Rozšířeni byli akantoidé. Vymírají pancéřnaté ryby. Obojživelníci jsou zastoupeni hlavně krytolebci (Stegocephali), připomínající stavbou těla ještě své rybí předchůdce. Jejich tělo bylo pokryto pancířem z jemných šupin. Plochá hlava měla trojúhelníkovitý nebo obloukový tvar. Tvar zubů prozrazuje dravý způsob života. Mezi týlními kostmi měli světločivný orgán (třetí oko). Obývali převážně močály a tůně se stojatou vodou, objevují se však i na vlhkých březích jezer či klidně tekoucích řek. Množili se vajíčky, larvy dýchaly vnějšími žábrami. Pěkné nálezy těchto tvorů pocházejí z nýřanských slojí. \nDíky ústupu hladiny moře se postupně vyvíjely druhy se zrohovatělou pokožkou, která je chránila před vypařováním vody. Přestaly klást vajíčka do vody a potřebnou vodu pro vývoj zárodku nahradila tekutina v tzv. amnionové dutině (dodnes je tomu tak u vyšších obratlovců, tj. ptáků, plazů a savců). Změna kostry pak dala ve svrchním karbonu vzniknout skupině pokročilých obojživelníků a pravých plazů (\"Archerperton\", \"Seymouria\", \"Hylonomus\").\n\nSpodní karbon navazuje svoji mořskou, často karbonátickou sedimentací na faciální vývoj devonu, pak následuje stratigrafický hiát způsobený vrásněním v appalačské oblasti (odpovídá variské orogenezi). Na východě pak ustává mořská regrese, směrem k západu od orogénu přecházejí uhlonosné limnické facie přes paralické sedimenty do mělkovodních uloženin kontinentálního typu s karbonáty a ložisky evaporitů.\n\nV kordillerské oblasti současně s antlerskou orogenezí se při západním okraji usazovaly několik tisíc metrů mocné klastické sedimenty. \n\nPři kolizi sibiřského a východoevropského bloku se vyvrásnila uralská geosynklinála, stejně tak horstva střední Asie mají svůj původ v kolizi kazašského a sibiřského bloku. Podstatné části kontinentů byly zaplaveny mělkým mořem (s rozsáhlými karbonátickými faciemi), v předpolí orogénu sedimentovaly komplexy kulmu. Ve svrchním karbonu začíná regrese moře a pelagické facie se koncentrují do mobilních oblastí (Kavkaz, Pamír, Himálaj). Kontinentální pánve (kuzněcká, minusinská, tunguzská, severočínské) měli vhodné podmínky pro rozvoj uhlotvorné vegetace v průběhu svrchního karbonu až permu.\n\nKarbonské sedimenty mají poměrně úplný vývoj v severní okrajové zóně v Asturii. Na základě profilů tam byla vymezena asturská fáze variské orogenze (H. Stille). Podstupeň kantaber reprezentují paralické sedimenty o mocnosti až několik tisíc metrů (mezi vestfálem D a stefanem A). Kulmská facie je známa z Korziky, Španělska a Balkánu. Podstatným zbytkem variské orogeneze je iberský masív. V severní Africe převládá karbonátická facie. Orogeneze postihla Marockou mesetu s následnou transgresí a paralickým vývojem svrchního vestfálu. Na Sahaře začíná ve svrchním karbonu sedimentovat núbický pískovec, jehož vrstvy se ukládají až do mezozoika.\nSpodní karbon v kulmském vývoji v jižní Anglii (Cornwall, Devon) a Irsku je intenzívně zvrásněn. V jižní Anglii byl poprvé definován kulm Sedgwickem a Murchisonem (1837). Severněji převládá facie tzv. uhelného vápence (Bristol, mocnost do 1 km) s korálovou a brachiopodovou faunou. Ve svrchním karbonu lze vysledovat od jihu na sever přechod od čistě mořských facií (kulm) přes paralické po čistě kontinentální (limnické) sedimenty ve Skotsku. Paralické a limnické uloženiny jsou bohatě uhlonosné. Ve střední Anglii jsou v nadloží uhelného vápence sedimenty Millstone Grit (cyklotémy, jíly) stáří namuru, nad nimi pak vestfálské sedimenty Coal Measures.\n\nOrogeneze v Massif Central, Schwarzwaldu a Vogézách postihla i kulmské sedimenty stáří visé. Namur a spodní vestfál chybějí. Od svrchního vestfálu pokračovala sedimentace až do permu. Limnické uhlonosné pánve jsou typickou oblastí, kde byl definován stupeň stefan (pánev St. Etienne). V intenzivně klesající depresi mezi sasko-durynskou a rhenohercynskou zónou vznikla sárská uhelná pánev s celkovou mocností převyšující 6.000 metrů. Nejstarší vrstvy spodního karbonu mají kulmský vývoj, ve vestfálu již limnický s převahou klastik, hlavní uhelné sloje pak patří svrchnímu vestfálu. Sedimentace pokračuje nepřerušeně až do permu. V Rýnském pohoří břidličném ve směru od jihu na sever ubývají hrubá klastika (droby a slepence) a přibývá sedimentů karbonátické facie typu uhelného vápence. Spodní karbon doprovází rozsáhlá vulkanická činnost (bazalty, tzv. Deckdiabas). V ruhrské pánvi je vyvinut svrchní karbon subvariské předhlubně s bohatými uhlonosnými vrstvami vestfálu. V nadloží pánve jsou limnické sedimenty spodního stefanu, důsledkem asturské fáze chybí svrchní stefan.\n\n\n\n"}
{"id": "43910", "url": "https://cs.wikipedia.org/wiki?curid=43910", "title": "Sokolka (Plasy)", "text": "Sokolka (Plasy)\n\nSokolka je samota tvořena několika chalupami ležící u silnice I/27 mezi Plasy a Hadačkou, na katastrálním území vsi Žebnice. Samota se rozkládá při vrcholu bezejmenného návrší mezi Plasy, Žebnicí, Roudou a Babinou v místech, kde se v polovině 19. století nová trasa „císařské silnice“ napojila na původní cestu mezi Plasy a Mariánskou Týnicí. U Sokolky dnes končí zachovalý jižní úsek staré plaské cesty. Jméno samoty se promítá do místního názvu \"Pod Sokolkou\" pro část pole jihovýchodním směrem.\n\n"}
{"id": "43920", "url": "https://cs.wikipedia.org/wiki?curid=43920", "title": "Olšanská myslivna", "text": "Olšanská myslivna\n\nOlšanská myslivna (též \"Volšanská myslivna\") je samota na katastrálním území vsi Trojany, 3 km západně Kralovic, v místech zaniklé středověké vsi Újezd. Patrovou myslivnu nechal v místní oboře (původně klášterní bažantnice) roku 1758 postavit Fortunát Hartmann, opat plaského kláštera. Jeho opatský znak se dochoval na pískovcovém roubení zbytků studny.\n\nRoku 1899 byla nedaleko myslivny na trati z Mladotic do Kralovic vybudována železniční zastávka \"Trojany\", aby šlo lépe převážet vytěžené dřevo z okolních lesů. Trať č. 162 sloužila do konce roku 1996, od té doby je na trati trvalá výluka.\n"}
{"id": "43932", "url": "https://cs.wikipedia.org/wiki?curid=43932", "title": "Somatostatin", "text": "Somatostatin\n\nSomatostatin je hormon produkovaný D buňkami Langerhansových ostrůvků slinivky břišní, buňkami hypotalamu a dalšími tkáněmi. Tento hormon tlumí uvolňování růstového hormonu - growth hormone (GH), dále tlumí uvolňování hormonu štítné žlázy - thyroid stimulating hormone (TSH), inhibuje uvolňování žaludečních a střevních hormonů jako jsou gastrin, cholecystokinin, sekretin, motilin, vazoaktivní střevní peptid - vasoactive intestinal peptide (VIP), žaludeční inhibiční polypeptid - gastric inhibitory polypeptide (GIP), enteroglucagon (GIP). Somatostatin také prodlužuje žaludeční vyměšování, stahování žlučníku, střevní pohyblivost, inhibuje vyměšování endokrinních hormonů pankreatu tj. inzulínu a glukagonu a exokrinních hormonů pankreatu.\nSomatostatin je směsicí dvou peptidů, jeden má 14 a druhý 28 aminokyselin o molární hmotnosti 1 500 Da.\n\nSynteticky vyrobený somatostatin se nazývá oktreotid, má větší inhibiční účinky než somatostatin. Užívá se k léčení akromegalie (nadměrný růst), průjmu, etc. Léčba akromegalie je velmi drahá - až 50 000Kč/měsíc.\n"}
{"id": "43942", "url": "https://cs.wikipedia.org/wiki?curid=43942", "title": "Cyklistická trasa", "text": "Cyklistická trasa\n\nCyklistická trasa (cyklotrasa) je trasa pro cyklisty označená orientačním dopravním nebo turistickým značením. Cyklotrasa by měla účelně spojovat místa, mezi nimiž lze předpokládat cyklistickou dopravu, a to komunikacemi, které jsou vhodné pro jízdu na silničním jízdním kole.\n\nCyklistická trasa může být vedena místy po stezce pro cyklisty, místy po vozovce nebo vyhrazeném vyhrazeném jízdním pruhu. Běžné cyklotrasy by měly být vedeny jen po pozemních komunikacích s povrchem silniční kvality, některé jsou vedené i po nezpevněných cestách v terénu.\n\nPro cyklistické trasy s převažujícím turistickým účelem se používá i označení cykloturistická trasa. To se někdy používá i v zúženém významu pouze pro nesilniční trasy v náročnějším terénu: v praxi se náročnější trasy nevhodné pro silniční kola označují zkratkou MTB (mountain bike, horské kolo).\n\nCyklotrasy v Česku značeny od roku 1997 speciálním turistickým značením Klubem českých turistů. Od roku 2001 jsou pro značení cyklotras používány i speciální směrové dopravní značky zavedené od 31. ledna 2001 vyhláškou č. 30/2001 Sb. Oba tyto způsoby značení tvoří jeden celek, jehož metodickým garantem je z pověření ministerstev dopravy a vnitra Klub českých turistů. Cyklotrasy jsou rozděleny do čtyř tříd, přičemž počet číslic v označení trasy se rovná třídě, do níž je zařazena. Speciální číslování je od roku 2007 zaváděno v Praze, kde před číslem trasy je ještě písmeno A.\n\nTřídy cyklotras\n\nDálkové-nadregionální\n\n- I. třída - je značena jednomístným značením\n\n- II. třída - je značena dvojmístným značením\n\nTyto trasy by měly mít zajištěno ubytování, servis, mapy, občerstvení.\n\nMají funkci především rekreačně - turistickou\n\nRegionální\n\n-III.třída - je značena trojmístným značením\n\nJe důležité, aby tyto trasy měly návaznost na síť místních cyklotras\n\nMají funkci dopravní i rekreační\n\nMístní\n\n-IV.třída - je značena čtyřmístným značením\n\nmají funkci dopravní i rekreační\n\nZřizování a údržbu financují většinou kraje, někdy i obce a soukromé subjekty. Mimoto existují v mnoha oblastech i jiné způsoby značení cyklotras, které buď pocházejí z dřívější doby nebo byly zřízeny subjekty, které nepovažovaly za nutné značení do celostátního systému začleňovat.\n\nPohodlná horská cykloturistika v Krkonoších je možné využití cyklobusů a většiny lanovek, které Vám kolo dopraví až na vrchol a vy pak poklidně projíždíte trasy a sjíždíte zpět dolů. Většina lanovek vám kolo přepraví zdarma!\n\n\n"}
{"id": "43943", "url": "https://cs.wikipedia.org/wiki?curid=43943", "title": "Stezka pro cyklisty", "text": "Stezka pro cyklisty\n\nStezka pro cyklisty (zkráceně cyklostezka) je pozemní komunikace nebo její jízdní pás (nikoliv jen jízdní pruh) vyhrazená dopravní značkou pro jízdu na jízdním kole. Je určena pouze pro cyklistickou dopravu. Automobilová a motocyklová doprava je z ní vyloučena. Pravidla silničního provozu v České republice povolují užití stezky pro cyklisty též například jezdcům na kolečkových bruslích, lyžařům apod.\n\nStezka pro chodce a cyklisty je oproti pouhé stezce pro cyklisty přístupná též chodcům. Od roku 2001 umožňují v České republice dopravní značky rozlišit, zda je stezka pro chodce a cyklisty rozdělena na samostatné pruhy, nebo zda celá šířka stezky je určena chodcům i cyklistům dohromady.\n\nStezka pro cyklisty může být též doplněna vodorovným dopravním značením (šipky, podélné čáry, přechody pro chodce přes stezku) a může na ni navazovat přejezd pro cyklisty. V některých případech bývá před dopravně kolizním místem (křížení s pozemní komunikací apod.), kde není zajištěn bezpečný průjezd cyklistů, stezka pro cyklisty ukončena, případně doplněna značkou přikazující sesednout z kola, a za tímto místem je označen znovu začátek stezky pro cyklisty.\n\nStezky pro cyklisty jsou velmi rozšířené v některých západoevropských státech, ale i v rovinatých českých městech (například Hradec Králové a Pardubice). Nové právní a technické předpisy připravují podmínky pro systematický rozvoj sítě stezek pro cyklisty v Česku.\n\nPokud není pruh pro cyklisty od vozovky pro ostatní silniční vozidla oddělen fyzicky (obrubníkem, dělicím pásem, pásem zeleně atd.), jde zpravidla pouze o tzv. vyhrazený jízdní pruh pro cyklisty, nikoliv o stezku pro cyklisty. Vztahují se na něj obdobně ta ustanovení pravidel silničního provozu, která byla psána prvořadě pro jízdní pruh vyhrazený pro autobusy nebo trolejbusy městské hromadné dopravy.\n\nV některých případech pojem cyklostezky splývá, překrývá se nebo je zaměňován s pojmem cyklistická trasa neboli cyklotrasa. \n\n\n"}
{"id": "43945", "url": "https://cs.wikipedia.org/wiki?curid=43945", "title": "Luther Burbank", "text": "Luther Burbank\n\nLuther Burbank (7. března 1849 Lancaster, Massachusetts – 11. dubna 1926 Santa Rosa, Kalifornie) byl americký botanik a šlechtitel rostlin.\n\nV roce 1875 se odstěhoval do Santa Rosy v kalifornském okrese Sonoma, kde za dědictví po otci koupil 6,9 ha pozemku a založil experimentální zahrady. I když nebyl vysokoškolsky vzdělaný, vyšlechtil asi 800 kultivarů. Spolu s Edisonem či Henry Fordem byl jedním z nejznámějších mužů své doby. Svými beztrnými kultivary opuncií umožnil novou etapu ve využití tohoto kaktusu. Nejvíce úspěchů dosáhl při šlechtění peckovin.\n\nZajímavostí může být obraz \"Luther Burbank\" od mexické malířky Fridy Kahlo.\n\n"}
{"id": "43947", "url": "https://cs.wikipedia.org/wiki?curid=43947", "title": "Most Vysočina", "text": "Most Vysočina\n\nMost Vysočina je most na 144. kilometru dálnice D1, který překlenuje údolí řeky Oslavy ve Velkém Meziříčí. Ve skutečnosti se jedná o dva souběžné ocelové mosty (pro každý směr dálnice jeden), jejichž 426 metrů dlouhá mostovka se nachází ve výšce 76 metrů. Díky těmto rozměrům se jedná o nejvyšší most na dálnici D1 a druhý nejdelší v úseku mezi Prahou a Brnem. Dálnice na mostě je postavena v kategorii D26,5/120.\n\nV roce 2016 dálničním úsekem vedoucím přes most Vysočina projede ca 40 tisíc automobilů denně.\n\nSoutěž na přemostění údolí řeky Oslavy byla vypsána v roce 1967 a kromě ocelové konstrukce byla také zvažována varianta betonová. Vítězná varianta dvou souběžných ocelových mostů o šířce 13,7 m a 13,8 metru byla vybrána v roce 1971. Projekt konstrukce vypracovala brněnská pobočka Vítkovických železáren pod vedením Ing. Antonína Pechala a vlastní konstrukci o váze 5 660 t dodaly Vítkovické železárny Ostrava. Na stavbě spolupracovaly firmy Dopravní stavby Olomouc, Vítkovické železárny a Hutní montáže Ostrava. Stavba byla zahájena v dubnu 1972 a most byl zprovozněn 28. listopadu 1978.\n\nV roce 1978 proběhla statická i dynamická zkouška pevnosti mostu – statická tak, že na most byla vyslána nákladní auta s nákladem, a dynamická tak, že na mostě byly připevněny rakety, které byly následně odpáleny. Z těchto pokusů se určila tuhost mostu.\n\nV roce 2012 byl most rekonstruován.\n\nV roce 2020 bude rekonstruován a rozšířen most při nejnáročnější opravě D1 při přestavbě dálnice. Cena by měla přesáhnout jednu miliardu Kč, každý ze dvou mostů by měl být rozšířen z 11,75 metrů na 12,5 metru. Bude zmenšena mezera mezi dvěma mosty, původní byla 1,75 metru, po rekonstrukci bude mezera o šířce 10 centimetrů. Během rekonstrukce dojde i k uzavření jednotlivých mostů, kdy budou provedeny svářečské práce, které nelze provést za provozu na mostu. Pro výběr zhotovitele stavby se počítá i s kritériem co nejkratší doby uzavírky jednotlivých mostů. \n\nMostovku tvoří spojité trámy o čtyřech polích s rozpětím 80, 110, 134 a 100 metrů, které jsou podpírány třemi mezilehlými betonovými pilíři. Ocelové obdélníkové uzavřené trámy mají rozměr 6,0 × 4,1 m. Model mostu i další informace o něm lze nalézt v muzeu silnic a dálnic ve Velkém Meziříčí.\n\n"}
{"id": "43950", "url": "https://cs.wikipedia.org/wiki?curid=43950", "title": "Národní úřad pro oceán a atmosféru", "text": "Národní úřad pro oceán a atmosféru\n\nNárodní úřad pro oceán a atmosféru (: \"National Oceanic and Atmospheric Administration, NOAA\") je vědecká vládní agentura Ministerstva obchodu Spojených států amerických zaměřená na oceány a atmosféru. NOAA nejen varuje před nebezpečným počasím, mapujíce moře a oblohu, ale také radí jak využívat a chránit oceány a atmosféru jako přírodní zdroje. V tomto směru provádí mnoho výzkumných prací, výzkumných projektů a programů vedoucích k porozumění a lepšímu spravování těchto přírodních zdrojů.\n\nDlouhodobou vizí NOAA je informovaná společnost, která využívá svých obsáhlých znalostí o postavení oceánů, pobřeží a atmosféry v globálním ekosystému, tak aby mohla vždy učinit nejlepší možná sociální a hospodářská rozhodnutí. Agenturou stanovené mise mají za úkol porozumět změnám a předpovídat změny životního prostředí Země, zachovávat a spravovat pobřežní a mořské zdroje, aby byli v souladu s národními potřebami hospodářství a společnosti.\n\nNa podporu svých vizí si vytyčila NOAA čtyři jasné cíle, které se zaměřují na ekosystémy, klima, počasí a vodstvo; obchod a přepravu.\n\nNárodní úřad pro oceán a atmosféru:\n\nNOAA byla vytvořena 3. října 1970 poté co Richard Nixon navrhl vytvoření nového odboru ministerstva, které by sloužilo národním zájmům: „…v lepší ochraně lidských životů a majetku před přírodními hazardy… k lepšímu porozumění životnímu prostředí… ve výzkumu a rozvoji vedoucímu k inteligentnímu využití našich mořských zdrojů…“\n\nNOAA vznikla spojením tří již existujících agentur, které patřily k nejstarším agenturám Federální vlády. Byly to: United States Coast and Geodetic Survey vytvořená roku 1807, Weather Bureau vytvořená roku 1870 a Bureau of Commercial Fisheries vytvořená 1871. NOAA byla začleněna Reorganizačním plánem číslo 4 z roku 1970 do Ministerstva obchodu Spojených států amerických. Na úkolech NOAA pracuje jejích šest složek, kromě toho NOAA pracuje na dalších úkolech ve speciálně vyčleněných programových složkách.\n\nŠest základních složek NOAA:\n\nDále je ve službách NOAA nejmenší uniformovaný sbor Spojených států – NOAA Corps, což je uniformovaný neozbrojený sbor, který se podobně jako jiné uniformované složky řídí vojenskými zákony. Lidé z této složky slouží na lodích a letadlech, ale slouží i na jiných postech agentury.\n\n"}
{"id": "43954", "url": "https://cs.wikipedia.org/wiki?curid=43954", "title": "Online Analytical Processing", "text": "Online Analytical Processing\n\nOLAP (Online Analytical Processing) je technologie uložení dat v databázi, která umožňuje uspořádat velké objemy dat tak, aby byla data přístupná a srozumitelná uživatelům zabývajícím se analýzou obchodních trendů a výsledků (Business Intelligence). Způsob uložení dat se svým zaměřením liší od běžněji užívaného OLTP (Online Transaction Processing), kde je důraz kladen především na snadné a bezpečné ukládání změn v datech v konkurenčním (víceuživatelském) prostředí.\n\nZákladní rozdíly mezi OLAP a OLTP vyplývají z rozdílného použití – u OLAP se jedná o jednorázově nahrávaná data, nad kterými jsou prováděny složité dotazy, u OLTP jsou data průběžně a často modifikována a přidávána, a to obvykle mnoha uživateli zároveň:\n\n\n"}
{"id": "43955", "url": "https://cs.wikipedia.org/wiki?curid=43955", "title": "Wireless Application Protocol", "text": "Wireless Application Protocol\n\nWAP (Wireless Application Protocol) je sada protokolů vyvinutých organizací WAP Forum v roce 1998, jejímž cílem bylo umožnit jednodušším mobilním telefonům a obdobným zařízením přístup k Internetu. V roce 2002 přešel vývoj WAP pod organizaci Open Mobile Alliance (OMA).\n\nZatímco vyspělejší zařízení (počítače, tablety a většina moderních mobilních telefonů) mohou používat přímo internetové protokoly (případně rozšířené o vlastnosti, které přinášejí větší spolehlivost, bezpečnost a autenticitu). WAP byl vytvořen, aby mohl fungovat na zařízeních s podstatně horšími parametry (malá paměť, slabý procesor, malé rozlišení obrazovky, pouze číselná klávesnice).\n\nWAP předpokládá, že na mobilním telefonu bude fungovat aplikace podobná WWW prohlížeči nazývaná microbrowser. Aby nemusely být implementovány kompletní internetové protokoly, jsou v zařízení zvaném WAP brána ( ) transformovány na jednodušší WAPové protějšky:\n\nVelikou roli mezi TCP sítěmi a mobilními sítěmi hraje WAP gateway, která v mnohém přizpůsobuje WML stránky tak, aby bylo usnadněno jejich zobrazení na mobilních telefonech.\n\nPro komunikaci mezi WAP microbrowserem a HTTP proxy se používá následující protokolový zásobník:\n\nProtokol WDP je obdobou internetového UDP. Pro služební funkce se používá protokol WCMP, který je obdobou internetového protokolu ICMP.\n\n1998 WAP 1.0 – používá značkovací jazyk WML\n\nJako hlavní grafický formát WAPu je definován monochromatický WBMP.\n\nWAP Push, WMLScript, WTAI …\n\n1999 WAP 1.1\n\n2000 WAP 1.2 – definuje WAP Push\n\n2002 WAP 2.0 – používá značkovací jazyk XHTML Mobile Profile\n\nPo WAP 1.0 nastupuje (zpětně nekompatibilní) WAP 2.0 neboli XHTML MP (Mobile Profile), který je velmi podobný WWW. Na místo WML definice stránek obsahuje zeštíhlenou verzí XHTML. Hlavním grafickým formátem se stal PNG a široce je podporován i JPEG. WAP 2.0 již není závislý na WAP Gatewayi a je podporován v sítích 3G. WAP 2.0 umožňuje barvy na rozdíl od WAP 1.0 a umožňuje použití grafických formátů GIF, PNG a JPG.\n\n\nWAP Push se používá i pro doručování MMS notifikací: MMSC posílá notifikaci o MMS na HSP, které je pošle pomocí SMPP na SMSC a to ji doručí na mobil.\n\nZpráva obsahuje v UDH číslo portu, které způsobí, že mobil spustí aplikaci.\n\nWAP aplikační porty podle http://www.iana.org/assignments/port-numbers jsou sice uváděné jako TCP a UDP porty, ale mohou být předávané i jako 16bitové aplikační porty v User Data Header (UDH):\n\nPro realizaci služeb jsou také využívány platformy i-mode a WAP 2.0.\n\nZhruba od roku 2000 je WAP implementován ve většině mobilních telefonů, stejně tak mobilních sítí. Většina mobilních operátorů provozuje portál pro agregaci různých služeb na této platformě.\n\nV telefonech bývají označovány popiskem položky:\n\n\n\n\n"}
{"id": "43958", "url": "https://cs.wikipedia.org/wiki?curid=43958", "title": "Letohrad", "text": "Letohrad\n\nMěsto Letohrad (německy \"Geiersberg\", česky do roku 1950 \"Kyšperk\") se nachází v okrese Ústí nad Orlicí v Pardubickém kraji. Město (včetně připojených obcí) čítá obyvatel. Historické jádro tvoří městskou památkovou zónu.\n\nMěsto leží v podhůří Orlických hor při soutoku Tiché Orlice a Lukavického potoka, asi 7 km jihovýchodně od města Žamberk, se kterým vytváří konurbaci.\n\nDo roku 1950 mělo město název Kyšperk (německy \"Geiersberg\") podle stejnojmenného hradu Kyšperk, ze kterého jsou dnes patrné jenom zbytky, město bylo na krátkou dobu přejmenováno na Orličné a poté definitivně na Letohrad. Název Letohrad je umělý a nemá v historii žádnou oporu. Vznikl po sloučení obcí Kyšperk, Orlice, Kunčice a Červená.\n\nNejstarší zmínka o hradu je z roku 1308, o městečku 1513. V 17. století za hraběte H. J. Vitanovského z Vlčkovic se město rozrostlo, v letech 1680–1685 byl přestavěn zámek a postaven kostel sv. Václava s honosnou štukovou výzdobou přesahující regionální význam. Hrabě Vitanovský také založil šest cechů, zrušil robotu a založil špitál pro staré a chudé lidi. V 18. století byl na náměstí postaven monumentální morový sloup, v letech 1734–1736 barokní kaple sv. Jana Nepomuckého nad městem. Na konci 18. století kyšperské panství vlastnil šlechtický rod Cavrianiů.\n\nV 19. století vznikal zámecký park s mnoha vzácnými rostlinami (např. kandík psí zub – kvete počátkem dubna). Od první poloviny 19. století se Kyšperku říkalo „sirkařský“. Rozmohla se zde výroba sirek a to ještě o dva roky dříve než v Sušici. Roku 1874 přijel do Kyšperka první vlak a následoval vznik dřevařského a textilního průmyslu. Dodnes je důležitou železniční křižovatkou s mezinárodním provozem.\n\nV roce 1950 došlo ke sloučení Kyšperka s okolními obcemi a nově vzniklý celek byl pojmenován Letohrad. V současnosti převažuje elektrotechnický průmysl. Ve 21. století se město bouřlivě rozvíjí, vznikají jak nové obytné čtvrti, tak i průmyslová oblast živě roste. Počet lidí s trvalým pobytem se blíží 6 500.\n\nV roce 1869 měl Letohrad (s přilehlými obcemi) 3461 obyvatel, roku 1900 pak 3683 a roku 1950 to bylo 4092 obyvatel. V roce 2008 si Letohrad připomněl 700 let od první zmínky o městečku a osídlení jeho území.\n\n\n\nLetohrad je regionální železniční uzel. Vede tudy elektrifikovaná železniční trať Ústí nad Orlicí - Letohrad - Lichkov, kde se větví ve směru do Polska a do Dolní Lipky. Druhou tratí je trať do Týniště n. O. a Hradce Králové. Nejfrekventovanější je trať do okresního Ústí n. O., kde jsou přípoje na dálkové vlaky.\n\nMěsto leží mimo hlavní silniční tahy (nejbližší je silnice I/11). Autobusová doprava má význam pro dopravu do blízkého okolí, zejména do Žamberka, dále do Klášterce n. O. a dalších okolních obcí.\n\n\"(údaje ze sčítání lidu 2001)\"\nCelkem šlo o 1 344 domů s 6 283 obyvateli.\n\n\n\n\n\n\n\n\n\n"}
{"id": "43965", "url": "https://cs.wikipedia.org/wiki?curid=43965", "title": "Inverzní matice", "text": "Inverzní matice\n\nInverzní matice k dané regulární matici je taková matice, která po vynásobení s původní maticí dá jednotkovou matici. Výpočet inverzní matice je důležitý při řešení řady úloh z lineární algebry, statistiky a dalších oborů užité matematiky.\n\nInverzní matici k matici A značíme A.\n\nVynásobením regulární matice s její inverzí dostáváme jednotkovou matici.\n\nkde 1 je jednotková matice.\n\nInverzní matici lze sestrojit pouze pro regulární matici – čtvercovou matici jejíž determinant není roven nule.\n\nPro obdélníkovou matici můžeme sestrojit tzv. pseudoinverzi matice.\n\nZákladní metodou výpočtu inverzní matice je Gauss-Jordanova eliminační metoda. Postup:\n\nPro zvýšení numerické přesnosti se při faktických výpočtech na samočinných počítačích provádí obvykle navíc pivotace prvků.\n\nV tomto příkladě se inverzní matice hledá Gauss-Jordanovou eliminační metodou. Nejprve se matice nalevo převede na trojúhelníkovou, ve které budou všechny prvky pod diagonálou nulové. Následně se tato matice převede na jednotkovou. Současně s maticí nalevo se provádějí všechny operace i s maticí napravo. Tento postup je zcela obecný a pokud je matice regulární, vždy vede přímo k cíli.\n\nVlevo zadaná matice, vpravo matice jednotková:\n\nformula_2\n\nNejprve postupujeme shora dolů. První řádek necháme, od druhého řádku odečteme (jednonásobek) první a od třetího odečteme také (jednonásobek) první. Druhý a třetí řádek vynásobíme s (-1), což je povoleno.\n\nformula_3\n\nPrvní a druhý řádek necháme, od třetího odečteme polovinu druhého.\n\nformula_4\n\nNyní pro jednoduchost dalších operací vynásobíme řádky převrácenými hodnotami jejich prvků na diagonále. První řádek necháme (vynásobíme jedničkou), druhý vynásobíme formula_5 a třetí -1.\n\nformula_6\n\nZískali jsme trojúhelníkovou matici s jedničkami na diagonále. V dalších krocích převedeme matici tak, aby i prvky nad diagonálou byly nulové. Postupujeme zdola nahoru. Poslední řádek necháme, od druhého řádku odečteme dvojnásobek třetího a od prvního řádku odečteme pětinásobek třetího.\n\nformula_7\n\nV posledním kroku odečteme od prvního řádku trojnásobek druhého.\n\nformula_8\n\nExistuje ještě jiný způsob výpočtu inverzní matice - pomocí determinantů a subdeterminantů. Matice formula_9 má prvky formula_10 kde formula_11 je řádek a formula_12 je sloupec pak formula_13, kde formula_14 je subdeterminant získaný z matice formula_15 vynecháním formula_12-tého řádku a formula_11-tého sloupce, formula_18 je determinant matice formula_15.\n\nTento postup je pouze rozložením výpočtu inverzní matice pomocí adjungované matice do jednotlivých kroků.\n\nInverzní matici lze využít k nalezení řešení soustavy lineárních algebraických rovnic.\n\nJe-li matice formula_20 soustavy rovnic čtvercová (tedy formula_21) a regulární, pak lze řešení formula_22 soustavy rovnic\nzískat pomocí matice formula_24, která je inverzní k matici formula_20, neboť platí že\n\n\n"}
{"id": "43966", "url": "https://cs.wikipedia.org/wiki?curid=43966", "title": "Houpačka", "text": "Houpačka\n\nHoupačka je v češtině společný název pro dvě skupiny dětských zábavných zařízení:\nOba typy houpaček bývají běžnou součástí dětských hřišť, větší verze visutých houpaček lze nalézt na poutích, jedná se také o artistické (divadelní, cirkusové, varietní či kabaretní) náčiní.\n\nExistují i klecové visuté houpačky pro více osob, které bývají vybaveny protizávažím a jde tedy v principu o kombinaci visuté a pákové houpačky.\n\n\n"}
{"id": "43973", "url": "https://cs.wikipedia.org/wiki?curid=43973", "title": "Rádio Jerevan", "text": "Rádio Jerevan\n\nRádio Jerevan (rusky \"aрмянское радио\", armjanskoje radio) je fiktivní rozhlasová stanice, vymyšlená za dob socialismu jako nástroj protirežimního humoru. \n\nZatímco v SSSR byly vtipy typu rádio Jerevan běžné i na témata nepolitická (tchyně, sex, národnostní stereotypy atp.), v zahraničí se daleko největšího rozšíření dostalo vtipům politickým. O jejich popularizaci se zasloužila zejména rozhlasová stanice Svobodná Evropa. Rádio Jerevan v jejích vtipech symbolizovalo nástroje socialistické propagandy (Tisková agentura Sovětského svazu - TASS, Rudé právo atd.) – zprávy byly směšně překroucené nebo hloupé kouzlem nechtěného.\n\nNejslavnější formou vtipů o Rádiu Jerevan byly odpovědi na pomyslné dotazy posluchačů:\n\nRádio Jerevan zcela zlidovělo a jeho nečekané odpovědi se udržely i po pádu socialismu a mimo politickou rovinu. Stačí nahradit slova jako „Sovětský svaz“ jménem zaměstnavatele…\n\nV 90. letech principu Rádia Jerevan využili Miloslav Šimek a Zuzana Bubílková ve svém politickém satirickém televizním programu \"S politiky netančím\" pro vysílání fiktivní stanice \"Rádio Bubu\".\n\nHistorie.cs: \"Po práci legraci.\" Česká televize, dostupné online.\n"}
{"id": "43978", "url": "https://cs.wikipedia.org/wiki?curid=43978", "title": "Hon", "text": "Hon\n\nHon je v zemědělství výraz pro rozměrné pole, které vzniklo likvidací mezí a dalších bariér oddělujících v krajině pozemky jednotlivých vlastníků. \n\nTento způsob organizace hospodaření, který je nešetrný k zvěři i k půdě samotné (zvýšená eroze), byl průvodním znakem pozemkové reformy z 50. let 20. století. V dnešní době je snaha o návrat k zemědělské krajině rozrušené remízky a sítí polních cest. Tyto aktivity většinou selhávají na neochotě vlastníků a uživatelů pozemků, pro které jsou hony jednodušší na obdělávání.\n"}
{"id": "43980", "url": "https://cs.wikipedia.org/wiki?curid=43980", "title": "Medaile prof. MUDr. Jana Janského", "text": "Medaile prof. MUDr. Jana Janského\n\nMedaile prof. MUDr. Jana Janského (též Janského medaile nebo Janského plaketa) je ocenění předávané bezpříspěvkovým dárcům krve. Ocenění je pojmenováno po Janu Janském, českém lékaři a psychiatrovi, objeviteli čtvrté krevní skupiny.\n\nJanského plakety jsou udělovány v České republice a na Slovensku. V ČR je uděluje Český červený kříž.\n\nV České republice jsou udělovány tři úrovně plaket:\n\nVyšší počty odběrů jsou oceňovány Zlatými kříži ČČK.\n\nSlovenský Červený kříž uděluje plakety (nepoužívá se termín medaile). Ženy mají nárok na Zlatou plaketu už po 30 odběrech. Navíc je na Slovensku udělována také \"Diamantová plaketa\", ženám po 60 a mužům po 80 odběrech.\n"}
{"id": "43989", "url": "https://cs.wikipedia.org/wiki?curid=43989", "title": "Jan Šimák", "text": "Jan Šimák\n\nJan Šimák (* 13. října 1978, Tábor) je český fotbalový záložník a bývalý reprezentant, od září 2017 hráč klubu TJ Sokol Chotoviny. Fotbalista s výbornou technikou a velkým talentem, který však neuplatnil naplno. Mimo ČR hrál v Německu a Rakousku.\n\nS ligovým fotbalem začínal v Blšanech, kde působil 4 sezóny (dvě v první lize, dvě ve druhé).\n\nOdtud v roce 2000 odešel do tehdy druholigového německého Hannoveru. S týmem postoupil do první Bundesligy a v létě 2002 se stal hráčem Leverkusenu. Do základní sestavy se mu ovšem prosadit nepodařilo a měl neshody s trenérem a spoluhráči. V létě 2003 se vrací na hostování do Hannoveru. Leverkusen v červenci 2004 vypověděl Šimákovi smlouvu a získala jej Sparta Praha, se kterou získal dva ligové tituly. V létě 2005 nepřišel na zahájení přípravy na novou sezonu, protože se v předvečer opil. Pražský klub mu nabídl pomocnou ruku, prodloužil s ním smlouvu a zajistil protialkoholickou léčbu. S problémy s alkoholem se Šimák potýkal od počátku své fotbalové kariéry. V létě 2007, poté co byl na jaře vyřazen z A-týmu Sparty, přestoupil do německého druholigového klubu FC Carl Zeiss Jena. Pak působil ve VfB Stuttgart, 1. FSV Mainz 05 a opět v FC Carl Zeiss Jena.\n\nKdyž mu v roce 2012 vypršela s Jenou smlouva (klub navíc sestoupil do 3. ligy), dohodl se v létě 2012 s jihočeským druholigovým klubem FC MAS Táborsko na půlroční smlouvě, poté chtěl ještě zkusit zahraniční angažmá. Působil zde ještě v sezóně 2013/14. V Táborsku nakonec hrál až do srpna 2014. Od září 2014 hostoval v FK Střížkov Praha hrajícím ČFL.\n\nV červenci 2015 se stal hráčem druholigového SK Dynamo České Budějovice.\nV červenci 2016 se stal hráčem rakouského USV Atzenbrugg-Heiligeneich z regionální ligy, kam přestoupil jako volný hráč z Dynama České Budějovice. V dubnu 2017 se vrátil do ČR, kde posílil klub TJ Sokol Horní Jiřetín z Krajského přeboru. Nechal se zlákat asistentem trenéra Miroslavem Krimem, jenž je u mužstva asistentem trenéra a kterého zná od dětství.\n\nV létě 2017 přestoupil z Horního Jiřetína do TJ Sokol Chotoviny,které hrají 1.B třídu jihočeského kraje.\n\nV zimní přestávce dostal nabídku od TJ Sokol Lom,který bojoval na čele 1.A třídy jihočeského kraje o postup do krajského přeboru. A tak jaro 2018 trávil v dresu Sokola Lom kde pomohl naplnit cíl vyhrát 1.A třídu a postoupit s Lomem do krajského přeboru.\n\nZa reprezentační mužstvo do 20 let odehrál pouze první poločas přátelského utkání v Prostějově 30. září 1997 s Litvou (výhra ČR 2:0), neskóroval.\n\nS českým národním týmem do 21 let se stal v roce 2000 vicemistrem Evropy. Celkem startoval za \"jedenadvacítku\" ve 14 utkáních, zapsal si bilanci 10 výher, 1 remízy a 3 proher. Gól nevstřelil.\n\nV roce 2000 nastoupil ve dvou utkáních České republiky (výběr do 23 let) na Letních olympijských hrách v Austrálii, kde česká reprezentace obsadila se ziskem 2 bodů poslední čtvrté místo v základní skupině C. Šimák nastoupil ve druhém zápase proti Kuvajtu (prohra ČR 2:3, v 68. minutě střídal Radoslava Kováče) a ve třetím zápase proti Kamerunu (remíza 1:1, odehrál celé utkání).\n\nNa kontě má 1 start za reprezentační A-tým, 21. srpna 2002 nastoupil za stavu 2:1 do druhého poločasu přátelského utkání proti Slovensku, zápas hraný v Olomouci skončil vítězstvím ČR 4:1.\n\n"}
{"id": "43994", "url": "https://cs.wikipedia.org/wiki?curid=43994", "title": "Zlatý kříž Českého červeného kříže", "text": "Zlatý kříž Českého červeného kříže\n\nZlatý kříž Českého červeného kříže je ocenění předávané bezpříspěvkovým dárcům krve Českým červeným křížem.\n\nV České republice jsou udělovány tři úrovně Zlatých křížů ČČK:\n\nZlaté kříže 2. třídy jsou slavnostně udělovány na úrovni krajů zpravidla jednou ročně.\n\nZlaté kříže 1. třídy jsou udělovány při celostátním slavnostním předání, které probíhá zpravidla jednou ročně v Praze a Ostravě.\n\nNižší počty odběrů jsou oceňovány medailemi prof. MUDr. Jana Janského.\n"}
{"id": "43996", "url": "https://cs.wikipedia.org/wiki?curid=43996", "title": "Darování krve", "text": "Darování krve\n\nDarování krve je činnost, během které je dárci krve odebrána krev pro medicínské účely.\n\nOdběr krve je prováděn v transfúzních stanicích a jiných zdravotnických zařízeních. Jedná se o přístrojové odběry (aferéza). Během jednoho odběru je většinou darováno 470 ml krve. Vedle tzv. „plné krve“ však mohou být odebírány jen vybrané krevní složky – krevní plazma (plazmaferéza), krevní destičky (trombocytaferéza), bílé krvinky (lymfocytaferéza), červené krvinky (erytrocytaferéza). Odborně darování krve v ČR zaštiťuje Společnost pro transfúzní lékařství.\n\nKrev může být darována za úplatu nebo zdarma (tzv. „bezpříspěvkový odběr“) – druhou variantu zdravotnická zařízení upřednostňují zejména proto, že u placených odběrů se mohou vyskytovat i dárci z rizikových skupin (nemocní, nakažení) s vidinou snadného získání peněz, jejichž krev by nebyla zdravotnicky použitelná. Toto nebezpečí je u bezplatných odběrů minimální: Marek Jukl, prezident Českého červeného kříže (ČČK) se dokonce domnívá, že „placené dárcovství“ je v rozporu se zásadami Evropské unie. V roce 2006 bylo v Česku provedeno 405 000 odběrů krve a 69 500 odběrů plazmy (z toho 8 % placených odběrů plazmy).\n\nSvětový den dárců krve je 14. června.\n\nZákladní podmínkou pro darování krve v ČR je trvalý pobyt dárce v ČR, věk dárce mezi 18 a 65 lety, tělesná hmotnost dárce větší než 50 kg a splnění následujících zdravotních a hygienických podmínek::\n\nPři autologním odběru pro autotransfúzi jsou podmínky méně přísné.\n\nMuži mohou darovat plnou krev obvykle 4× ročně (povoleno max. 6× ročně), ženy 3× ročně (povoleno max. 5× ročně), s doporučenou pauzou 4 měsíce (povoleno min. 62 dní). V případě darování jen určitých složek krve je možný častější odběr: u destiček a plazmy 1× měsíčně, u ostatních složek (v závislosti na odebíraném množství) i více než 30× ročně, dohromady však nanejvýš 25 litrů plazmy ročně.\n\nDárce by měl nejméně 12 hodin před odběrem dodržovat doporučený jídelníček: nepít alkohol nebo mléko, nejíst tučná jídla (včetně sladkého pečiva), čokoládu, ořechy, sýry, kořeněná jídla (včetně masných výrobků, gulášů aj.), smažená jídla, hutné polévky a omáčky a podobně. Doporučená je konzumace ovoce, zeleniny, před vlastním odběrem potom lehká snídaně (např. chléb s marmeládou). Doporučeno je hodně pít (vodu, ovocné šťávy, čaje).\n\nPři registraci před odběrem musí dárce prokázat svůj trvalý pobyt v České republice, tj. musí mít s sebou průkaz totožnosti (občanský průkaz, cestovní pas).\n\nCelková doba strávená na transfúzní stanici je zhruba 1/2 až 2 hodiny, z toho samotný odběr krve trvá 5 až 15 minut.\n\nOdběr krevní plazmy se nazývá plazmaferéza. Jedná se o přístrojový odběr (aferézu), prováděný pomocí speciálních přístrojů (krevních separátorů = třídiček), kdy se z krve dárce odebere jen plazma a buněčné elementy (červené a bílé krvinky, krevní destičky) jsou vráceny dárci. Množství odebrané krevní plazmy se pohybuje v rozmezí 650-850 ml podle hmotnosti dárce. Odběr trvá asi 45-50 minut. Během této doby proběhne několik cyklů, kdy se automaticky odčerpá část krve a dárci se vrátí krvinky. Na konci odběru se proto obvykle odebrané množství tekutin dárci kompenzuje fyziologickým roztokem. S darováním plazmy se však tělo zbavuje důležitých hormonů, vitamínů a minerálů, jejichž doplnění je nezbytné pro chod těla a vývoj buněk – tělo by jinak vstřebávalo chybějící látky na úkor kostí, zubů, svalů a nervů, čímž hrozí nevratné poruchy vývoje a stavby těla. Je tedy nutno dárcovství plazmy důkladně zvážit.\n\nPodmínky pro dárce krevní plazmy jsou stejné jako u dárců krve, navíc musí dárce mít dobrý stav žilního systému, dobře snášet vpichy i odběry a mít vyhovující laboratorní hodnoty hemoglobinu. Dárce krevní plazmy by měl jíst denně nízkotučné potraviny bohaté na bílkoviny, jako jsou nízkotučné mléčné výrobky a libové maso. Nezbytností je dostatek vypitých tekutin (cca 2-3 litry denně), protože v případě nedostatečného zředění krve je odběr namáhavý a trvá déle (až 3 h). V takovém případě je voda podávána při odběru.\n\nKaždému dárci náleží podle zákoníku práce (§ 203, odst. 2) pracovní volno s plnou náhradou mzdy. Toto volno se poskytuje na dobu cesty k odběru, odběru, cesty zpět a zotavení po odběru, pokud tyto skutečnosti zasahují do pracovní doby v rámci 24 hodin od nástupu cesty k odběru; pokud nepostačí 24 hodin, poskytuje se i na prokázanou nezbytně nutnou další dobu zasahující do pracovní doby. Pokud je však dárce v transfúzní stanici odmítnut (ze zdravotních, kapacitních nebo jiných důvodů), náleží mu placené volno pouze na dobu nutnou pro návrat do zaměstnání.\n\nDalší odměnou bývá příspěvek na stravu anebo malé občerstvení v místě odběru – lehká svačina, pečivo, čaj, káva, pro dárce-neřidiče i červené víno.\nBezpříspěvkový dárce má navíc možnost snížení základu daně z příjmu fyzických osob při ročním zúčtování o 3000 Kč za každý odběr krve, zdravotní pojišťovny také odměňují dárce různými dárky a příspěvky (multivitamíny, příspěvek na lázně, bezplatné cestovní pojištění apod.) jako bonus za to, že dárce pečuje o své zdraví a snižuje náklady na zdravotní péči.\n\nV komerčních centrech je možné si zažádat u každého odběru o náhradu nákladů dle zákona až ve výši 5 % minimální mzdy. V Praze mají centra nastavenou jednorázovou náhradu za každý odběr v maximální výši 460 Kč. Tato centra pořádají také soutěže a poskytují další benefity. Nejedná se však o darování za přímou úplatu, oficiálně jde pouze o náhradu času a nákladů dle ustanovení §32 odst. 2 zákona 373/2011 Sb. o specifických zdravotních službách, podle kterého za krev odebranou pro výrobu krevních derivátů a pro použití u člověka podle jiných právních předpisů a za její odběr nevzniká osobě, které byla krev odebrána, nárok na finanční ani jinou úhradu, s výjimkou účelně, hospodárně a prokazatelně vynaložených výdajů spojených s odběrem její krve, o které tato osoba požádá, a to celkem do maximální výše 5 % minimální mzdy.\n\nV České republice je bezpříspěvkové darování krve oceňováno Českým červeným křížem, který uděluje:\n\nJako jeden odběr se od roku 1998 počítá shodně kterýkoli odběr krve nebo jejích složek, tj. odběr plné krve, stejně jako odběr plazmy nebo krevních destiček. Jako dva odběry se započítá odběr červených krvinek (erytrocytaferéza).\n\nPrůměrně dostane každý člověk v Česku během svého života 5× krevní transfúzi a 14× lék vyrobený z krve\n\nNejvíce pacientů potřebuje krevní transfúzi v souvislosti s krvácením do zažívacího traktu (spotřeba průměrně 3 koncentráty erytrocytů a 1-2 jednotky krevní plazmy). Nejvyšší spotřeba krve je při akutních operací v cévní a transplantační chirurgii: více než 15 jednotek erytrocytů a mražené krevní plazmy. Na ortopedické operace je potřeba jedna až tři krevní konzervy, na složitější 10 jednotek krve (po 300 ml) a 5-6 jednotek mražené krevní plazmy. Transfuzní přípravky jsou také nutné na neurochirurgické operace, na některé komplikované porody. Při léčbě novorozenecké žloutenky se podává asi 50 ml, ale často a u závažnějších případů je výměnná transfuze asi 500 ml krve.\n\nKrevní plazma se využívá pro přípravu speciálních krevních derivátů. Její využití je širší a její potřeba je v dnešní době vyšší než potřeba krve (plazma se nedá vyrobit synteticky). Z krevní plazmy se vyrábí např. léky pro pacienty s poruchami imunity či krevní srážlivosti.\n\n\n"}
{"id": "44001", "url": "https://cs.wikipedia.org/wiki?curid=44001", "title": "Závod F 3000 Silverstone 1985", "text": "Závod F 3000 Silverstone 1985\n\nZávod F 3000 v Silverstone 1985 byl úvodním závodem sezóny.\n\nXXXVII. B.R.D.C. International Trophy\n\n\nStupně vítězů\n\n\n"}
{"id": "44002", "url": "https://cs.wikipedia.org/wiki?curid=44002", "title": "Pavel Dobeš", "text": "Pavel Dobeš\n\nPavel Dobeš (* 22. března 1949 Frýdek-Místek) je český folkový písničkář.\n\nFrýdlantský rodák (ve Frýdku-Místku je okresní nemocnice s porodním oddělením, kde se narodil) do svých deseti let žil ve Frýdlantu nad Ostravicí. V deseti letech se s rodinou přestěhovali do Ostravy (jeho otec byl krejčí, matka servírka). 6 let se učil hrát na akordeon. Vystudoval střední průmyslovou školu elektrotechnickou. Původním povoláním je provozní elektromontér, vystřídal však několik dalších profesí, např. strojník, dělník u vysokých pecí, technický referent, energetik, pomocný skladový dělník, elektrikář. V polovině 80. let se usadil v Hradci Králové, kde žije dodnes. Je 3x rozvedený, z prvních dvou vztahů má syna Petra (1971), Šárku (1973) a Alexandra (1983), ze třetího manželství s inženýrkou chemičkou-analytičkou Danou (brali se v roce 1988) syna Matěje (1989) a dceru Apolenu (1991). V roce 2005 mu partnerka Vladimíra Kopczyková porodila syna Jakuba, o tři roky později přibyl syn Ondřej. Celkový počet dětí je ale nejistý, v České televizi v roce 2013 v pořadu Všechnopárty zmínil číslo devět.\n\nV 60. letech 20. století hrál v Ostravě bigbeat. V dalších letech se orientoval na country a folkovou hudbu (B-komplex, později Minimum). Přechod k folku je spojen s prvním vystoupením na festivalu Folkový kolotoč v roce 1983. \"Jarmila\" byl jeho první velký hit v roce 1981.\nU Pavla Dobeše dominuje vlastní tvorba, interpretovaná za doprovodu akustické kytary, převážně dvanáctistrunné. Písně jsou melodicky i harmonicky velmi prosté, hlavní důraz je kladen na text, kytara hraje doprovodnou roli. V minulosti spolupracoval s kytaristou Milošem Dvořáčkem, který oživoval atmosféru koncertů výraznou gestikulací a hudebními groteskami. V současné době je jeho hudebním partnerem Tomáš Kotrba.\nV roce 2002 kandidoval do Senátu v roce 2002 v Ostravě – na kandidátce Balbínovy poetické strany. V roce 2004 kandidoval za Stranu zelených do Evropského parlamentu a do Zastupitelstva Královéhradeckého kraje. V říjnu 2008 kandidoval neúspěšně do Senátu také za Stranu zelených Ve volebním obvodě č. 45 – Hradec Králové nepostoupil do druhého kola, když v 1. kole získal jen 5,45 % hlasů, tedy nejmenší podporu ze všech kandidujících. \n\n\nSeznam zahraničních koncertů od roku 1989:\n\n\n\n"}
{"id": "44009", "url": "https://cs.wikipedia.org/wiki?curid=44009", "title": "Chorvati", "text": "Chorvati\n\nChorvati (zastarale Charváti, chorvatsky \"Hrvati\") jsou jihoslovanský národ, žijící hlavně na pomezí střední a jižní Evropy. Jejich populace čítá přes 7 milionů osob (podle jiných odhadů až 9 milionů). Převládajícím jazykem je chorvatština, která patří do indoevropských jazyků, které užívá latinku. Věřící jsou převážně křesťané, především římští katolíci. V samotném Chorvatsku se v roce 2001 k římskokatolické církvi přihlásilo 88 % obyvatel.\n\nV období 4.–6. století došlo pod vlivem nájezdů kočovných Hunů do Evropy k migraci dalších kmenů. Tak se před nimi dostaly do střední a jižní Evropy četné kmeny Slovanů. Kde původně žili, není zatím jisté, nejspíše na východ od Karpat. Některé z kmenů označujeme jako Chorváti či Charváti. Jedna část, tzv. severní Charváti, se usadila v severních Čechách. Podle kronikáře Kosmase byli Charváti na severu v 9.–10. století usídleni kolem řeky Jizery v sousedství Pšovanů (z jihu) a srbských Milčanů (ze severu). Severní Chorváté byli postupně asimilováni ostatními Slovany (především Čechy) a Germány.\nJinak tomu bylo u Chorvatů na jihu. Vzhledem k teorii o příchodu Chorvatů do jihovýchodní Evropy z tzv. Velkého nebo Bílého Chorvatska bývají někdy považováni z historického hlediska za západní Slovany. Jejich předky byly slovanské kmeny, které již v 6. století žily okolo řek Dráva, Sáva a na pobřeží Jaderského moře.\n\nChorvaté žijí hlavně v Chorvatsku (4 284 889), kde tvoří 90,4 % populace. Velká menšina je také v sousední Bosně a Hercegovině (497 883), Chile (380 000), Argentině (250 000), Srbsku (57 900) – převážně ve Vojvodině), v pohraničí Maďarska, v Německu (231 000), Austrálii (115 000) a Kanadě (62 000). V roce 1991 se v socialistické Jugoslávii hlásilo k chorvatské národnosti 19,8 % obyvatel.\n\nDo roku 1950 žila významná chorvatská menšina na jižní Moravě (okolo Břeclavi v moravsko-rakouském pohraničí), ale po 2. světové válce byla jako celek asimilována. Dnes v Česku existuje chorvatská menšina v pohraničí v podhůří Jeseníků (např. Huzová), kam byla po komunistickém puči v únoru 1948 vyhnána komunisty z moravsko-rakouského pohraničí a rozptýlena. V roce 2011 se k chorvatské národnosti v Česku přihlásilo 1 125 osob.\n\nNobelovu cenu za chemii získali Vladimir Prelog a Leopold Ružička. Významným meteorologem a seizmologem byl Andrija Mohorovičić. Všestranným badatelem byl jezuita Ruđer Bošković, který v oblasti astronomie mj. našel způsob výpočtu oběžných drah planet a objevil neexistenci atmosféry na Měsíci. Průkopníkem padákového létání byl Faust Vrančić.\n\nNa Cresu se narodil benátský filozof Franciscus Patricius. V Donji Kraljevci zakladatel antroposofie Rudolf Steiner. Chorvatský původ měl i filozof Ivan Illich.\n\nZa Chorvata může být považován i nositel Nobelovy ceny za literaturu Ivo Andrić, původem katolík z Bosny. V barokní éře se proslavil dubrovnický básník Ivan Gundulić. Symboly renesančního humanismu jsou Marko Marulić a Janus Pannonius. Klasikem realistické prózy 19. století byl August Šenoa. V meziválečné éře proslul básník Tin Ujević či Vladimir Nazor. Významným autorem po druhé světové válce byl Miroslav Krleža. V Nizozemsku se prosadila Dubravka Ugrešićová. Nejvýznamnější autorkou literatury pro děti je Ivana Brlićová-Mažuranićová.\n\nNejvýznamnějším hudebním skladatelem je Ivan Zajc, sochařem Ivan Meštrović, malířem pak Giulio Clovio, autor miniatur a iluminátor středověkých rukopisů. Maksim Mrvica se proslavil jako klavírista kombinující pop a klasiku.\n\nGoran Višnjić a Mira Furlanová se prosadili jako televizní a filmoví herci v Británii a USA.\n\nStředověkým vojenským hrdinou byl Mikuláš Šubič Zrinský. V 17. století vynikla postava šlechtice Mikuláše Zrinského. Josip Jelačić potlačil revoluci roku 1848, ale byl prvním moderním sjednotitelem země. Představitelem chorvatského národního obrození byl Josip Juraj Strossmayer. Klíčovou politickou postavou 19. století byl Ivan Mažuranić. Tvůrcem moderní nacionální koncepce byl Ante Starčević. V rakousko-uherské armádě se proslavil Svetozar Boroëvić von Bojna. Fašistickým diktátorem za druhé světové války byl Ante Pavelić. Vůdcem socialistické Jugoslávie byl Josip Broz Tito, zřejmě nejznámější Chorvat všech dob. Mezi komunistickými partyzány se stal legendou také Ivan Ribar. Zakladatelem samostatného chorvatského státu po rozpadu Jugoslávie byl Franjo Tuđman.\n\nČtyři zlaté olympijské medaile má sjezdařka Janica Kostelićová.\nHlavní hvězdou házenkářského týmu, který na olympijských hrách v Athénách roku 2004 vybojoval zlato a rok předtím titul mistrů světa, byl Ivano Balić. Vítězem Wimbledonu se stal tenista Goran Ivanišević.\n\n\n"}
{"id": "44019", "url": "https://cs.wikipedia.org/wiki?curid=44019", "title": "Velkoměsto", "text": "Velkoměsto\n\nZa velkoměsto se považuje město, které má více než 100 000 obyvatel. Termín byl takto definován na Mezinárodní statistické konferenci v roce 1887. Velkoměsta jsou zpravidla kulturními, ekonomickými i politickými centry zemí a regionů.\n\nV českých velkoměstech žije jedna pětina obyvatelstva. Dlouhodobě je výrazně největším českým velkoměstem Praha, má téměř 1,3 milionu obyvatel. S odstupem následuje Brno (380 tisíc) a Ostrava (290 tisíc), pak Plzeň (170 tisíc). Kolem stotisícové hranice se pohybuje Liberec a Olomouc, dříve ji dosáhly i Ústí nad Labem a Hradec Králové, nejvíce se k ní přiblížily České Budějovice a Pardubice.\n\nPodle věkové struktury obyvatel je nejstarším velkoměstem Praha a nejmladším Ostrava.\n\nEvropská velkoměsta vznikala v době průmyslové revoluce v 19. století a rychle se rozrůstala až do poloviny století minulého, od této doby již k nárůstu nedochází. V mnoha městech západní Evropy od poloviny 20. století existují národnostní menšiny, většinou přistěhovalců z rozvojových zemí.\n\nV USA existuje asi 15 měst, která mají přes 1 milion obyvatel, přesto samy nejsou ani hlavními městy států, ke kterým náležejí. Protože na rozdíl od Evropy tam populace přibývá, tato města se tak neustále rozšiřují a propojují se dohromady, vzniká tak souvislá městská krajina (východní pobřeží USA, okolí Los Angeles). Obdobná situace je i v Jižní Americe, tam se města rozrůstají ale hlavně díky přistěhovalectví venkovanů, vznikají tak ještě větší celky než v USA.\n\nVe východní Asii dochází od začátku 90. let minulého století k ohromnému rozvoji velkoměst, města jako např. Šanghaj nebo Tokio mají desítky milionů obyvatel a mnoho nových budov, staví se zde nejvyšší mrakodrapy na světě (Taipei 101, Petronas Towers). Přistěhovalectví z venkova zde hraje hlavní roli, nejvíce pak v Číně, Indii, Indonésii a Malajsii.\n\nNaproti tomu v západní Asii, v Indii a Íránu je životní úroveň nízká, města trpí velkým přelidněním, kolem nich vznikají chudá předměstí, kde žijí hlavně přistěhovalci z venkova. Tato města nedostávají tolik investic, jako ta na východě, navíc díky vysokému přírůstku obyvatel a vidinou práce u venkovanů se enormně rozrůstají (Bombaj, Dillí, Isfahán, Teherán), čímž se špatné podmínky ještě zhoršují.\n\nObjev ropy v 30. letech minulého století, založení OPECu v 70. letech minulého století a následné zbohatnutí zemí Arabského poloostrova vedlo k přeměně měst, jako např. Dubaje či Rijádu v moderní milionová velkoměsta s vysokou životní a kulturní úrovní. Naproti tomu blíže ke Středozemnímu moři existují velkoměsta chudší (Káhira, Gíza), která mají ohromné problémy se znečištěním a hlukem.\n\n\n"}
{"id": "44031", "url": "https://cs.wikipedia.org/wiki?curid=44031", "title": "Nový svět", "text": "Nový svět\n\nNový svět je označením pro Ameriku používané v některých historických kontextech od 16. století jako opak pojmu Starý svět, kterým se ve stejných kontextech označuje Eurafrasie.\n\nPojem \"Nový svět\" se používá zejména:\n\nAustrálie nezapadá ani do jednoho pojetí těchto světů, zpravidla se bere jako ještě třetí oblast. Zřídkavě však dnes již lze při zamýšleném bipolárním dělení do pojmu Nový svět zahrnout už i Austrálii a Oceánii.\n\nPojem \"Nový svět\" se používá také ve vinařství, tam však označuje:\n"}
{"id": "44038", "url": "https://cs.wikipedia.org/wiki?curid=44038", "title": "Meteorologická mapa", "text": "Meteorologická mapa\n\nMeteorologická mapa je mapa, která zobrazuje pole hodnot meteorologických prvků a výskytu meteorologických jevů. Slouží meteorologům a klimatologům k souhrnnému zobrazení dat a informací o stavu počasí, jeho předpokládaném vývoji nebo jeho minulosti. Meteorologických a klimatologických map je řada, neboť se liší podle svého účelu, a ten může být velmi rozdílný.\n\nSynoptické mapy slouží k zaznamenání a zobrazení polí hodnot meteorologických prvků a výskytu meteorologických jevů v určitou dobu a obvykle na větším území. Data pro synoptické mapy pocházejí z pozemních synoptických stanic a aerologických stanic (aerologických výstupů). Měření na nich se obvykle provádí v hlavních (0, 6, 12, 18 UTC) a vedlejších (3, 9, 15, 21 UTC) synoptických termínech.\n\nPřízemní mapa je synoptická mapa, která zobrazuje data z pozemních meteorologických stanic. Mezi základní mapy lze počítat mapu přízemního tlaku vzduchu redukovaného na hladinu moře se staničním kroužkem.\n\nVýšková mapa je synoptická mapa, která zobrazuje data z aerologických stanic. Výškové mapy nás informují o stavu atmosféry ve vyšších hladinách nad povrchem země. Mezi nejdůležitější výškové mapy patří mapy absolutní topografie, mapy relativní topografie a mapa termobarického pole.\n\nMapa absolutní topografie je výšková synoptická mapa, ve které jsou zaznamenány hodnoty vybraných tlakových hladin geopotenciální výšky v geopotenciálních metrech (gpm) - respektive v geopotenciálních dekametrech (gpdm). Mezi standardní tlakové hladiny se řadí hladina 850, 700, 500, 300, 200 a 100 hPa, což odpovídá mapám absolutní topografie AT, AT, AT, AT, AT a AT.\n\nMapa relativní topografie je výšková synoptická mapa, ve které jsou zaznamenány hodnoty tloušťky vrstvy mezi dvěma standardními tlakovými hladinami. Mapy relativní topografie jsou důležité, protože odpovídají průměrné virtuální teplotě mezi danými standardními tlakovými hladinami. Obvykle se používají tlakové hladiny 1000 a 510 hPa - RT.\n"}
{"id": "44061", "url": "https://cs.wikipedia.org/wiki?curid=44061", "title": "Prokop", "text": "Prokop\n\nProkop je mužské jméno řeckého původu. Vzniklo buď z řeckého \"prokoptó\", což znamená \"prospívající, zdárný, průkopník, cestu razící\" (latinské \"Procopius\", které je odezvou na řecké \"Prokopios\"), nebo z řeckého \"prokópos\", což znamená \"pohotový, připravený k boji\". Podle českého kalendáře má svátek 4. července. Můžeme se s ním setkat i jako s příjmením.\n\nDalší varianty jména jsou: \"Prokopek, Prokůpek\".\n\nDívčí forma tohoto jména je Prokopa.\n\n\n\n"}
{"id": "44071", "url": "https://cs.wikipedia.org/wiki?curid=44071", "title": "Jan Stráský", "text": "Jan Stráský\n\nJan Stráský (24. prosince 1940 Plzeň – 6. listopadu 2019 Praha) byl český politik, v roce 1992 poslední předseda vlády Československa a poslanec České národní rady, pak český ministr dopravy (1993–1995) a zdravotnictví (1995–1998), poslanec Poslanecké sněmovny, do roku 1998 člen ODS, pak politik Unie svobody. V letech 2011–2012 byl ředitelem správy Národního parku Šumava.\n\nV roce 1958 absolvoval obchodní akademii v Plzni a začal pracovat ve Státní bance československé na pobočce v Blovicích, Plzni, později na ústředí v Praze a na pobočce v Praze 1. Ve státní bance působil až do roku 1990, při svém působení v Praze sdílel kancelář s Václavem Klausem. V letech 1990–1991 byl náměstkem generálního ředitele Komerční banky.\n\nJan Stráský studoval v letech 1963–1970 filosofii a politickou ekonomii na Filozofické fakultě UK. Od roku 1964 byl členem KSČ, v roce 1969 ze strany vystoupil a v roce 1970 byl dodatečně vyloučen.\n\nByl ženatý s Boženou, rozenou Kuklovou.\n\nPři příležitosti 70. narozenin v prosinci 2010 převzal na Pražském hradě Stříbrnou plaketu prezidenta republiky.\n\nZemřel dne 6. listopadu 2019 ve věku 78 let v domově pro seniory v Praze-Štěrboholích. Poslední rozloučení se uskutečnilo v pondělí 18. listopadu v pietní síni v Prachaticích.\nBěhem svého působení v Komerční bance byl externím poradcem předsedy vlády ČR. Od května 1991 do července 1992 byl místopředsedou vlády ČR a zároveň předsedou Hospodářské rady vlády ČR. V roce 1991 se stal zakládajícím členem ODS, 3. kongres ODS v listopadu 1992 ho zvolil místopředsedou občanských demokratů. V místopředsednické funkci setrval do prosince 1997.\n\nPo volbách v roce 1992 se podílel na státoprávních vyjednáváních se slovenskou stranou a stal se předsedou poslední československé vlády, který byl zároveň pověřený řízením federálního ministerstva zahraničního obchodu. Od 20. července do konce roku 1992 vykonával i pravomoci prezidenta republiky. V lednu 1993 byl jmenován ministrem dopravy vznikající České republiky a v říjnu 1995 ministrem zdravotnictví.\n\nVe volbách v roce 1992 byl zvolen za ODS do České národní rady (volební obvod Východočeský kraj). Od vzniku samostatné České republiky v lednu 1993 byla ČNR transformována na Poslaneckou sněmovnu Parlamentu České republiky. Zde obhájil mandát ve volbách v roce 1996.\n\nV lednu 1998 vystoupil z ODS a vstoupil do Unie svobody. Později opustil politiku, od roku 1998 byl v důchodu. Od ledna 2001 pracoval jako ředitel Krajského úřadu Jihočeského kraje, kde však na konci roku 2006 skončil.\n\nV období 1. dubna 1993 až 30. června 1993 vykonával funkci zmocněnce vlády pro řízení Českých drah. (Jmenován vládou dne 30. března 1993).\n\nV roce 2006 se stal jako dlouholetý člen předsednictva Klubu českých turistů předsedou této organizace. Funkci zastával do dubna 2014.\n\nDne 14. února 2011 byl jmenován prozatímním ředitelem NP Šumava. Za své aktivity v této funkci byl oceněn anticenou Ropák roku 2011. Zároveň získal také cenu Zelená perla 2011 za výrok: „Zákon je dodržován tím, že bude neustále porušován, ale jeho porušování bude kryto jím umožněnými výjimkami.“\n\nV roce 2011 jako ředitel Národního parku Šumava vědomě porušil zákon, když svým podřízeným nařídil použít proti kůrovci chemické postřiky, ačkoli to zákon o ochraně přírody a krajiny v chráněných územích zakazuje. Česká inspekce životního prostředí oznámila, že vedení parku porušilo zákon a zahájilo s ním správní řízení o pokutě, která má horní sazbu 2 miliony korun. V květnu 2012 uvedl internetový portál Česká pozice, že na Stráského jsou za jeho činnosti ve funkci ředitele Národního parku Šumava podána čtyři trestní oznámení.\n\n\n"}
{"id": "44072", "url": "https://cs.wikipedia.org/wiki?curid=44072", "title": "IS (tank)", "text": "IS (tank)\n\nIS (též JS či Josif Stalin) je označení řady sovětských těžkých tanků, která byla pojmenována po Stalinovi. Do výzbroje Rudé armády začaly být tyto stroje zařazovány v roce 1943 jakožto náhrada za zastaralé a pro další vývoj neperspektivní tanky řady KV. Byly odpovědí na německé tanky typu Tiger I a Panther a to v mnoha ohledech velmi povedenou. Poprvé byly tanky IS-1 nasazeny v Korsuň-ševčenkovské operaci.\n\n\n\n\n\n"}
{"id": "44087", "url": "https://cs.wikipedia.org/wiki?curid=44087", "title": "Matteo Borgorelli", "text": "Matteo Borgorelli\n\nMatteo Borgorelli (* okolo 1510, Porlezza, Itálie – † v dubnu 1572, Brandýs nad Labem) byl italský architekt působící na území Čech, představitel renesance. Po svém příchodu do českých zemí v roce 1540 vstoupil do služeb pánů Kunráta a Arnošta Krajíře z Krajku. Po roce 1547 pracoval na dvoře Ferdinanda I.\n\nPodle jeho projektu byla na zámku v Brandýse nad Labem provedena výstavba jednoho z nejstarších arkádových křídel v Čechách. Ve stejném městě vystavěl v letech 1541–1542 první volně stojící renesanční kostel ve střední Evropě (kostel Obrácení sv. Pavla), v roce 1563 přestavěl zámek v Přerově nad Labem a ve Staré Boleslavi vybudoval zátopový most.\n\nPůsobil i v Mladé Boleslavi, kde vytvořil Sbor českých bratří řadící se k nejstarším renesančním pseudobasilikám mimo Itálii. Připomíná slavnou minulost města v 16. století, kdy se město stalo centrem Jednoty bratrské. \n\nZákladní kámen byl položen patrně již roku 1544, na dokončení byl povolán Matteo Borgorelli, který vstoupil do služeb Kunráta Krajíře z Krajku, majitele boleslavského panství. Sbor byl dokončen o Velikonocích roku 1554. Po smrti posledního Krajíře Arnošta byl Sbor uzavřen a naposledy svému účelu sloužil od Rudolfova majestátu (1609) do Bílé hory (1620), kdy byl trvale uzavřen a přešel do správy katolické církve.\n\nV Mladé Boleslavi byl velmi oblíben, a proto postavil několik dalších budov, jež tvoří velkou část starého města. \n"}
{"id": "44090", "url": "https://cs.wikipedia.org/wiki?curid=44090", "title": "Souhvězdí Holubice", "text": "Souhvězdí Holubice\n\nHolubice je jedno z 88 souhvězdí moderní astronomie, leží na jižní obloze mezi souhvězdími Zajíce, Velkého psa, Lodní zádě, Malíře a Rydla. Souhvězdí vytvořil v roce 1592 nizozemský astronom Petrus Plancius. Předtím byla Holubice součástí souhvězdí Velkého psa.\n\nVzhledem k tvůrci a období, kdy souhvězdí vzniklo, se předpokládá, že má znázorňovat biblický příběh o Noemovi a potopě světa. Noe tehdy ze své archy vyslal holubici, aby našla kousek suché země. Holubice se nakonec skutečně vrátila nesouc olivovou ratolest v zobáčku.\n\nPodle jiné teorie by mohlo souhvězdí představovat holubici, kterou podle řecké mytologie vypustili námořníci ze své lodě Argó, aby prolétla mezi pohyblivými skalami Symplégadami v Bosporu. Díky tomu loď stihla proplout do Černého moře a Iásón s argonauty dopluli do Kolchidy pro zlaté rouno.\n\nAlfa Columbae, nejjasnější hvězda souhvězdí, u nás vystupuje nanejvýš asi 6° nad jižní obzor (večer koncem ledna a začátkem února). Má jméno Phact a jedná se o dvojhvězdu. Beta Columbae neboli Wezn je druhá ze dvou jasnějších hvězd souhvězdí. Mí Columbae je rychle se pohybující hvězda, pravděpodobně vymrštěná z Velké mlhoviny v Orionu před 2,5 miliony let. Astronomové předpokládají, že kdysi tvořila dvojhvězdný systém s AE Aurigae v souhvězdí Vozky, která se od oblasti Orionu vzdaluje opačným směrem. Dvojice se rozpadla vlivem blízkého přechodu okolo jiné hvězdy.\n\nV malém souhvězdí ležícím mimo Mléčnou dráhu není mnoho zajímavých objektů. NGC 1851 je nenápadná kulová hvězdokupa. Nejjasnější galaxie v souhvězdí je NGC 1808 s celkovou magnitudou okolo 10, ale je nevýrazná.\n\nHolubici můžeme identifikovat jako pokřivenou linii hvězd jižně od Zajíce. Na této linii se nacházejí dvě nejjasnější hvězdy souhvězdí, Alfa a Beta. Hranici souhvězdí tvoří polygon šesti stran. Na jihu sousedí se souhvězdími Malíře a Lodní zádě, jež tvoří i část východní hranice. Na severovýchodě hraničí se souhvězdím Velkého psa, na severu se Zajícem. Západní hranici tvoří nevýrazné souhvězdí Rydla. Malá jižní část souhvězdí v našich zeměpisných šířkách už nevychází nad obzor.\n\n"}
{"id": "44091", "url": "https://cs.wikipedia.org/wiki?curid=44091", "title": "Rýže setá", "text": "Rýže setá\n\nRýže setá (\"Oryza sativa\") je bylina z čeledi lipnicovitých, původem z tropické a subtropické jihovýchodní Asie, kde roste v mokřinách. Její kulturní odrůdy patří k nejdůležitějším obilninám světa.\n\nJe to jednoletá bylina, dorůstající výšky 1–1,8 m, výjimečně i více, s dlouhými tenkými listy o délce 50–100 cm a šířce 2–2,5 cm. Stébla se nahoře rozvětvují v květenství (latu) o celkové délce 30–50 cm, tvořené soustavou drobných, krátce stopkatých jednokvětých klásků. Každý klásek má dvě malé plevy, dvě veliké článkovitě vzduté, kožovité, osinaté nebo bezosinaté pluchy, svrchní semeník se dvěma bliznami a šesti tyčinkami. Rostliny jsou větrosprašné. Plody jsou obilky 5–12 mm dlouhé a 2–3 mm v průměru. Po opylení a dozrání semeníků na obilky se původně vzpřímená lata vlastní vahou ohne.\n\n"}
{"id": "44092", "url": "https://cs.wikipedia.org/wiki?curid=44092", "title": "Souhvězdí Lodní zádě", "text": "Souhvězdí Lodní zádě\n\nLodní záď je souhvězdí na jižní obloze. Toto souhvězdí je jednou ze tří částí lodi Argo (dalšími jsou Plachty a Lodní kýl), se kterou se podle legendy plavil Iáson za zlatým rounem. Na loď Argo se dříve hledělo jako na celek a teprve později byla rozdělena na tři samostatná souhvězdí. Lodní záď je jedinou částí lodi Argo, která je (byť pouze svojí nejsevernější oblastí) viditelná i ze střední Evropy.\n\n\n"}
{"id": "44096", "url": "https://cs.wikipedia.org/wiki?curid=44096", "title": "Souhvězdí Lodního kýlu", "text": "Souhvězdí Lodního kýlu\n\nLodní kýl je jedno z 88 souhvězdí moderní astronomie, leží na jižní obloze. Ve starověku bylo součástí velkého souhvězdí Loď Argo, až ho Nicolas-Louis de Lacaille v roce 1793 rozdělil na tři menší souhvězdí: Plachty, Lodní záď a Lodní kýl.\n\nHlavní a nejjasnější hvězda souhvězdí Lodního kýlu je Alfa Carinae, nazývá též Canopus. Je to druhá nejjasnější hvězda noční oblohy (-0,7 mag), veleobr vzdálený 310 světelných let a 14 000x zářivější než naše nejbližší hvězda - Slunce. Beta Carinae se nazývá Miaplacidus a epsilon Carinae Avior. Hvězda Éta Carinae je zajímavá proměnná hvězda, v současnosti s jasností 6m. V minulosti byla však mnohem jasnější; v 19. století se rozzářila až na -1m. Leží v rozsáhlé mlhovině NGC 3372 a vzdálená je od nás 8 000 světelných let.\n\nAčkoli nepatří souhvězdí Lodního Kýlu mezi nejznámější, je poměrně bohaté na objekty. IC 2602, nazývaná i Jižní Plejády, je velká a bohatá otevřená hvězdokupa, obsahující 8 hvězd jasnějších než 6m. Je od nás vzdálená 500 světelných let. Dalšími objekty ležícími v souhvězdí jsou tři otevřené hvězdokupy NGC 2516, NGC 3114 a NGC 3532. Zatímco NGC 2516 a NGC 3532 leží ve vzdálenosti 1 300 světelných let, hvězdokupa NGC 3114 se nalézá ve vzdálenosti 3 000 světelných let od nás. Difúzní mlhovina NGC 3372 (\"mlhovina Carina\") je viditelná pouhým okem a je 4x větší než Měsíc v úplňku. Prochází jí pás tmavého prachu. V blízkosti mlhoviny je možné pozorovat tmavý oblak prachu - mlhovinu nazývanou \"Klíčová dírka\". Součástí tohoto souhvězdí je i reflexní mlhovina IC 2220 zvaná \"Toby Jug\" z okolí hvězdy HD 65750, která je rudým obrem.\n\nSouhvězdí leží na jižní obloze, pod Plachtami a Lodní zádí, někdejšími částmi Lodě Argo.\n\nSouhvězdí Lodního kýlu samo o sobě nemá žádnou legendu, jen souhvězdí Loď Argo, jehož součást tvořilo, představovalo bájnou loď Argo, na níž se Argonauti plavili za Zlatým rounem.\n\n"}
{"id": "44097", "url": "https://cs.wikipedia.org/wiki?curid=44097", "title": "Souhvězdí Kentaura", "text": "Souhvězdí Kentaura\n\nKentaur je souhvězdí na jižní obloze. Představuje kentaura Cheiróna. V jeho jižní části se nachází Proxima Centauri – nejbližší hvězda k sluneční soustavě. S rozlohou 1 060 čtverečných stupňů jde o deváté největší souhvězdí moderní astronomie.\n\n"}
{"id": "44099", "url": "https://cs.wikipedia.org/wiki?curid=44099", "title": "Souhvězdí Vlka", "text": "Souhvězdí Vlka\n\nVlk je souhvězdí na jižní obloze, na severním kraji Mléčné dráhy. Dá se snadno najít podle jasných hvězd alfa a beta souhvězdí Kentaura. Půlnoční horní kulminace připadá na začátek května.\n\nKlasičtí autoři popisovali souhvězdí Lupus jako zvíře nabodnuté na Kentaurově kopí, obětované bohům na nedalekém oltáři Ara. V další verzi představovaly tyto hvězdy krále Lykáóna z Arkádie, který nabídl Diovi jídlo z lidského masa a byl za to proměněn ve vlka.\n\nHlavní hvězda souhvězdí \"α Lup\" leží ve vzdálenosti 620 světelných let. Její dobrá viditelnost je dána tím, že je modrým obrem.\n\n"}
{"id": "44100", "url": "https://cs.wikipedia.org/wiki?curid=44100", "title": "Souhvězdí Pravítka", "text": "Souhvězdí Pravítka\n\nPravítko je souhvězdí na jižní obloze.\n\n"}
{"id": "44101", "url": "https://cs.wikipedia.org/wiki?curid=44101", "title": "Souhvězdí Štíra", "text": "Souhvězdí Štíra\n\nŠtír je souhvězdí na jižní obloze. Ve středoevropských zeměpisných šířkách jej lze pozorovat téměř celé s výjimkou nejjižnější části, i tak je spolu se Střelcem jedním ze dvou souhvězdí zvěrokruhu, která zde nikdy nevystoupí nad obzor celá.\n\nToto souhvězdí představuje štíra, kterého poslala bohyně Artemis na lovce Oriona poté, co na ni lovec zaútočil. Jiná pověst praví, že je to štír, kterého poslala matka Země na Oriona poté, co prohlásil, že vybije všechna nadpřirozená zvířata.\n\n\n\nNásledující objekty mají velkou jižní deklinaci, a proto nejsou pozorovatelné ze střední Evropy a severnějších oblastí:\n\n"}
{"id": "44102", "url": "https://cs.wikipedia.org/wiki?curid=44102", "title": "Souhvězdí Vah", "text": "Souhvězdí Vah\n\nVáhy jsou souhvězdí na jižní obloze. Jsou sedmým znamením zvěrokruhu, leží mezi souhvězdími Panna na západě a Štír na východě.\nSouhvězdí není nijak nápadné, nejsnáze se dá najít prodloužením malých klepítek Štíra ve veliká klepeta.\n\nŘekové obvykle hvězdy souhvězdí Libra přiřazovali k souhvězdí Štíra, ale rozpoznávali v nich i váhy a tento obraz má možná mezopotámské kořeny. Váhy rovněž symbolizovaly stejnou délku dne a noci při rovnodennostech; před dvěma tisíci lety ohlašovaly přechod Slunce do souhvězdí Libra podzimní rovnodennost. Od římských astrologů pochází také myšlenka, že Libra jsou Váhy spravedlnosti, které drží Astraia, bohyně spravedlnosti (sousedící Panna).\n\nLibra (Váhy) jsou jediné z 12 zvěrokruhových souhvězdí, které v něm působí poněkud nepatřičně.\nVšechny ostatní znamení představují zvířata nebo mýtické postavy, zkrátka živé bytosti, jen Váhy jsou pouhým nástrojem, zato velice důležitým. Váží spravedlnost. Někdy znázorňují Váhy života.\n\nDvě nejjasnější hvězdy Vah se jmenují Zuben Elgenubi (Jižní klepeto) a Zuben Elschemali (Severní klepeto), protože než se toto souhvězdí stalo Váhami, bylo součástí souhvězdí Štíra.\n\n"}
{"id": "44105", "url": "https://cs.wikipedia.org/wiki?curid=44105", "title": "Souhvězdí Panny", "text": "Souhvězdí Panny\n\nPanna ( \"Virgo\") je souhvězdí na nebeském rovníku, označuje se zkratkou vir a rozkládá se na 1290 stupních čtverečních. \n\nSouhvězdí Panny je po souhvězdí Hydry druhým největším souhvězdím oblohy. Nachází se západně od souhvězdí Lva a východně od souhvězdí Vah. Nejjasnější hvězdy mají představovat ležící postavu.\n\nNejjasnější hvězdou souhvězdí je Spica se zdánlivou jasností 0,98. Spica se dá najít prodloužením oje Velkého vozu přes jasného Arctura v souhvězdí Pastýře.\n\nPřes souhvězdí Panny prochází ekliptika, tudíž tudy putuje Slunce, Měsíc a planety. Panna je proto také souhvězdím zvířetníku. Vlivem precese zemské osy se od dob antiky změnila doba průchodu Slunce souhvězdím. V dnešní době prochází Slunce souhvězdím Panny v době od 10. září do 30. října.\n\nV souhvězdí Panny se nachází kupa galaxií v Panně, která obsahuje přibližně 2 000 galaxií. Jasnější z nich lze pozorovat již menším dalekohledem.\n\nPoprvé je o souhvězdí Panny zmínka v Mezopotámii. Bylo známé pod jménem \"AB.SIN\" respektive \"šir’u\" (\"brázda\") nebo pod jménem dšala \"šala šubultu\" \"(obilný klas)\".\nV Mezopotámii symbolizovalo počátek žní. Velikostí přibližně odpovídalo dnešnímu souhvězdí Panny přesněji té části, která se nachází jižně od ekliptiky. Kolem roku 2700 před naším letopočtem vycházelo souhvězdí Panny zároveň se Sluncem uprostřed srpna, později v roce 1900 před naším letopočtem koncem srpna. Východ souhvězdí Panny zároveň se Sluncem se ukazoval rolníkům počátkem žní. Přesněji se jednalo o východ Spiky zároveň se Sluncem, protože Spika je nejjasnější hvězda souhvězdí. Spica znamená v latině klas. Souhvězdí bylo pojmenováno po Spice.\nU Řeků v antice má souhvězdí Panny více interpretací, může představovat Athénu, Héru, Persefónu, Kallistó, Diké, Astraeu nebo Erigonu.\n\nKoho přesně má Panna reprezentovat, není možné říct s jistotou; v historii byla ztotožňována s téměř každou významnější bohyní, včetně Inanny, Eset, Kybelé, Athény, ale například i s Ježíšovou matkou Marií. Panna může společně s Velkou a Malou medvědicí hrát roli v mýtu o krásné dívce Kallistó. Buď je to Kallistó sama, může to však být i bohyně Héra. Často je zmiňována i Persefona (v některých mýtech považována za jednu z podob bohyně plodnosti země a rolnictví Demeter).\n\nPanna je viditelná především v jarních měsících - říká se, že právě tehdy Persefona vystoupila z podsvětí.\n\nPodle další interpretace zobrazuje souhvězdí Astraeu, nedotčenou dceru boha Dia a bohyně Themis. Astraea byla známá jako bohyně spravedlnosti a v tomto souhvězdí byla rozpoznána díky tomu, že se v její blízkosti vyskytují Váhy - váhy spravedlnosti. Astraea kdysi údajně s nesmírnou moudrostí vládla světu, ovšem jen do doby, kdy se lidstvo zatvrdilo natolik, že se jeho vládkyně s nechutí vrátila na oblohu.\n\nPodle západní astrologie je Slunce ve znamení Panny od 23. srpna do 22. září. Řada astrologů a historiků také věří, že Panna má jistou souvislost s katolickou církví a průběhem křížových výprav.\n\nSpica je 272 světelných let vzdálený vícenásobný systém. Hlavní hvězda má 2 300 krát větší jasnost než Slunce. Hvězda mění svoji jasnost v periodě 0,174 dní. Ve vzdálenosti 0,12 astronomických jednotek obíhá hlavní hvězdu průvodce jednou za čtyři dny. Kvůli malé úhlové vzdálenosti není dalekohledy pozorovatelná. Při každém oběhu slabší hvězda se promítne na jasnější, tím poklesne jasnost hvězdy, jedná se tudíž o zákrytovou proměnnou. Spiku ještě obíhají minimálně dva další průvodci, kteří také nejsou pozorovatelní dalekohledem.\n\nDruhá nejjasnější hvězda souhvězdí je 102 světelných let vzdálená, žlutě zářící ε Virginis. \nJejí jméno, Vindemiatrix, znamená \"sběračka hroznů, vinohradnice\".\n\nPorrima (γ Virginis) je 39 světelných let vzdálená dvojhvězda. Obě složky jsou přibližně stejně velké a jasné hvězdy a oběhnou kolem společného těžiště jednou za 172 let. Během oběhu obou složek kolem společného těžiště se silně mění úhlová vzdálenost obou složek. V roce 1920 byla úhlová vzdálenost obou složek 6,2 vteřiny, v roce 2008 bude nejmenší, pouze 0,3 vteřiny. K rozlišení obou složek bude v roce 2008 zapotřebí dalekohled s objektivem o průměru 15 cm.\n\nR Virginis je proměnná hvězda typu Miry. Svoji jasnost mění značně v periodě 145,5 dní.\n\nKupa galaxií v Panně je vzdálená zhruba 60 miliónů světelných let. Přibližně 250 jejich členů může být pozorováno dalekohledem o průměru objektivu 15 cm. 11 galaxií začlenil francouzský astronom Charles Messier do svého katalogu.\n\nM 49 byla první objevená galaxie kupy galaxií v Panně. Messier ji objevil v roce 1771. M 49 je nejjasnější galaxie kupy. Lze ji objevit jako mlhavý obláček již v triedru. Jedná se eliptickou galaxii, vzniklou sloučením více galaxií. Eliptické galaxie obsahují poměrně málo mezihvězdné hmoty. \n\nSpirální galaxie M 61 patří také ke kupě galaxií v Panně. Ve větším dalekohledu lze pozorovat její spirální ramena.\n\nGalaxie M 84, M 86, M 87 a M 88 ke středu kupy galaxií v Panně. Messier objevil všechny čtyři galaxie v noci 18. března 1781. \nM 84, M 86 a M 87 eliptické galaxie, M 88 je spirální galaxie.\n\nM 84 má hmotu 800 miliard Sluncí. Je také silným zdrojem radiového záření.\n\nM 87 je také silný zdroj radiového záření, který je označován jako Virgo A. Fotografie s dlouhou expozicí ukazují jet, který vychází ze středu galaxie.\n\n50 miliónů světelných let vzdálená galaxie M 104 nepatří ke kupě galaxií v Panně. Galaxii pozorujeme z boku. Větším dalekohledem jsou pozorovatelná mračna prachu a plynu. Galaxie má tvar klobouku, proto se nazývá také \"galaxie Sombrero\".\n\nKvasar 3C273 je jádro aktivní galaxie, která se nachází ve vzdálenosti 2,5 miliardy světelných let jedná se o první objevený kvasar. Lze je již rozeznat dalekohledem o průměru objektivu 10 cm jako hvězdičku.\n\n\n"}
{"id": "44106", "url": "https://cs.wikipedia.org/wiki?curid=44106", "title": "Atenova skupina", "text": "Atenova skupina\n\nAtenova skupina (též zkráceně ateni) je skupina planetek, jejichž dráhy protínají oběžnou dráhu Země, a jejichž oběžná doba je kratší než jeden rok. Je pojmenována po první katalogizované planetce tohoto druhu, (2062) Aten, kterou objevila E. F. Helinová 7. ledna 1976 na Observatoři Mt. Palomar.\n\nAteni kříží zemskou dráhu a v perihelu se dostávají ke Slunci blíže než Země, některé dokonce blíže než planeta Venuše a výjimečně (např. planetky (66391) 1999 KW nebo 2000 BD) dokonce než Merkur. Velké poloosy jejich drah jsou vždy menší než 1 AU, jejich dráhy tak leží z větší části uvnitř dráhy naší Země a doba oběhu kolem Slunce je kratší než 1 rok. Vzhledem k charakteru své dráhy patří některé z nich také do kategorií potenciálně nebezpečných planetek a blízkozemních objektů.\n\nObčas se do této skupiny zařazují i planetky ze skupiny apohelů, tedy tělesa, jejichž celá oběžná dráha leží uvnitř oběžné dráhy Země.\n\nNejvětší z této skupiny je planetka (2340) Hathor s průměrem přibližně 5,3 km.\n\nNejdéle známou planetkou tohoto typu je objekt, objevený 5. prosince 1954, který dostal předběžné označení 1954 XA, ale krátce po objevu byl ztracen. Teprve po 49 letech bylo 21. října 2003 v rámci programu LINEAR na Lincolnově observatoři v Novém Mexiku zpozorováno těleso 2003 UC, u kterého bylo po několika dnech sledování zjištěno, že se s vysokou pravděpodobností jedná o ztracenou planetku 1954 XA.\n\nZe známých planetek patří do této skupiny také Zemi ohrožující (99942) Apophis. V únoru 2011 se do této třídy objektů zařadila také planetka 2011 CQ1, která při svém průletu kolem Země výrazně změnila svou dráhu a byla do skupiny Aten přesunuta z Apollonovy skupiny objektů.\n\nÚdaje platí k 1. 1. v daném roce.\n\n\n"}
{"id": "44108", "url": "https://cs.wikipedia.org/wiki?curid=44108", "title": "Souhvězdí Lva", "text": "Souhvězdí Lva\n\nLev je zvířetníkové souhvězdí na severní obloze, které leží západně od souhvězdí Panny, jižně od souhvězdí Velké medvědice a východně od souhvězdí Raka. Podle řecké mytologie souhvězdí představuje Nemejského lva, kterého zabil řecký hrdina Héraklés (nazývaný starými Římany Herkules). Souhvězdí se označuje symbolem (ve znakové sadě Unicode ♌). Je jedním ze 48 souhvězdí uvedených v díle řeckého astronoma Ptolemaia ze 2. století našeho letopočtu a současně jedním z 88 moderních souhvězdí. Díky mnoha jasným hvězdám a výraznému tvaru, který připomíná přikrčeného lva, patří mezi nejsnáze rozeznatelná souhvězdí. Hříva a ramena Lva také tvoří asterismus, který vypadá jako srp nebo obrácený otazník. Nejjasnější hvězdou souhvězdí je Regulus, která představuje srdce Lva.\n\nSouhvězdí Lva obsahuje mnoho jasných hvězd a mnoho jich bylo pojmenováno starými národy. Obsahuje čtyři hvězdy 1. a 2. magnitudy, jasnějších 3. magnitudy je jich celkem pět a díky tomu je Lev nejvýraznějším souhvězdím jarní oblohy.\n\nα Leonis (Regulus, „malý král“) je modrobílá hvězda hlavní posloupnosti s magnitudou 1,34 vzdálená od Země 77,5 světelných let. V triedru se ukáže jako dvojhvězda, jejíž slabší složka má magnitudu 7,7. Podrobnějším průzkumem ovšem bylo zjištěno, že celkově je Regulus čtyřhvězdou.\n\nβ Leonis (Denebola, „ocas lva“) je na opačném konci souhvězdí než Regulus. Je to také modrobílá hvězda, má magnitudu 2,23 a od Země je vzdálená 36 světelných let. Je proměnnou hvězdou typu Delta Scuti.\n\nγ Leonis (Algieba, „čelo“) je dvojhvězdou se třetí pouze optickou složkou. Obě složky dvojhvězdy se dají rozeznat již menším dalekohledem s průměrem objektivu 5 centimetrů. Celková magnituda této dvojhvězdy je 2,0 a její jednotlivé složky mají magnitudu 2,3 (oranžový obr) a 3,5 (žlutý obr). Doba oběhu této dvojhvězdy je kolem 600 roků a maximální vzdálenosti dosáhnou v roce 2061. Od Země je vzdálená asi 125 světelných let. Jižním směrem lze i prostýma očima najít třetí zdánlivou složku této hvězdy, která má magnitudu 4,8 a vlastní označení 40 Leonis.\n\nδ Leonis (Zosma) je bílou hvězdou spektrální třídy A4 s magnitudou 2,6. Od Země je vzdálená asi 60 světelných let.\n\nε Leonis (Algenubi, Ras Elased Australis) je žlutý obr spektrální třídy G1 a třetí magnitudy vzdálený od Země 250 světelných let.\n\nWolf 359 (CN Leonis) je po hvězdách soustavy alfa Centauri a Barnardově šipce Slunci nejbližší hvězdou. Tento červený trpaslík s magnitudou 13,5 je od Země vzdálený 7,8 světelných let a viditelný je až středně velkým hvězdářským dalekohledem s průměrem objektivu okolo 20 centimetrů. Tato slabě eruptivní proměnná hvězda zjasňuje až o jednu magnitudu.\n\nSouhvězdí leží daleko od pásu Mléčné dráhy, takže se v něm dá pozorovat mnoho galaxií, z nichž několik je v dosahu i malých hvězdářských dalekohledů. Pět galaxií patří do Messierova katalogu.\nTrojice galaxií ve Lvu je malá skupina galaxií, kterou tvoří spirální galaxie M 65, M 66 a NGC 3628. Pravděpodobným členem je i NGC 3593. Trojice je od Země vzdálená přibližně 35 milionů světelných let. Dominantním členem této trojice je NGC 3628, ale kvůli tomu, že je k Zemi natočená hranou, je zdánlivě nejslabší a je viditelná až středními dalekohledy. Zato M65 a M66 jsou viditelné i malými dalekohledy, nebo dokonce většími triedry.\n\nSkupina galaxií M 96 leží nedaleko od Trojice galaxií ve Lvu a je i podobně vzdálená od Země, takže se v prostoru mohou nacházet fyzicky blízko\na některé studie Trojici ve skutečnosti považují za součást Skupiny galaxií M 96.\nNejznámějšími členy této skupiny jsou Messierovy galaxie M 95, M 96 a M 105. Nejjasnějším členem této skupiny je M 96, ale všechny tři jsou viditelné malým dalekohledem a stejně tak i NGC 3384, která je vidět těsně u M 105.\n\nV podobné vzdálenosti jako Skupina galaxií M 96, ale pravděpodobně mimo její gravitační dosah, leží i NGC 2903, která patří mezi nejjasnější galaxie severní polokoule.\nVšechny tyto vlastnosti platí i pro galaxii NGC 3521,\nkterá leží v jižním výběžku souhvězdí.\n\nSkupiny galaxií Lev II leží v přibližně dvojnásobné vzdálenosti od Země než Skupina galaxií M 96 a na rozdíl od ní je mnohem bohatší, takže se dělí do několika podskupin. Celkem obsahuje více než 100 velkých galaxií, ale kvůli jejich větší vzdálenosti od Země jsou viditelné až středně velkými hvězdářskými dalekohledy. Nejbohatší podskupina obklopuje galaxii NGC 3607 a celkem obsahuje přinejmenším 14 velkých galaxií, mezi nimiž je například NGC 3626.\n\nNa východním okraji souhvězdí se nachází Kupa galaxií ve Lvu (Abell 1367) vzdálená přibližně 330 milionů světelných let, jejímž nejjasnějším členem je NGC 3842.\n\nLeonidy jsou listopadový meteorický roj, jehož radiant leží blízko hvězdy Algieba (γ Leo). Jde o jeden z nejvýraznějších a nejčastěji pozorovaných meteorických rojů. Aktivita roje závisí na jeho mateřské kometě Tempel-Tuttle, která při svém přiblížení ke Slunci jednou za přibližně 33 let způsobuje výrazné zvýšení hodinové frekvence až na desítky tisíc meteorů za hodinu. V ostatních letech je tento roj málo aktivní, ale přesto je původcem velice jasných bolidů. Aktivní je od 5. do 30. listopadu a jeho maximum – období, kdy je vidět nejvíce meteorů – je okolo 17. až 18. listopadu.\n\nV období od 1. do 7. ledna má maximum menší meteorický roj lednových Leonid.\n\n"}
{"id": "44109", "url": "https://cs.wikipedia.org/wiki?curid=44109", "title": "Souhvězdí Velké medvědice", "text": "Souhvězdí Velké medvědice\n\nVelká medvědice je významné souhvězdí na severní obloze. Souhvězdí je často chybně nazýváno Velký vůz, to je však název jen jeho části – asterismu tvořeného sedmi nejjasnějšími hvězdami Velké medvědice. Velký vůz může zejména začínajícím pozorovatelům oblohy sloužit jako výchozí bod pro orientaci na noční obloze.\n\nVětší část Velké medvědice je v České republice cirkumpolární, tudíž nezapadá pod obzor. Nejlépe je pozorovatelné v jarních měsících a začátkem léta, protože jeho horní kulminace nastává 15. března a naopak dolní kulminace probíhá 16. září. Sousedí se souhvězdími Draka, Žirafy, Rysa, Malého lva, Lva, Vlasů Bereniky, Honicích psů a Pastýře. Je to třetí největší souhvězdí na obloze (větší jsou jen Hydra a Panna).\n\nSouhvězdí leží daleko od pásu Mléčné dráhy a kromě mnoha galaxií se v něm ukrývá i výrazná planetární mlhovina, které se říká Soví mlhovina (Messier 97). Nejjasnějšími galaxiemi v tomto souhvězdí, které jsou viditelné i pomocí triedru, jsou Messier 81, Messier 82 a galaxie Větrník (Messier 101).\n\nVelká medvědice byla jedním ze 48 souhvězdí popsaných Ptolemaiem. Aristoteles uvedl toto souhvězdí ve své \"Metafyzice\", přičemž hájil názor, že k tomuto souhvězdí nepatří pouze sedm hvězd Velkého vozu, ale hvězd dvanáct. Velká medvědice je jedno z nejznámějších souhvězdí, zmiňované osobnostmi jako byli např. Homér, Spenser, Shakespeare, Tennyson, a Bertrand Cantat. O tomto souhvězdí se také zmiňuje finský epos \"Kalevala\" a malíř Vincent van Gogh zahrnul jeho hvězdy do svého plátna „Hvězdná noc nad Rhônou“. Hvězdy tohoto souhvězdí jsou také popsány ve Starém zákoně v knize Jób.\n\nV tomto souhvězdí si představovalo medvěda mnoho civilizací. V jedné báji společně se sousedním Malým medvědem tvoří základ mýtu o Kallistó. Princezna Kallistó zaujala nejvyššího boha Dia tak, že se rozhodl zmocnit se ji násilím. Z jejich spojení se narodil syn, který dostal jméno Arkas. Diova žárlivá manželka, Héra, se rozhodla pomstít a proměnila Kallistó v medvědici, která byla nucena toulat se po lesích. O mnoho let později se Arkas, který zatím vyspěl v mladého muže, jednoho dne vydal, jako již vícekrát, se svými přáteli do lesů na lov divoké zvěře. Zde natrefil na svou změněnou matku, která když ho spatřila, chtěla ho obejmout. Arkas proti ní napřáhl v obraně oštěp. Aby zabránil matkovraždě a protože nemohl zrušit předchozí čin jiného boha, proměnil Zeus Arkase také v medvěda a spolu s Kallistó ho přenesl na oblohu. Podle jiného výkladu představuje Arkase souhvězdí Pastýře, kterak s Honicími psy žene Velkou medvědici.\n\nPodle jiné verze mýtu Zeus oba medvědy vyhodil na oblohu, když je předtím chytil za ocasy. Proto je mají Velká medvědice i Malý medvěd tak dlouhé. Protože se však Héra odmítla smířit s takovým řešením, vymohla si na Tethydě a Okeanovi alespoň to, že si ani jeden z medvědů nemohou odpočinout v chladivých vlnách oceánu, ale musí stále putovat noční oblohou kolem severního pólu.\n\nProtože medvědi nemají dlouhý ocas, bylo často spekulováno, že Alioth, Mizar a Benetnaš jsou tři medvíďata následující svou matku nebo tři lovci. V Bibli (v knize Jób 9:9 a 38:32) je toto souhvězdí uváděno spolu s Orionem a Plejádami (Velká medvědice byla přeložena v české bibli jako lev – ekumenické vydání z roku 1985, zatímco ve Vulgátě jako Arcturus).\n\nDříve však viděli Řekové v jasných hvězdách tohoto souhvězdí zlatá jablka (3 jasné hvězdy v ocasu) rostoucí na stromě (někdy představovaném slabšími hvězdami ve zbytku souhvězdí). V souhvězdí Malého medvěda byly viděny Hesperidky, Nymfy, které měly za úkol ona jablka hlídat a zkomplikovaly tak jeden ze dvanácti úkolů řeckého hrdiny Hérakla. Tyto dvě skupiny hvězd společně s Váhami, Pastýřem a Drakem mohli být tedy inspirovány mýtem o zlatých jablkách, která zajišťovala věčné mládí.\n\nIrokézové interpretovali Alioth, Mizar a Benetnaš jako tři lovce sledující velkou medvědici. Podle jedné z verzí jejich mýtu první lovec (Alioth) nese luk a šípem zasáhne medvěda. Druhý lovec (Mizar) nese na svých ramenou velký hrnec na vaření medvěda zatímco třetí lovec (Benetnaš) vleče hromadu dříví na rozdělání ohně pod hrncem. Medvěda si v tomto sektoru oblohy představovali také Sumerové, Babyloňané, Asyřané, Peršané, Féničané a národy v severní Asii. Odtud se patrně představa medvědice přenesla k indiánům do Severní Ameriky.\n\nV barmštině je Pucwan Tārā název souhvězdí, které zahrnuje hvězdy hlavy a předních tlap Velké medvědice. Pucwan je přitom obecný termín pro kraby, garnáty, krevety a humry. V hinduistické mytologii je sedm nejjasnějších hvězd souhvězdí ztotožněno se sedmi mudrci a souhvězdí se nazývá Saptarshi Mandalam. Kyrgyzové viděli ve Velkém vozu sedm vlků. Arabové zase měli za to, že skříň vozu je rakev za kterou kráčí tři plačící ženy. Římané pro změnu ve Velkém vozu rozpoznávali sedm volů, neustále putujících kolem světového pólu.\n\nVelká část hvězd v tomto souhvězdí patří k otevřené hvězdokupě Collinder 285, která je vzdálená asi sedmdesát světelných let (ly). Collinder 285 se pohybuje prostorem rychlostí asi 14 km/s směrem k souhvězdí Střelce. Souhvězdí se často mylně nazývá Velký vůz, což je ovšem pouze asterismus tvořený sedmi nejjasnějšími hvězdami Velké medvědice – Merak, Phekda, Megrez, Alioth, Mizar, Benetnaš a Dubhe.\n\nAlfa Ursae Majoris má název Dubhe. Je to žlutý obr, který je od Slunce vzdálený 124 ly a dosahuje jasnosti 1,9 mag. Dubhe je fyzická dvojhvězda (slabší hvězda má jasnost 4,5 mag). Beta Ursae Majoris (Merak) je modrobílá hvězda hlavní posloupnosti, která má jasnost 2,3 mag a od Slunce je vzdálená 79 ly. Hvězdy Merak a Dubhe jsou pomůckou při hledání severního nebeského pólu. Pokud je protažena pomyslná čára mezi těmito dvěma hvězdami narazíme přímo na Polárku. Oběma hvězdám se proto říká Ukazatelé. Pokud pokračujeme ve spojnici dále, narazíme do souhvězdí Kasiopeji. Phekda (gama Ursae Majoris) je bílá hvězda hlavní posloupnosti, která má jasnost 2,4 mag. Od Slunce je vzdálená 84 ly. Delta Ursae Majoris neboli Megrez má jasnost 3,3 mag a leží ve vzdálenosti 81 ly. Je to nejslabší hvězda Velkého vozu. Alioth je epsilon UMa (Ursae Majoris). Je to modrobílá hvězda o jasnosti 1,8 mag, je tedy nejjasnější ve Velké medvědici. Je vzdálená 81 ly. Hvězda Mizar zeta UMa tvoří s hvězdou Alkor optickou dvojhvězdu. Mizar je hvězda hlavní posloupnosti vzdálená 87 ly od Slunce. Má jasnost 2,27 mag. Alkor je o šest světelných roků blíže Slunci než Mizar. Kromě Alkoru se však u Mizaru nachází ještě jeho další průvodce – třetí hvězda, označená jako Mizar B. Má jasnost 4,0 mag, je ale tak blízko Mizaru, že je viditelná pouze dalekohledem. Zvláštností pak je, že každá z těchto tří hvězd je dvojhvězdou. Mizar je tedy šestihvězdou. Benetnaš neboli eta UMa má jasnost 1,9 mag a je vzdálená 101 ly. Je to bílá hvězda hlavní posloupnost, která také nepatří do hvězdokupy Collinder 285.\n\nHvězda 47 Ursae Majoris o jasnosti 5,1 mag a vzdálenosti 46 ly byla třetí hvězdou, u které byla objevena extrasolární planeta. Dnes známe již dvě planety, které obíhají tuto hvězdu. Hvězda Lalande 21185 je červený trpaslík, která má jasnost 7,5 mag, lze ji tedy najít alespoň za pomoci triedru. Tato hvězda je nejjasnějším červeným trpaslíkem na severní obloze. Podobně jako 47 UMa, také tuto hvězdu obíhají přinejmenším dvě exoplanety.\nKromě Polárky jde za pomoci hvězd Velké medvědice najít také další významné hvězdy. Hvězdy oje Velkého vozu míří ke čtvrté nejjasnější hvězdě na obloze, stálici Arcturus v souhvězdí Pastýře, a dále k hvězdě Spica, nejjasnější hvězdě souhvězdí Panny. Spojnice hvězd Megrez a Dubhe míří přímo ke Capelle, nejjasnější hvězdě v souhvězdí Vozky. Spojnice Megrez – Merak míří do souhvězdí Blíženců, ke hvězdě Kastor. Spojnice Megrez – Phekda míří do souhvězdí Lva, ke hvězdě Regulus. Nejzajímavější zvláštností hvězd Velké medvědice, je jejich vlastní pohyb. Pět z nich (beta, gama, delta, epsilon a zeta UMa) se dokonce pohybuje stejným směrem i rychlostí. tento pohyb je způsoben tím, že jsou členy již zmíněné hvězdokupy. Ale třeba hvězda Dubhe nebo Benetnaš jsou mimo hvězdokupu a pohybují se jiným směrem i jinou rychlostí.\nVelká medvědice je domovem 410 objektů, které jsou popsány v katalogu NGC a naprostá většina z nich jsou galaxie. Sedm z těchto objektů zavedl do svého katalogu i Charles Messier, který do svého katalogu zahrnul i jednu dvojhvězdu. Ta nese označení Messier 40 a od Země je vzdálená 450 ly.\nPouhým okem ji však nespatříme, neboť má jasnost 8,4 mag. Messierův objekt číslo 97, známý také jako Soví mlhovina, je planetární mlhovina, která je od Slunce vzdálená asi 2 600 ly. Má jasnost 9,9 mag a dá se spatřit i jen s pomocí menšího dalekohledu.\n\nVe Velké medvědici je velké množství galaxií, z nichž několik je tak jasných, že jsou vidět i malými amatérskými dalekohledy. Jednou z nich je Messier 81, která je nejjasnější galaxií ve Velké medvědici, má jasnost 6,5 mag a můžeme ji vidět již malým triedrem. Od Mléčné dráhy je vzdálená 12 milionů ly. Poblíž ní se nachází méně jasná galaxie Messier 82, která má jasnost 8,4 mag. Obě galaxie nazýváme Bodeho galaxie a jsou nejjasnějšími členy skupiny galaxií, která se nazývá skupina galaxií M 81.\nDalším Messierovým objektem je galaxie Větrník (Messier 101). Tato galaxie je od té Naší vzdálená 23 milionů ly a na obloze má jasnost 7,7 mag. Je hlavním členem skupiny galaxií M 101.\n\nMessier 108 je spirální galaxie, která má jasnost 9,9 mag, je vzdálená 31 milionů ly a je osamělým členem skupiny galaxií Velká medvědice. Spirální galaxie Messier 109 má jasnost 9,8 mag a vzdálenost asi 55 milionů ly. Je nejjasnějším členem skupiny galaxií M 109, kam patří i podobně jasná galaxie NGC 3953.\n\nMalým dalekohledem je viditelná i čočková galaxie NGC 2768, která se řadí mezi Seyfertovy galaxie a od Země je vzdálená přibližně 72,4 milionů ly. Dále pak osamělá vločková spirální galaxie NGC 2841, která také patří mezi Seyfertovy galaxie a od je Země vzdálená 47,6 milionů ly. Pomocí malého dalekohledu by měla být vidět i spirální galaxie NGC 3184, která je k Zemi natočená čelem. NGC 3198 je spirální galaxie s příčkou a pomocí pozorování 52 cefeid byla její vzdálenost odhadnuta na 47,3 milionů ly.\n\nMalým dalekohledem se dá spatřit i eliptická galaxie NGC 5322, která se díky aktivnímu galaktickému jádru řadí mezi Seyfertovy galaxie. Od Země je vzdálená přibližně 104 milionů ly.\n\nSpirální galaxie NGC 2857 je k Zemi natočená čelem a je zajímavá tím, že je první položkou katalogu zvláštních galaxií. Od Země je vzdálená 238 milionů ly a má průměr přibližně 125 tisíc ly.\n\nVětšina z výše zmíněných galaxií je součástí Místní nadkupy galaxií, která je tvořena několika desítkami větších či menších skupin galaxií. Součástí Místní nadkupy je také Místní skupina galaxií, do které patří i galaxie Mléčná dráha.\nSkupina galaxií M 81 leží v západní části souhvězdí, celkem má asi 30 členů a se svou vzdáleností 12 milionů ly patří mezi k Zemi nejbližší skupiny.\nÚstředním členem této skupiny je Messier 81 a na obloze ji doprovází typická hvězdotvorná galaxie Messier 82 a NGC 3077. Jak napovídá jejich vzájemná blízkost, všechny tři galaxie jsou k sobě gravitačně silně vázané a na rádiových snímcích této skupiny je vidět, že jednotliví členové jsou mezi sebou propojeni dlouhými pásy plynu. Díky malé vzdálenosti od Země je tato skupina na obloze poměrně rozlehlá a galaxie NGC 2403 už tak leží v sousedním souhvězdí Žirafy. NGC 2403 je podobně jasná jako Messier 82. Do této skupiny patří ještě například NGC 2976 a NGC 4236.\n\nSkupině galaxií M 101, která leží naopak ve východním výběžku souhvězdí, vévodí druhá nejjasnější galaxie Velké medvědice – velká spirální Galaxie Větrník (Messier 101). Nedaleko od ní jsou na obloze další členové této skupiny: trpasličí galaxie NGC 5477 a dvě malé narušené spirální galaxie NGC 5474 a NGC 5585, jejichž nepravidelný tvar je pravděpodobně způsoben vzájemným působením mezi členy této skupiny.\nTato skupina je od Země vzdálena asi 25 milionů ly a v podobné vzdálenosti od Země se nachází i Skupina galaxií M 51 a Skupina galaxií NGC 5866, takže je možné, že tyto tři skupiny tvoří jedinou volně protaženou skupinu, přestože jiné výzkumy tyto skupiny považují za oddělené.\nSkupina galaxií Velká medvědice je bohatá skupina galaxií, jejíž střed je od Země vzdálen přibližně 55 milionů ly a kterou tvoří asi 60 velkých galaxií. Na obloze zabírá poměrně rozsáhlou část o rozloze 20 krát 10 stupňů. Skupina obsahuje hlavně spirální galaxie a zdánlivě je rozdělená na dvě zhruba stejně velké části, i když hranice mezi nimi není pevně daná a obě části jsou od Země přibližně stejně vzdálené. Severní část se někdy označuje jako skupina galaxií M 109 a v katalogu LGG dostala označení LGG 258. Jižní část je ve stejném katalogu označena LGG 269 a jejím hlavním členem je Seyfertova galaxie NGC 4051. Menším dalekohledem se dá v této skupině zahlédnout například čelem k Zemi natočená spirální galaxie NGC 3938 nebo naopak téměř z boku viditelná spirální galaxie NGC 4096. Tato galaxie leží blízko skupiny Honicích psů II, která s jižní částí sousedí na jihovýchodě, ale leží trochu blíže k Zemi.\n\nVe skupině galaxií M 109 lze malým dalekohledem zahlédnout kromě Messier 109 také dvě spirální galaxie s příčkou označené NGC 3726 a NGC 3953 a také narušenou spirální galaxii NGC 4088. Celkem tato skupina obsahuje asi 32 velkých galaxií.\n\nV souhvězdí Velké medvědice vznikl známý záběr z Hubbleova vesmírného dalekohledu nazvaný Hubbleovo hluboké pole. Hubbleovo hluboké pole je snímkem malé části oblohy o velikosti jedné patnáctiny průměru Měsíce. Pole se nachází nad spojnicí hvězd Alopth – Megrez. Samotný snímek vznikl v prosinci 1995 spojením 342 snímků s celkovou expoziční dobou pět dní. Na záběru je více než 3 000 galaxií různých typů a jasnějších než 29. magnitudy. Je to vlastně pohled do minulosti vesmíru na velmi mladé galaxie tak, jak vypadaly asi miliardu let po Velkém třesku. Na snímku byla objevena i nejvzdálenější známá supernova. Má označení 1997 ff a vybuchla asi před deseti miliardami let.\n\n\n\n\n"}
{"id": "44110", "url": "https://cs.wikipedia.org/wiki?curid=44110", "title": "T-35", "text": "T-35\n\nT-35 byl sovětský těžký tank vyvinutý ve 30. letech a jediný sériově vyráběný pětivěžový tank v historii.\n\nProjekt tanku T-35 se začal rýsovat již ke konci 20. let 20. století, konkrétní podobu pak dostal zhruba v roce 1932. Zcela nekompetentní velení Rudé armády jej považovalo za impozantní a skvělý stroj a prosadilo jeho sériovou výrobu navzdory tomu, že ruští tankoví odborníci jej vyhodnotili jako naprosto nepoužitelný. V souladu s názorem velení a politických špiček byly tanky T-35 přidělovány elitním jednotkám, které je předváděly na vojenských přehlídkách. Teoreticky s nimi měly také cvičit bojové situace, ale to se většinou nedělo, neboť stroj byl velmi poruchový (zejména pokud šlo o soustavu pohonu) a náročný na opravu, takže tankisté cvičili na lehkých a středních tancích, zejména strojích T-28.\n\nBojová hodnota tanku T-35 byla v mnoha ohledech ubohá. Impozantní výzbroj a možnost pálit naráz „na všechny strany“ byla naprosto přebita úděsnou neohrabaností, pomalostí a poruchovostí stroje, náročností na jeho údržbu i velkou hmotností, které neodpovídala síla pancéřování (což bylo při neohrabanosti a veliké siluetě stroje velice citelné). Důsledkem velké hmotnosti byl (kromě obrovské spotřeby paliva) také fakt, že zapadlý T-35 mohl vyprostit prakticky zase jen další stroj typu T-35 (v pozdějších dobách pak ještě stroj typu KV). Ovšem obrovská námaha pohonu při tomto vyprošťování vedla často k tomu, že pomáhající stroj zkolaboval také. Mnoho přesunů tankových formací vyzbrojených stroji T-35 bylo brzděno tím, že porouchané a zapadlé stroje tohoto typu zcela zablokovaly cestu. Zoufalí ruští konstruktéři a tankisté ke konci odmontovávali zadní věže stroje, aby snížili jeho hmotnost a zvýšili jeho bojovou hodnotu. Za klad samozřejmě nebylo možno považovat ani fakt, že posádku neodlehčeného tanku tvořilo minimálně 9 mužů, což byl dvoj- až trojnásobek mužů oproti požadavkům běžných typů.\n\nPrvního bojového nasazení se tank dočkal až se zahájením operace Barbarossa (při invazi do Polska ani Zimní válce prozíravě nasazen nebyl). Jeho neúspěch při bojových operacích byl takřka totální. Stroje T-35 zdržovaly přesuny, doslova vysávaly zásoby paliva, což se vzhledem k mizernému logistickému zajištění setkávalo s pramalým pochopením. K boji se dostaly pro poruchy jen málokdy a ani v něm nebyl jejich výkon optimální, takže jejich sláva brzy pohasla a stroje v tichosti dosloužily. Jediný dochovaný exemplář T-35 lze zhlédnout v muzeu v Kubince. Nově postavená replika stroje stojí v Muzeu vojenské techniky ve městě Verchňaja Pyšma.\n\n\n"}
{"id": "44111", "url": "https://cs.wikipedia.org/wiki?curid=44111", "title": "Souhvězdí Pastýře", "text": "Souhvězdí Pastýře\n\nPastýř (latinsky \"Bootes\") je souhvězdí na severní obloze. Sousedí se souhvězdími Honicích psů, Vlasů Bereniky, Severní koruny, Draka, Herkula, Hada, Panny a Velké medvědice. Patří jak mezi 48 souhvězdí, která zavedl Ptolemaios, tak mezi 88 souhvězdí moderní astronomie. V pořadí velikosti je na třináctém místě a na obloze se dá najít poměrně snadno, díky hlavní hvězdě Arcturus, která je (nepočítáme-li Slunce) čtvrtou nejjasnější hvězdou oblohy. Nejsevernější části tohoto souhvězdí jsou v Česku cirkumpolární. Nejlepší pozorovací podmínky nastávají v červnu, kdy je souhvězdí nejvýše na obloze.\n\nPastýř (také někdy Honák) je, spolu s Honicími psy, všeobecně vykládán jako strážce Velké medvědice a Malého medvěda. Podle jedné z legend, které se vztahují k tomuto souhvězdí, vynalezl jeden řecký pastýř pluh. Toto velmi potěšilo bohyni Démétér, která poprosila Dia, aby jej přenesl na oblohu.\n\nJiná verze zobrazuje Pastýře jako pěstitele hroznového vína, jménem Ikarius. Ten jednoho dne dovolil bohovi Dionýsovi, aby si mohl projít jeho vinohrad. Za odměnu získal Ikarius tajemství výroby vína. Ikarius byl tímto alkoholickým nápojem natolik ohromený, že pozval své přátele, aby ho ochutnali. Jenže lidé ještě nikdy předtím víno nepili a druhý den se všichni probudili s příšerným stavem opilosti. V domněnce, že je Ikarius chtěl otrávit, jej zavraždili.\n\nPodle jiného výkladu je za Pastýře považován Arkas, syn boha Dia a arkadské princezny Kallistó. Vychovával ho jeho děd, král Arkadie Lykáón. Jednoho dne přišel k Lykáónovi na večeři Zeus. Aby si král ověřil, že jde skutečně o pána bohů, zabil svého vnuka a z jeho masa připravil jídlo. Zeus to ovšem poznal a velmi se rozzlobil. Přeměnil Lykáóna ve vlka a svému synovi vrátil život. Mezitím se však Diova manželka Héra dozvěděla o nevěře manžela a proměnila Kallistó v medvědici. Po několika letech, když byl Arkas dospělý, si vyšel s přáteli na lov. Při něm narazil na medvědici, ale nepoznal, že je to jeho matka. Začal ji pronásledovat a Kallistó, aby si zachránila život, se před ním ukryla do chrámu v posvátném městě. Arkas tam vešel za ní. Nevěděl však, že ti, kdo znesvětí toto místo, budou zabiti. Aby je Zeus zachránil, přenesl oba na oblohu – Arkase jako Pastýře a Kallistó jako Velkou medvědici.\n\nNejjasnější hvězdou v tomto souhvězdí, a také pátou nejjasnější hvězdou (jasnější jsou Slunce, Sírius, Canopus a Alfa Centauri) na obloze a nejjasnější hvězdou severní oblohy, je alfa Bootis, která nese název Arcturus (-0,05 mag). Název této hvězdy pochází ze starořeckého Αρκτούρος (\"Arktouros\"), což znamená strážce medvědice. Arcturus je červený obr, který je 26krát větší a 114krát zářivější než Slunce. Je vzdálený 37 světelných roků od Slunce. Arcturus tvoří spolu s hvězdami Regulus (někdy místo něj Denebola) a Spica Jarní trojúhelník. Beta Bootis (Nekkar) má jasnost 3,5 mag. Je to žlutý obr vzdálený 219 světelných let. Gama Bootis (Seginus) má jasnost 3,0 mag. Je to modrobílý obr vzdálený 85 světelných let. Delta Bootis je bílý obr vzdálený 117 ly. Má jasnost 3,5 mag. Epsilon Boöti je snadno rozlišitelná dvojhvězda. Hlavní složka nese jméno Izar, což z arabského překladu znamená pás. Jiný název pro Izar je Pulcherrima (latinsky: nejkrásnější). Hlavní hvězda je oranžový obr s jasností 2,5 mag. Druhá hvězda, která má jasnost 4,9 mag, je modrá hvězda hlavní posloupnosti.\n\nJedním z mála objektů v Pastýři, které jsou ještě viditelné v malém dalekohledu, je kulová hvězdokupa NGC 5466, která je od sluneční soustavy vzdálená 52 tisíc světelných let a má jasnost 9,1 mag. V jihozápadním cípu souhvězdí u hranice se souhvězdím Panny leží spirální galaxie NGC 5248 vzdálená 50 milionů světelných let, která má 10. magnitudu a je tedy pozorovatelná středními dalekohledy. V severní části souhvězdí se necelé 3 stupně jihovýchodně od hvězdy θ Bootis nachází dvě spirální galaxie NGC 5676 a NGC 5660 s magnitudami 11 a 11,8. Poblíž hvězdy Izar (míněno na obloze) se nachází spirální galaxie NGC 5653, která je vzdálená 161 milionů světelných roků a má jasnost 12,2 mag. K pozorování tohoto objektu je však zapotřebí větších teleskopů. Silným zdrojem rentgenového, infračerveného a rádiového záření je superobří galaxie 3C 295. Je od nás vzdálená 5 miliard ly a v její jádře se nachází obří černá díra.\n\n"}
{"id": "44112", "url": "https://cs.wikipedia.org/wiki?curid=44112", "title": "Souhvězdí Honicích psů", "text": "Souhvězdí Honicích psů\n\nHonicí psi je souhvězdí na severní obloze.\n\nNázev souhvězdí je spojen starou řeckou legendou se souhvězdím Honáka. Bývá znázorňováno jako dva psi, kteří honí dva medvědy (Velký a Malý medvěd) kolem pólu a na vodítku je vede Honák. Honicí psi zaujímají oblast pod Velkou medvědicí. Tvarem je podobné souhvězdí Kasiopeji, jen je znatelně menší.\n\nZajímavostí tohoto souhvězdí je, že se na něj od nás díváme kolmo k Mléčné dráze, proto tím směrem pronikáme daleko za hranice naší Galaxie, do nejvzdálenějších oblastí vesmíru.\nDále je zajímavá hvězda Asterion (Chara), která je dvojníkem našeho Slunce – tak jak vidíme dnes Asterion, viděli bychom od něj, tj. ze vzdálenosti 27 ly, Slunce. Planety bychom samozřejmě neviděli, byly by příliš slabé a blízko Slunce.\n\n\n\n"}
{"id": "44114", "url": "https://cs.wikipedia.org/wiki?curid=44114", "title": "Souhvězdí Vlasů Bereniky", "text": "Souhvězdí Vlasů Bereniky\n\nVlasy Bereniky je souhvězdí na severní obloze. Pojmenováno bylo podle vlasů královny Bereniky, manželky egyptského krále Ptolemaia III., která je obětovala za šťastný návrat manžela z války v Sýrii. Jejich ztráta z chrámu pak byla vysvětlena královským hvězdářem jako doslovné nanebevzetí učiněné bohyní Afroditou.\n\n\n"}
{"id": "44117", "url": "https://cs.wikipedia.org/wiki?curid=44117", "title": "Souhvězdí Draka", "text": "Souhvězdí Draka\n\nDrak (latinsky \"Draco\", 2. p. \"Draconis\") je souhvězdí na severní obloze. Je jedním z 88 moderních souhvězdí a také jedním z 48 souhvězdí, která zavedl starořecký astronom Ptolemaios. Leží mezi souhvězdími Malého medvěda, Žirafy, Velké medvědice, Pastýře, Herkula, Lyry, Labutě a Cefea. Drak je cirkumpolární souhvězdí severní oblohy, takže je v České republice vidět po celý rok. Nejlepší pozorovací podmínky nastávají v červnu a červenci. 2. června je v horní kulminaci (je nejvýše nad obzorem). V dolní kulminaci je 1. listopadu. V listopadu a prosinci je v nejhorším pozorovacím postavení.\n\nZ nejranější psaných záznamů se dozvídáme, že staří Egypťané ztotožňovali toto souhvězdí s Tawaretou, bohyní severní oblohy v panteonu jejich božstev. Vážená jako stále bdělá neboť souhvězdí nikdy nezapadá, byla zobrazována jako nelítostná ochranná bohyně, jejíž tělo bylo složeno z částí krokodýla, člověka, lva a hrocha.\n\nExistuje mnoho dalších mýtů, týkajících se tohoto souhvězdí. Řecké pojmenování, \"Draco\", vychází z jeho podobnosti s drakem, i když existují alternativní výklady, jako např. legenda o matce velbloudů.\n\nPodle nejznámějšího řeckého mýtu se jedná o Ládóna, stookého draka, který měl za úkol hlídat zlatá jablka v zahradě Hesperidek. Poslala ho tam Héra, když zjistila, že Hesperidky, kterým strom svěřila, si trhají jablka pro sebe. Ládón uhlídal jablka až do té doby, kdy jedenáctou z dvanácti Héraklových prací bylo právě jejich ukradení. Stohlavý Ládón však měl ohromnou sílu a navíc nikdy nespal, takže bylo nanejvýš obtížné jablka získat. Héraklés využil nabídku titána Atláse a nechal si od něj jablka donést. Předtím však musel zabít Ládóna, kterého se Atlás bál. Zastřelil ho otráveným šípem přes zahradní zeď. Podle legendy později Héra umístila Ládóna na obloze jako souhvězdí Draka.\n\nV jiné řecké báji souhvězdí představuje draka, kterého zabil Kadmos při zakládání Théb. Ve třetí legendě souhvězdí představuje draka chránícího zlaté rouno a kterého přemohl Iásón. Skutečnost, že se jedná o cirkumpolární souhvězdí, které nikdy nezapadá pod obzor, hraje v bájesloví také důležitou úlohu.\n\nAlfa Draconis nese jméno Thuban (3,7 mag). Je to modrobílý obr. Thuban byl před 4000 lety „severní hvězdou“ – nejbližší hvězdou severního nebeského pólu, od kterého byl vzdálený 10´. Vlivem precese zemské osy se ale posunul na své dnešní místo a na místo Polárky se dostane až kolem roku 20 000. Hlavu Draka tvoří beta Draconis (Rastaban), gama Draconis (Etamin), zéta Draconis (Grumium) a ní Draconis (Kuma). Rastaban (2,8 mag) je žlutý obr. Etamin (2,2 mag) je oranžový obr a nejjasnější hvězda v Drakovi. Eta Draconis, také Aldhibain (2,3 mag) je těsná dvojhvězda. Ný Draconis (4,9 mag) je taktéž dvojhvězda. Další dvojhvězdou v Drakovi je omikron Draconis (4,6 mag). Jinou hvězdou je sigma Draconis (Alsafi).\nV Drakovi je velmi mnoho NGC objektů, jen málo z nich je však přístupných pro malé dalekohledy. Nejjasnější je planetární mlhovina NGC 6543 s jasností 8,1 mag známá také jako Kočičí oko.\n\nDalším významným objektem je čočková galaxie M 102 (Vřeteno) vzdálená zhruba 40 milionů světelných let od Země. Objevena byla v roce 1781.\n\n\n"}
{"id": "44118", "url": "https://cs.wikipedia.org/wiki?curid=44118", "title": "Gymnázium Jana Blahoslava", "text": "Gymnázium Jana Blahoslava\n\nGymnázium Jana Blahoslava a Střední pedagogická škola Přerov je střední škola v Přerově, které se zaměřuje na výuku cizích jazyků.\n\nGymnázium Jana Blahoslava a Střední pedagogická škola je 2. největší škola v Olomouckém kraji.\n\nNa gymnáziu se vyučuje osmiletý a čtyřletý obor Gymnázium – ŠVP \"Cesta je cíl...(...k jazyku)\". V roce 2016/2017 osmiletý cyklus skončil, byl přesunut na nedaleké gymnázium Jakuba Škody. Gymnázium místo něho nabízí od školního roku 2018/2019 šestiletý cyklus.\n\nŠestileté gymnázium – 79-41-K/61\n\nČtyřleté gymnázium – 79-41-K/41\n\nNa Střední pedagogické škole se vyučuje denní a dálková forma oboru Předškolní a mimoškolní pedagogika a Pedagogické lyceum.\n\nPředškolní a mimoškolní pedagogika – 75-31-M/01\n\nPedagogické lyceum – 78/42-M/03\n\nAutory budovy, která vznikla v letech 1930–1934 jako obecná škola, jsou Mojmír Kyselka a Josef Polášek.\n\nBěhem roku 2017 prošla budova gymnázia náročnou rekonstrukcí. Byla přidána vzduchotechnika do všech tříd, byla vyměněna okna, budova se zateplila a namalovala. Rekonstrukce stála bezmála 42 milionů Kč.\n\nBudova se po rekonstrukci vrátila do funkcionalistické podoby, okna jsou opět přes celou učebnu a jsou opět světle modrá, tak jak tomu mělo být dřív. Fasáda je lomená bílá.\n\nV roce 2018 byly ve škole zmodernizovány dvě učebny, odpovídající nejmodernějším trendům výuky cizích jazyků, nová chemická laboratoř a učebna fyziky. Využívají je nejen studenti gymnázia, ale také žáci dvou přerovských základních škol a základních škol ve Vlkoši a Želatovicích.\n"}
{"id": "44119", "url": "https://cs.wikipedia.org/wiki?curid=44119", "title": "Wiltonský diptych", "text": "Wiltonský diptych\n\nWiltonský diptych (asi 1395-1399) je dvoudílný cestovní oltář anglického krále Richarda II. Wiltonský diptych je považován za jednu z nejkrásnějších ukázek mezinárodní gotiky. Od roku 1929 se nachází ve sbírkách Národní galerie v Londýně.\n\nOltář se skládá ze dvou dubových panelů: na levém je znázorněn klečící Richard spolu s Janem Křtitelem, Eduardem Vyznavačem a svatým Edmundem. Na pravé straně diptychu je vyobrazena stojící Panna Marie s Kristem v náručí a obklopená 11 anděly.\n\nMalba vznikla pravděpodobně někdy během posledních pěti let Richardovy vlády. Protože je namalována ve stylu mezinárodní gotiky, není jisté, zda její tvůrce byl anglického, francouzského nebo italského původu.\nOznačení Wiltonský vzniklo až později v souvislosti s vlastníkem diptychu hrabětem z Pembroke, který jej měl ve svém Wilton House. Ještě dříve patřil do sbírek Karla I.\n\nObraz je protkaný všudypřítomnou křesťanskou symbolikou, která má vyjadřovat Richardovu zbožnost a také jeho Bohem dané právo na anglický trůn.\n\nTři svatí obklopující klečícího Richarda jsou zvláštními patrony ať již osoby Richardovy či celé Anglie. Představují jak náboženské, tak politické symboly - všichni mají svou kapli ve Westminsterském opatství. Svatý Edmund (vlevo) drží střelu, která jej usmrtila, Eduard Vyznavač drží v levé ruce prsten, který podle legendy dal Janu Evangelistovi přestrojenému za poutníka. Jan Křtitel drží v náručí beránka Božího. Jan Křtitel byl zvláštní Richardův patron, právě na jeho svátek byl nový panovník korunován.\n\nAndělé na obraze jsou oblečeni do rouch zdobených bílým jelenem. Jeden z nich drží prapor s křížem svatého Jiří (červený kříž v bílém poli; patron Anglie, odkazuje na něj např. i Shakespeare ve své hře Richard II.). V kruhu na vrcholu praporu je zobrazen odraz hradu a bílého ptáka (labutě nebo pelikána). Pokud je to pelikán, pak se jedná o jedno ve středověké ikonografii z tradičních zobrazení Krista (obvykle pelikán drásající si hrdlo, aby nakrmil svá mláďata). Labuť, o které se tvrdilo, že před smrtí krásně zpívá, může přeneseně symbolizovat křesťany (jako ty, kteří pějí žalmy). Panna Marie drží v náručí malého Krista, který žehná Richardovi. Jeho hlavu obklopuje svatozář, která je částečně tvořena trnovou korunou. Ta předznamenává jeho budoucí utrpení na kříži.\n\nNa obraze je častý osobní Richardův symbol bílého jelena (roucho, do kterého je oblečena klečící Richardova postava, roucha andělů). Jako Richardův osobní emblém obvykle leží v trávě s rozmarýnem (rozmarýn a pštros byly osobními symboly Anny České, jeho manželky). Ve středověké ikonografii symbol bílého jelena obvykle odkazuje na žalm 42 (2): Jako laň prahne po vodách bystřin, tak prahne duše má po tobě, Bože!\nRichardův jelen má kolem krku jako obojek zlatou korunu, která má symbolizovat zlatá pouta, tj. světskou vládu, která Richarda zavazuje a určitým způsobem omezuje.\n\nZdá se, že může jít o kryptoportrét královské rodiny, Panna Marie jako králova matka Jana z Kentu, Ježíšek jako Eduard z Angoulême, Jan Křtitel jako Jan z Gentu, sv. Edmund jako Richardův otec princ Eduard a konečně král Eduard III. jako Eduard Vyznavač.\n\n"}
{"id": "44121", "url": "https://cs.wikipedia.org/wiki?curid=44121", "title": "Puquina", "text": "Puquina\n\nPuquina [pukina] je mrtvý jazyk Inků, kterým se dříve hovořilo od jezera Titicaca po severní Chile. Zbytky tohoto vymřelého jazyka můžeme nalézt už jen v jazyce kallawaya (což by měla být kombinace kečui a puquiny). Někdy je výrazem puquina označován jazyk uru, ale nemá to znamenat, že by to mělo něco společného s vymřelým jazykem puquina. Existují i dohady o tom, že uru (uruquilla) není název jazyka, ale název etnika. Puquina patří do nezařazených jazyků.\n\nAutorem doposud známé gramatiky z roku 1590 byl Alonso de Barzana.\n"}
{"id": "44134", "url": "https://cs.wikipedia.org/wiki?curid=44134", "title": "Miroslav Donutil", "text": "Miroslav Donutil\n\nMiroslav Donutil (* 7. února 1951 Třebíč) je český herec, moderátor a bavič. Je bývalým členem činohry Národního divadla v Praze.\n\nJeho rodiče byli ochotníky, sám vystudoval brněnskou Janáčkovu akademii múzických umění. Již za studií hrál v Divadle Husa na provázku v Brně, kde působil od roku 1973 až do roku 1990. Poté se stal členem souboru Činohry Národního divadla, kde působil do roku 2013. Miroslav Donutil je od svých osmnácti let epileptik. S manželkou Zuzanou mají dva syny. Starší syn Tomáš pracuje jako informatik a mladší syn Martin je hercem. I s manželkou se jezdí již několik desítek let v létě rekreovat do obce Bobrová na Vysočině, kde mají chatu.\n\nV roce 2016 mu byla městem Třebíč udělena Cena města Třebíče. V únoru 2019 byla v třebíčském divadle Pasáž odhalena Miroslavu Donutilovi bronzová busta mladého akademického sochaře Sebastiana Wojnara, stejně tak ve foyer divadla vystaven kostým ze hry Sluha dvou pánů, kterou Donutil hrál v Národním divadle. Busta byla financována místními společnostmi a přáteli Miroslava Donutila.\n\nJe ceněn zejména jako nadaný komik a vypravěč. Jiří Suchý jej nazval \"klaunem z Boží milosti\" a prohlásil, že Donutilův Truffaldino v Goldoniho Sluhovi dvou pánů způsobil, že se v Národním divadle i se vším publikem opravdu nekontrolovaně řehtal, což se mu stává opravdu málokdy.\n\n\n\n\n\nNedělní šálek kávy s Miroslavem Donutilem\n\n\n\n\n\n\n\n"}
{"id": "44135", "url": "https://cs.wikipedia.org/wiki?curid=44135", "title": "Brýle", "text": "Brýle\n\nBrýle jsou pomůcka pro korekci vidění, případně pro ochranu zraku.\n\nBrýle obvykle sestávají z pevné obruby, do které jsou upevněny buď čočky umístěné před očima člověka pro vizuální korekci (dioptrické brýle) nebo průhledné zornice pro oční ochranu. Moderní brýle jsou obvykle posazeny plastovými sedýlky na nosu a stranicemi s obvykle plastovými koncovkami za boltce uší, které by měly kopírovat. Dioptrické brýle slouží ke korekci krátkozrakosti nebo dalekozrakosti, případně v kombinaci s korekcí vad oka jako je například astigmatismus. Míra korekce vidění čočkami se vyjadřuje prostřednictvím optické mohutnosti v dioptriích.\n\nV případě dioptrických brýlí se rozlišují čočky na optickém základě:\nVětšina brýlových čoček je konkávkonvexní nebo konvexkonkávní (tj. z přední i zadní strany jsou prohnuté stejným směrem, ven od oka), ale velmi silná skla mohou být z některé strany rovná (plano) nebo i bikonkávní, resp. bikonvexní. Extrémně silné brýlové čočky často nevyplňují celou obroučku a jsou vybroušeny v prstenci okolního skla; takové se nazývají \"lentikulární\" a v případě rozptylek někdy \"myodisky\".\n\nČočky brýlí, původně vyráběny pouze ze skla, jsou dnes vyráběny i z různých druhů plastů, především CR-39 (nejpoužívanější), dále Trivexu a polykarbonátu. Tyto materiály snižují riziko rozbití, čočky z nich vyrobené mají nižší hmotnost než skleněné čočky, nevýhodou je měkkost materiálu (plastové čočky jsou snáze poškrábatelné). Některé materiály používané při zhotovování korekčních čoček mají větší index lomu, což je užitečné při výrobě čoček se silnějšími dioptriemi (stejné optické mohutnosti brýlové čočky lze dosáhnout použitím menšího množství materiálu - výsledkem je tenčí a tudíž estetičtější korekční pomůcka). Na většinu plastů lze aplikovat tzv. tvrzení, čímž se zajistí větší odolnost čočky vůči mechanickému poškození (nejčastěji je používán tvrdoelastický lak nanesený na obě strany čočky). Pokrytí hydrofobní vrstvou zajišťuje nesmáčivost čočky a díky velmi hladkému povrchu též snazší čištění. Lipofobní úprava zajistí větší odolnost proti zašpinění čoček mastnotou, např. otisky prstů. Antireflexní vrstva snižuje odrazivost čoček ze všech materiálů (včetně minerálního skla), výsledkem je menší odrazivost ploch čočky a tím i její větší propustnost pro viditelné světlo za stejných světelných podmínek (bez úprav mají korekční čočky světelnou propustnost méně než 93 %, s kvalitní antireflexní úpravou lze dosáhnout propustnosti čočky přes 99 %). Výhody pro nositele brýlových čoček s antireflexní úpravou jsou menší únava očí při umělém osvětlení, práci na počítači a sledování televize, lepší vidění při (zejména večerním) řízení motorových vozidel, navíc jde nositeli lépe vidět do očí, což má nezanedbatelný efekt na vzhled a přímou komunikaci.\n\nČočky CR-39 mají vysoké Abbeovo číslo (V=59,3) a jejich index lomu činí 1,5.\n\nPolykarbonátové čočky jsou lehké, velmi tenké a díky svým vlastnostem jsou vhodné k osazení zejména vrtaných obrub (jsou mnohem odolnější proti nárazu než CR-39, jsou ovšem křehčí než trivexové čočky). Díky velmi nízkému Abbeovu číslu (V=31) a indexu lomu o hodnotě n=1,59 mají polykarbonátové čočky citelně horší optické vlastnosti (především vysokou odrazivost a větší barevnou vadu), aplikace antireflexu je téměř nezbytností.\n\nTrivexové čočky díky absenci vnitřního pnutí svou odolností předčí čočky polykarbonátové. Díky vyššímu Abbeovu číslu (V=43-45) má Trivex i výrazně lepší optické vlastnosti, není však tak tenký (index lomu n=1,53).\n\nMultifokální (též \"progresivní\") čočka má v různých místech různou ohniskovou vzdálenost, používá se ke korekci presbyopie (stařecké vetchozrakosti), pomocí těchto brýlí je možné s jedněmi brýlemi vidět jak do blízka tak do dálky. Známy jsou však i případy, kdy multifokální brýle slouží jen jako brýle čtecí (\"bez dioptrií na dálku\", odpadá poté hledání a neustálé sundavání a nandavání čtecích brýlí) nebo naopak pouze jako brýle na dálku (\"bez dioptrií na blízko\" - využitelné pro staršího myopa, který má již problémy s přeostřováním na blízko v brýlích na dálku). Předchůdcem multifokálních čoček jsou čočky \"bifokální\" (dvouohniskové, dělené - mají vlisovaný nebo vybroušený oddíl na blízko). Jejich vynálezcem byl Benjamin Franklin. Podle jejich tvůrce je odvozen název \"Franklinův bifokál\" - jde o čočky s oddílem na blízko, tvořícím celou spodní polovinu čočky (tedy ne jen malý srpek).\n\nAsférické čočky jsou takové čočky, jejichž jedna strana nemá kulovou (sférickou) plochu. U silného svazku paprsků dochází při dopadu na větší lámavou plochu sférické čočky k nestejnoměrnému lomu paprsků. Výsledkem je zobrazení nikoliv bodu, ale rozmazané plošky (koma). Tento jev se nazývá sférická aberace. Asférická čočka svou konstrukcí (od středu ke kraji se mění strmost zakřivení jedné z ploch) tuto vadu zčásti nebo úplně eliminuje, zároveň částečně snižuje aberaci chromatickou. Pro uživatele není rozdíl patrný co se kvality visu týče, nicméně asférická čočka je schopna alespoň částečně eliminovat nepříjemné průvodní jevy nošení brýlí: velké či malé oči za silnějšími skly a samotnou tloušťku skla (asféra je plošší než čočka sférická při stejné optické mohutnosti a indexu lomu). I tento typ čoček má však svá úskalí, je zapotřebí preciznějších měření, než je tomu u čoček sférické konstrukce. Velmi záleží na zakřivení a inklinaci očnic brýlí, neboť při špatném zaměření některého z parametrů (pupilární distance, osa otáčení, inklinace...) dochází k diskomfortu vidění, např. deformace obrazu při pohledu stranou, bolesti hlavy atd.\n\nOchranné brýle chrání zrak před poškozením, buď mechanickým (např. před odštěpky odletujícími při obrábění materiálů), nebo zářením (např. před ultrafialovým) nebo i tepelným (např. v hutnictví).\n\nMotoristické brýle chrání jezdce na motocyklu před rychlým či prudkým proudem vzduchu, který způsobuje slzení, a před létajícím hmyzem. Mohou být součástí helmy. Dříve tyto brýle používali i řidiči otevřených automobilů a piloti malých letadel, dokud nebyli chráněni prosklenou karosérií nebo kokpitem.\n\nPotápěčské brýle a brýle pro sportovní plavání oddělují očí od vodního prostředí a tím je chrání a zajišťují ostré vidění. Lyžařské brýle chrání před proudem studeného vzduchu a před nárazy poletujícího sněhu.\n\nJe to typ ochranných brýlí, které mají zatmavená skla, aby chránily oči před jasným slunečním světlem. Jsou typickým doplňkem k opalování u moře, ale běžně se nosí po celé léto při jakémkoli pohybu venku a také v zimě pro ochranu před ostrým sluncem na zasněžených horách. Díky rozličným obroučkám a barevným odstínům fungují i jako výrazný módní prvek a statusový symbol, patří neodmyslitelně k některým profesím. Sluneční brýle mají zdravotní smysl zejména u dětí, které mají širší a průhlednější čočku než dospělý člověk a je u nich větší riziko poškození očí.\n\nNěkdy je možné mít nasazeny ochranné brýle přes dioptrické, ale vyrábějí se také ochranná skla \"na míru\" podle typu nositelovy oční vady. Běžné jsou zejména dioptrické brýle sluneční, a to jak se skly tmavými stále, tak se skly reagujícími na osvětlení (tzv. samozabarvovací). Alternativou jsou sluneční klapky - plastové filtry, které lze nasadit na obyčejné brýle.\n\nTyto brýle se používají ke sledování 3-D filmů či kreseb, nebo pro vyvolání dojmu virtuální reality. Tyto brýle zajišťují, aby každé oko mohlo sledovat samostatný obraz. Dosahuje se toho buď odlišnými barvami skel (červená a zelená/modrá – výsledný obraz je pak zdánlivě černobílý) nebo tím, že skla fungují jako polarizační filtry s kolmými rovinami polarizace (zde není žádné omezení na barevnost). Tento systém používají například 3-D kina Imax.\n\n\n"}
{"id": "44136", "url": "https://cs.wikipedia.org/wiki?curid=44136", "title": "Kompetice", "text": "Kompetice\n\nKompetice (resp. konkurence) je pojem popisující vztah dvou organismů. Jedná se zároveň o jednu z kategorií širšího pojetí symbiózy. Přesně ji definovat je poněkud složité, faktem je, že žádná všeobecně přijatelná definice neexistuje, mimo jiné i proto, že k problému kompetice lze přistupovat z mnoha různých úhlů, podle kterých může být definovaná značně široce (v tom případě se často definuje jako takový vztah mezi dvěma organismy, který vyznívá pro oba negativně), nebo úžeji (kompetice jakožto snaha dvou organismů využívat tentýž zdroj). Kompetice je stěžejním pojmem zejména v ekologii a evoluční biologii.\n\nRozlišujeme kompetici vnitrodruhovou, která probíhá mezi jedinci téhož druhu, a mezidruhovou, která probíhá mezi jedinci různých druhů.\n\nPodle charakteru kompetice rozlišujeme kompetici exploatační, při níž nedochází k bezprostřednímu střetu mezi kompetitory (kompetice probíhá pouze na základě toho, že se oba organismy snaží využívat tentýž zdroj, který tím spotřebovávají. Příkladem může být špaček a vinař - jeden sklízí hrozny na víno, druhý se je snaží sežrat a výsledek je určen tím, kdo je rychlejší), a kompetici interferenční, při níž se konkurenti střetnou v přímém boji a výsledek je určen úspěšností v tomto střetnutí (exploatační kompetice špaček-vinař se změní v interferenční v okamžiku, kdy vinař přijde na vinici s brokovnicí a začne situaci řešit za pomoci likvidace špaččích příživníků).\n\nContest- jde o případ, kdy jen jeden z konkurentů získá celý zdroj (samičku získá jen jeden sameček), existuje vítěz a poražený.\nScramble - v tomto případě se oba mohou podělit tak, aby každý měl alespoň něco (část zdroje). I když to nakonec může být tak málo, že to nestačí ani jednomu. Příkladem můžou být krávy na louce- tráva je omezená a nemusí stačit pro všechny, nelze ovšem zabránit přístupu ostatním.\n\nPrincip kompetičního vyloučení říká, že protože kompetice je ztrátová pro obě strany, je výhodné se jí nějak vyhnout. Zpravidla se tak děje úpravou niky, tedy souboru podmínek a zdrojů, které organismus potřebuje k životu. Pokud jeden druh (A) pojídá kořist o velikosti 4 až 7 mm a druhý druh (B) 5 až 8 mm, pak pokud se na jednom stanovišti tyto dva druhy potkají, rozdělí si sporné pásmo tak, aby se minimálně překrývaly. Je-li druh A zároveň kompetičně slabší, pak může být výsledek např. 4 až 5,3 mm pro druh A a 5,3 až 8 mm pro druh B.\n\nSituace kdy jeden z kompetitorů vymizí (z jakéhokoliv důvodu). Příkladem mohou být tažní ptáci, kteří po odletu uvolní své niky.\n\nKompetice má velký význam mezi rostlinami. Všechny rostliny totiž ke svému růstu potřebují podobné zdroje (světlo, voda, základní živiny), a proto se o ně neustále přetahují. Klasická teorie by předpokládala, že vyhraje ten druh, který je kompetičně nejsilnější, neboť postupně vytlačí ostatní druhy. Existence druhově bohatých rostlinných společenstev ukazuje, že tomu tak většinou není - zpravidla proto, že i v rámci zdánlivě homogenní lokality existuje značná mikrovariabilita, která způsobuje, že lokálně je kompetičně silnější pokaždé jiný druh. Výjimkou jsou agresivní metody kompetice, mezi něž patří např. alelopatie - vypouštění toxických látek do okolí, které znemožňují růst ostatních druhů (např. trnovník akát). Další metodou je tvorba hustého listového opadu, který znemožňuje růst dalších druhů, což vede např. ke vzniku tzv. „nahých“ bučin.\n\nKompetice mezi rostlinami je často asymetrická, tj. že jedna rostlina utlačuje druhou víc, než se to děje naopak. Tak např. buk lesní ve výše zmíněné nahé bučině utlačuje šťavel kyselý a třtinu chloupkatou, protože je prostě větší, víc stíní, má hlubší a rozvětvenější síť kořenů a tvoří víc opadu. Naopak někdy může platit asymetrický vztah i obráceně - semenáček buku na pasece je utlačován třtinou, která na jaře vyroste mnohem rychleji. Důsledkem v lesnické praxi je potřeba vyžínání těchto asymetricky kompetujících bylinných druhů po dobu několika let, než se asymetrie změní. (Rostlinné druhy utlačující mladé stromky se nazývají v lesnické praxi buřeň.)\n\n"}
{"id": "44137", "url": "https://cs.wikipedia.org/wiki?curid=44137", "title": "Souhvězdí Kasiopeji", "text": "Souhvězdí Kasiopeji\n\nKassiopea je souhvězdí na severní obloze. Nachází se mezi souhvězdími Andromedy, Persea, Žirafy, Ještěrky a Cefea. Patří mezi cirkumpolární souhvězdí severní oblohy, z České republiky je vidět po celou noc ve kteroukoliv roční dobu. Horní kulminace probíhá 19. října (tehdy souhvězdí připomíná W). Dolní kulminace probíhá 18. dubna (souhvězdí připomíná M). Je jedním ze 48 souhvězdí, které znal již starověký astronom Ptolemaios a také jedním z 88 souhvězdí moderní astronomie. Nejjasnější hvězdy vytvářejí nápadné „W“ nebo „M“. V pořadí velikosti je Kassiopea na 25. místě.\nInuitům připomínalo souhvězdí schody v nebeském sněhu, které spojovalo nebe se zemí.\n\nKassiopea byla manželka etiopského krále Kéfea. S manželem měli dceru Andromedu, která si později vzala Persea. Všichni čtyři se dostali jako souhvězdí na oblohu. Kassiopeia byla velmi krásná a pyšnila se, že její krása předčí i vodní nymfy Néreidy. Její počínání rozhněvalo boha moře Poseidóna (protože jeho manželka byla také Néreida) tak, že poslal mořskou příšeru na království Cefea. Podle rad věštců byl jediný způsob jak zachránit říši nechat Andromedu na pospas příšeře. Ale statečný Perseus po dlouhých bojích s ukrutnou příšerou Andromedu vysvobodil a oženil se s ní. Po smrti Kassiopea dostala přezdívku hvězdná etiopská královna. Její nepřítelkyně Néreidy dosáhly alespoň toho, že je Kasiopea blízko pólu a musí trávit polovinu noci hlavou dolů, aby se odnaučila vychloubačnosti.\n\nNejjasnější hvězdou je Schedir (alfa Cassiopeiae). Má jasnost 2,23 mag. Je to oranžový obr vzdálený 229 ly. Beta Cassiopeiae (2,3 mag) neboli Caph je bílá hvězda hlavní posloupnosti vzdálená 54 ly. Gama Cassiopeiae má název Cih. Je zajímavá tím, že kolem svého rovníku vytváří plynný prstenec, způsobující nepravidelné změny v její jasnosti. Její jasnost se mění mezi magnitudami 1,6 a 3,0. Po většinu času má jasnost 2,2 mag. Od Slunce je vzdálená 613 ly. Ksora je delta Cassiopeiae. Má jasnost 2,7 mag a je vzdálená 99 ly. Jde o zákrytovou dvojhvězdu. Epsilon Cassiopeiae (Segin) má jasnost 3,3 mag. Je vzdálená 440 ly a je to modrobílý obr. Všech těchto pět hvězd tvoří nápadné W. Ró Cassiopeiae je žlutý nadobr. Jde o proměnnou hvězdu. Její jasnost mění mezi 5,85 – 15 mag. Proměnnou hvězdou je i R Cassiopeiae, která patří mezi proměnné hvězdy typu Mira Ceti. Její jasnost se mění od 4,7 do 13,5 mag v periodě 431 dní. S použitím malého dalekohledu je dobře pozorovatelná dvojhvězda eta Cassiopeiae (Achird). Obě složky kolem sebe obíhají v periodě 480 let. V roce 1572 vybuchla v tomto souhvězdí supernova SN 1572, kterou pozoroval Tycho Brahe (supernova se nazývá také Tychonova supernova). Supernova se nacházela poblíž hvězdy kappa Cassiopeiae, v maximu dosahovala magnitudy -4,1, jasností tedy byla srovnatelná s Venuší. Pouhým okem byla pozorovatelná ještě 18. měsíců po výbuchu. Dnes je to jen slabá hvězdička, která dosahuje 19. mag, ale intenzivně září v rentgenové a rádiové oblasti spektra.\n\nSouhvězdím prochází Mléčná dráha, a z tohoto důvodu je bohaté na otevřené hvězdokupy.\n\n\n\n\n\n\n"}
{"id": "44139", "url": "https://cs.wikipedia.org/wiki?curid=44139", "title": "Souhvězdí Cefea", "text": "Souhvězdí Cefea\n\nCefeus (latinsky: \"Cepheus\") je cirkumpolární souhvězdí severní oblohy. Leží mezi souhvězdími Malého medvěda, Draka, Labutě, Ještěrky, Kasiopeji a Žirafy. Jasnější hvězdy Cefea připomínají dům se špičatou střechou. V pořadí velikosti náleží Cefeovi 27. místo. Patří mezi starobylá souhvězdí, znal ho již starořecký astronom Ptolemaios. V České republice je viditelné po celý rok. Nejvýše nad obzorem je koncem podzimu (konec října — listopad).\n\nCefeus byl král bájné Etiopie, manžel královny Kasiopei a otec Andromedy. Kasiopea se vychloubala, že je mnohem krásnější než mořské nymfy Nereidy. To rozzlobilo boha moří Poseidona. Jeho manželka byla také Nereida, Amfitríté, dcera mořského starce Nérea. Na radu své ženy poslal na království mořskou obludu, aby království Cephea a Kasiopei zpustošila. Když chtěli své království zachránit, museli na radu věštírny obětovat svoji dceru Andromedu. Andromedu přikovali ke skále nad mořem, jako oběť mořské nestvůře. Andromedu osvobodil Perseus a byl okouzlen její krásou, že si ji vzal za ženu. Mořskou obludu představuje souhvězdí Velryby.\n\nCefeus je poměrně chudé souhvězdí na jasné hvězdy. Nejjasnější hvězda Alderamin (alfa Cephei) dosahuje jasnosti 2,2. Jde o bílého podobra, vzdáleného 49 ly, který má 17x větší svítivost než Slunce. Alderamin v překladu znamená pravá paže. Vlivem precese se kolem roku 7 500 Alderamin stane severkou (bude nejbližší hvězdou severního nebeského pólu), nyní jí je Polárka. Beta Cephei (Alfirk) je dvojhvězda o jasnosti 3,1 mag. Perioda oběhu hvězd je 4,56 hodin. Hlavní složka soustavy, beta 1, je proměnný modrobílý obr. Dala jméno skupině proměnných hvězd typu Beta Cephei. Gama Cephei (Errai) je oranžový obr o jasnosti 3.2 mag. Bílý pulzující proměnný veleobr delta Cephei (3,5 až 4,4 mag) dal jméno jedné skupině proměnných hvězd. Hvězdy tohoto typu nazýváme cefeidy. Delta Cephei je dvojhvězda. V Cefeovi se vyskytuje hned několik rudých veleobrů. Jedním z nich je μ Cephei neboli Granátová hvězda. Má jasnost 3,4 až 5,1 mag. Je to proměnná hvězda, která je vzdálená 5260 ly a přibližuje se ke Slunci rychlostí 19 km/s. Jde o jednu z největších známých hvězd, kdyby byla na místě Slunce, sahala by její dráha až k Saturnu. Dalšími veleobry jsou V354 Cephei (3. největší známá hvězda) a VV Cephei A (2 největší známá hvězda).\n\nSouhvězdím prochází pouze malá část Mléčné dráhy a tudíž se zde nenachází mnoho jasných objektů. Nejjasnějším objektem vzdáleného vesmíru je otevřená hvězdokupa IC 1396, která je od Země vzdálená 2000 světelných let. Hvězdokupa se nachází v emisní mlhovině, která je vidět ale teprve na fotografiích s dlouhou expozicí. Dalším jasnějším objektem je mlhovina Kosatec, kterou je možné pozorovat již menším dalekohledem. Poněkud slabšími objekty jsou otevřené hvězdokupy NGC 188, NGC 7510, NGC 7160, NGC 6939, planetární mlhovina NGC 40, emisní mlhovina Sh2-155 a galaxie NGC 6946.\n\n\n\n"}
{"id": "44141", "url": "https://cs.wikipedia.org/wiki?curid=44141", "title": "Souhvězdí Malého medvěda", "text": "Souhvězdí Malého medvěda\n\nMalý medvěd je souhvězdí severní oblohy, známější pod názvem „Malý vůz“. Je jedním z 88 moderních souhvězdí a také jedním z 48 souhvězdí uvedených Ptolemaiem. Bylo však známo již starořeckému astronomovi a matematikovi Thaletovi. Sousedí se souhvězdími Draka, Žirafy a Cefea. Jedná se o cirkumpolární souhvězdí, které je v severních zeměpisných šířkách stále nad obzorem. Na počátku 21. století se v Malém medvědovi nachází severní nebeský pól, Polárku od něj dělí pouze 0,7 úhlového stupně. Poloha severního nebeského pólu mezi hvězdami se mění vlivem precesního pohybu zemské osy, nejblíže k pólu bude Polárka okolo roku 2100, ve vzdálenosti 27,5 úhlové minuty, po tomto datu se od něj zase začne pozvolna vzdalovat.\n\nNejjasnější hvězdou je Polárka (α UMi), která má pro lidstvo velký praktický význam v tom, že identifikuje polohu nebeského severního pólu. Byla tak velmi důležitá pro navigaci, zejména pro námořníky. Polárka je obří žlutobílou proměnnou hvězdou a nejjasnější cefeidou hvězdné oblohy. Kochab (β UMi) je hvězdou, která již opustila hlavní posloupnost. Je oranžovým obrem s hvězdnou velikostí 2,08 a je jen o něco méně jasná než Polárka. Kochab a třetí nejjasnější hvězdu souhvězdí, Pherkad (γ UMi), nazývali starověcí námořníci \"strážci pólu\". Planety byly zjištěny u čtyř hvězd, včetně Kochabu. Souhvězdí také obsahuje izolovanou neutronovou hvězdu Calvera a nejžhavějšího známého bílého trpaslíka H1504+65 s povrchovou teplotou 200 000 K.\n\nCo do rozlohy patří Malému medvědovi 56. místo z 88 souhvězdí. Ve starověku bylo souhvězdí Malého medvěda považováno za dračí křídlo a tedy za součást souhvězdí Draka. Dračí křídlo je na rozdíl od asterismu sedmi hvězd Malého vozu vůz již zapomenuto. Řecký básník Aratos nazýval souhvězdí Κυνόσουρα (Kynosúra), tedy „psí ocas“.\n\nSouhvězdí Malého medvěda hraničí se souhvězdím Žirafy na západě, se souhvězdím Draka na západě, jihu a východě a se souhvězdím Cefea na východě. S rozlohou 256 čtverečných stupňů se řadí na 56. místo z 88 souhvězdí. Třípísmenná zkratka souhvězdí, ve znění přijatém Mezinárodní astronomickou unií v roce 1922, je „UMi”. Oficiální hranice souhvězdí, jak je vyznačil Eugène Delporte v roce 1930, jsou vymezeny polygonem dvaadvaceti segmentů. V rovníkových souřadnicích je rektascenze mezi 08h 41,4m a 22h 54,0m, zatímco deklinace je od severního nebeského pólu na jih do 65,40°. Kvůli své poloze v blízkosti severního nebeského pólu je celé souhvězdí viditelné pouze pro pozorovatele na severní polokouli.\n\nMalý medvěd je hovorově známý jako Malý vůz, protože jeho sedm nejjasnějších hvězd vypadá, jakoby tvořily tvar vozu. Hvězda na konci oje vozu je Polárka. Polárku lze nalézt také tak, že se pětinásobně prodlouží spojnice dvou hvězd, Alfy a Bety Ursae Majoris, které tvoří zadní kola Velkého vozu. Čtyři hvězdy tvořící kola Malého vozu jsou druhé, třetí, čtvrté a páté hvězdné velikosti, a poskytují snadnou pomůcku k určení od jaké jasnosti jsou v určitý okamžik hvězdy viditelné, což je užitečné pro obyvatele měst se světelným znečištěním nebo k testování zraku.\n\nNěmecký kartograf hvězdné oblohy Johann Bayer souhvězdí označil hvězdy od alfy po thétu, jeho krajan Jan Elert Bode postupně přidal Bayerovo označení pro hvězdy iótu až fí. Toto Bodeho značení však dodnes přežilo pouze u hvězd lambda a pí, snad protože se nachází blízko severnímu nebeskému pólu. V oblasti vymezené hranicemi souhvězdí je 39 hvězd jasnějších než nebo rovnajících se zdánlivé hvězdné velikosti 6,5.\nHvězda nacházející se na konci ocasu Malého medvěda se nazývá Polárka neboli Alfa Ursae Minoris (α UMi) a je nejjasnější hvězdou souhvězdí, svou zdánlivou hvězdnou velikost mění v rozmezí 1,97 až 2,00 v periodě 3,97 dne. Nachází se přibližně 432 světelných let od Země. Polárka je nejjasnější cefeida viditelná ze Země. Jedná se o vícenásobnou hvězdu, jejíž hlavní složkou je žlutobílý veleobr. Spektrální třída hvězdy kolísá mezi F7Ib a F8Ib, má asi 6krát větší hmotnost než Slunce, 45 000krát větší svítivost a 45násobek slunečního poloměru. Dále má dva slabší průvodce, žlutobílé hvězdy hlavní posloupnosti, jsou od veleobra vzdálené 17 a 2400 astronomických jednotek a mají oběžnou dobu 29,6 roku a 42 tisíc let. K Polárce patří ještě dvě vzdálenější hvězdy, α UMi C a α UMi D.\n\nDruhá nejjasnější hvězda souhvězdí Kochab (β UMi) je hvězda zdánlivé hvězdné velikosti 2,08, a má jen o trošku menší jasnost než Polárka. Nachází se přibližně 131 světelných let od Země a je oranžovým obrem. Kochab pravděpodobně vyčerpal své zásoby vodíku a začal spalovat helium. Je baryovou hvězdou s nadbytkem barya. Hvězda se nachází mimo hlavní posloupnost a je spektrální třídy K4III. Mění nepatrně svou jasnost v periodě 4,6 dne, hmotnost se odhaduje na 1,3násobek sluneční. Kochab je 450krát jasnější a průměr má 42krát větší než Slunce a jeho povrchová teplota je přibližně 4130 K. Její stáří se odhaduje na 2,95 miliardy let s nejistotou ±1 miliardy let. Kochab má planetárního průvodce přibližně 6,1krát hmotnějšího než Jupiter s oběžnou dobou 522 dní.\n\nHvězda známá pod tradičním pojmenováním Pherkad (γ UMi) mění svou zdánlivou hvězdnou velikost mezi 3,04 a 3,09 v periodě 3,4 hodiny. Spolu s Kochabem získaly pojmenování \"strážci pólu\". Je jasným bílým obrem spektrální třídy A3II-III s přibližně 4,8násobkem sluneční hmotnosti, je 1050krát jasnější a má přibližně 15krát větší poloměr než Slunce. Nachází se ve vzdálenosti 487±8 světelných let od Země. Patří mezi proměnné hvězdy typu Delta Scuti s kratší periodou rotace (maximálně šest hodin). Jedná se o pulzující hvězdy, které se používají jako standardní svíčky pro měření vzdáleností ve vesmíru a jsou předmětem studia hvězdné seismologie. Patří mezi ně pravděpodobně též Zéta Ursae Minoris (ζ UMi), bílá hvězda spektrální třídy A3Vn. Hvězda se již začala ochlazovat, rozpínat a zjasňovat. Je pravděpodobné, že než se stala současnou mírně proměnnou hvězdou, patřila mezi hvězdy hlavní posloupnosti. Éta Ursae Minoris (η UMi) má hvězdnou velikost 4,95 a je nejméně jasnou ze sedmi hvězd Malého vozu. Je žlutobílou hvězdou hlavní posloupnosti spektrální třídy F5V ve vzdálenosti 97 světelných let od Země. Má dvojnásobek průměru Slunce, 1,4krát větší hmotnost a 7,4násobek jasnosti Slunce. Nedaleko Zéty se nachází Théta Ursae Minoris (θ UMi), hvězda jasnosti 5,00. Nachází se 860±80 světelných let od Země a je oranžovým obrem spektrální třídy K5III, který se ochlazuje, zvětšuje svůj objem a opouští hlavní posloupnost. Odhadovaný průměr je okolo 4,8násobku slunečního průměru.\nOj Malého vozu tvoří kromě Polárky ještě hvězdy Delta (δ UMi) a Epsilon Ursae Minoris (ε UMi). Delta Ursae Minoris, jež je od severního nebeského pólu vzdálena pouhého 3,5 úhlového stupně, je bílou hvězdou hlavní posloupnosti spektrální třídy A1V, zdánlivé hvězdné velikosti 4,35 Nachází se ve vzdálenosti 172±1 světelných let od Země. Tradiční název hvězdy je Yildun, má přibližně 2,8násobek průměru a 47krát větší svítivost než Slunce. Trojhvězda Epsilon Ursae Minoris je proměnnou hvězdou o průměrné svítivosti 4,22 Hlavní složkou trojhvězdy je žlutý obr spektrální třídy G5III, proměnná hvězda typu RS Canum Venaticorum. Jde totiž o spektroskopickou dvojhvězdu, její společník je ve vzdálenosti 0,36 AU. Třetí oranžová hvězda hlavní posloupnosti spektrální třídy K0 se nachází ve vzdálenosti 8100 AU.\n\nV blízkosti Polárky se nachází Lambda Ursae Minoris (λ UMi), červený obr spektrální třídy M1III. Jedná se o polopravidelnou proměnnou hvězdu, jejíž jasnost se pohybuje mezi 6,35 až 6,45. Hvězda se nachází necelý stupeň od severního nebeského pólu. Červený obr R Ursae Minoris je polopravidelnou proměnou hvězdou, jejíž jasnost se pohybuje mezi 8,5 do 11,5 v periodě 328 dní, zatímco S Ursae Minoris je dlouhoperiodická proměnná hvězda, která mění svou jasnost mezi 8,0 a 11 během 331 dní. Jižně od Kochabu a Pherkadu se nachází hvězda RR Ursae Minoris, červený obr spektrální třídy M5III, který je také polopravidelnou proměnnou hvězdou, měnící svojí jasnost v rozmezí od 4,44 do 4,85 v průběhu 43,3 dne. T Ursae Minoris je další červený obr, dlouhoperiodická proměnná hvězda typu Mira\".\" Její jasnost se pohybuje v rozmezí 7,8 do 15 v periodě 310 až 315 dní. Nové výzkumy ale ukazují, že její perioda se zkracuje a hvězda se změnila na polopravidelnou proměnnou hvězdu. U hvězdy nastal počátek záblesku heliové slupky. Jedná se o velmi nestabilní proces. Po většinu doby probíhá pouze nukleosyntéza vodíku na vnitřní straně obalu hvězdy. Heliový popel z hoření se po dobu desítek až stovek tisíců let ukládá do slupky kolem jádra. Po překročení určité hustoty a teploty ale dojde k zapálení této slupky a helium se zde začne přeměňovat na uhlík a kyslík. Tím dojde k zadušení vodíkového spalování, které se také přesouvá víc směrem k okraji. Vzroste tak zářivý výkon hvězdy. Obal hvězdy reaguje expanzí a ochlazením. Z Ursae Minoris je málo jasná proměnná hvězda, která náhle změnila svou jasnost o 6 magnitud v roce 1992. Byla identifikována jako jedna z málo známých proměnných hvězd typu R Coronae Borealis.\n\nV souhvězdí se vyskytují též zákrytové proměnné hvězdy (vícenásobné hvězdné systémy, v nichž jedna složka periodicky zastiňuje jinou). Jednou z nich je W Ursae Minoris, měnící jasnost v rozmezí 8,51 až 9,59 v periodě 1,7 dne. Kombinované spektrum hvězd je A2V, hmotnost hvězd není známa. Malé změny jasnosti v roce 1973 naznačují, že existuje třetí složka systému (s největší pravděpodobností červený trpaslík) s oběžnou dobu 62,2±3,9 let. RU Ursae Minoris je též zákrytovou proměnnou hvězdou, která mění jasnost z 10,0 na 10,66 v periodě 0,52 dne. Jedná se o těsnou dvojhvězdu, ve které je z jedné na druhou hvězdu přenášena hmota pomocí Rocheova laloku.\n\nRW Ursae Minoris je kataklyzmická proměnná hvězda, která zazářila jako nova v roce 1956, kdy dosáhla šesté hvězdné velikosti. V roce 2003 byla ještě o dvě magnitudy jasnější než byla její obvyklá jasnost a svou jasnost snižuje o 0,02 magnitudy za rok. Její vzdálenost byla vypočítána na 5000±800 parseků (16 300 světelných let), což znamená, že se nachází v galaktickém halu.\n\nCalvera je zdroj rentgenového záření, který své jméno dostal podle záporné postavy z filmu Sedm statečných. Má označení 1RXS J141256.0+792204 v \"ROSAT All-Sky Survey Bright Source Catalog\" (RASS/BSC). Byl identifikován jako izolovaná neutronová hvězda, jedna z nejbližších Zemi. V souhvězdí jsou i dva záhadní bílí trpaslíci. H1504+65 je slabá (magnituda 15,9) hvězda, která má nejvyšší povrchovou teplotu (cca 200 000 K) z dosud objevených bílých trpaslíků\".\" Jeho atmosféru tvoří zhruba z poloviny uhlík, z poloviny kyslík a dvě procenta neonu. Atmosféra postrádá vodík a hélium a její složení je nevysvětlitelné podle současných modelů hvězdného vývoje. WD 1.337+705 je chladný bílý trpaslík, jehož spektru byl objeven hořčík a křemík, což naznačuje společníka hvězdy nebo cirkumstelární disk, ovšem žádná z těchto možností není potvrzena.\n\nWISE 1506+7027 je hnědým trpaslíkem spektrální třídy T6, nacházejícím se pouhých 11,1 světelných let od Země. Má nízkou jasnost 14. magnitudy a byl objeven pomocí družice Wide-field Infrared Survey Explorer (WISE) v roce 2011.\n\nKochab a další tři hvězdy souhvězdí mají potvrzené exoplanety. 11 Ursae Minoris je oranžový obr spektrální třídy K4III, zhruba 1,8krát hmotnější než Slunce, stáří přibližně 1,5 miliardy let. Hvězda se již začala ochlazovat a zvětšovat svou objem, protože byla hvězdou spektrální třídy A hlavní posloupnosti. Nachází se ve vzdálenosti přibližně 390 světelných let a má jasnost 5,04. Planeta je přibližně 11krát hmotnější než Jupiter a byla objevena v roce 2009. Hvězdu oběhne za 516 dne. HD 120084 je žlutá obří hvězda spektrální třídy G7III, zhruba 2,4krát hmotnější než Slunce. Obíhá ji planeta 4,5krát hmotnější než Jupiter, jež má s výstředností 0,66 jednu z nejvíce excentrických drah, jaké byly dosud objeveny. Její existence byla zjištěna přesným měřením radiální rychlosti hvězdy v roce 2013. HD 150706 je Slunci podobná hvězda spektrální třídy G0V ve vzdálenosti 89 světelných let. Ve studii publikované v roce 2007 se píše o planetě podobné hmotností jako Jupiter, která obíhá hvězdu ve vzdálenosti 0,6 AU. Novější studie z roku 2012 nicméně údaje předchozí studie rozporuje a uvádí, že planeta je asi 2,7krát hmotnější než Jupiter, hvězdu oběhne jednou za 16 let a nachází se vzdálenosti 6,8 AU od hvězdy.\n\nSouhvězdí Malého medvěda je chudé na jasné objekty hlubokého vesmíru. Nachází se zde trpasličí sférická galaxie Ursa Minor, která byla objevena Albertem Georgem Wilsonem na Lowellově observatoři v přehlídce hvězdné oblohy Survey Palomar Sky v roce 1955. Její centrum se nachází přibližně 225 tisíc světelných let od Země. V roce 1999 Kenneth Mighell a Christopher Burke pomocí Hubbleova vesmírného teleskopu potvrdili, že v ní existovaly hvězdotvorné oblasti, které byly činné po dobu 2 miliard let v době před 14 miliardami lety, a že galaxie je pravděpodobně stejně stará jako Mléčná dráha.\n\nNGC 6217 je spirální galaxií s příčkou ve vzdálenosti 67 miliónů světelných let, kterou můžeme spatřit již v dalekohledu s objektivem větším než 10 cm jako objekt 11. magnitudy 2,5 stupně východoseverovýchodně od hvězdy Zéta Ursae Minoris (ζ UMi). V galaxii se dodnes nachází aktivní hvězdotvorné oblasti a v porovnání s běžnou galaxií v ní vznikají hvězdy vysokou rychlostí.\n\nNGC 6251 je aktivní eliptická radiogalaxie ve vzdálenosti více než 340 miliónů světelných let od Země. Je Seyfertovou galaxií typu Seyfert II a v jejím středu se nachází černá díra, jejíž existence je nepřímo dokazána výtryskem hmoty a záření, dlouhým 3 milióny světelných let. Galaxie je pravděpodobně spojena s oblastí 3EG J1621+8203, která emituje vysokoenergetické gama záření. V roce 1977 v ní byl objeven jeden z nejjasnějších známých výtrysků radiového záření ve vesmíru.\n\nV blízkosti Kochabu (β UMi) se nachází radiant meteorického roje Ursid. Jde o nevýrazný meteorický roj, který je aktivní mezi 18. a 25. prosincem. Mateřskou kometou je 8P/Tuttle. Roj byl objeven v roce 1914 a jeho radiant byl potvrzen v letech 1931 a 1933. Systematický výzkum roje započal Antonín Bečvář v roce 1945 v observatoři na Skalnatém plese na Slovensku.\n\nV okolí nebeského pólu byla v babylónských klínopisných tabulkách dvě souhvězdí Vozu MAR.GID.DA (Velký vůz či souhvězdí Velké medvědice) a MAR.GID.DA.AN.NA (Malý vůz či Malá medvědice). Oba Vozy obíhaly pozpátku kolem souhvězdí či hvězdy představující osobu držící jho.\n\nV tabulce MUL.APIN nalezneme i hvězdu IBILA.E.MAH – \"Hvězda stojící na své smyčce\" či \"Dědic posvátného chrámu\". Jedná se o Polárku označující dnes severní nebeský pól. Pojmenování hvězdy ukazuje, že babylonští hvězdáři si byli vědomi posunu nebeského pólu od Thubanu směrem k Polárce – Dědici posvátného chrámu.\n\nPrvní zmínka o souhvězdí Malého medvěda v řeckých textech pochází od filosofa Thalése z Milétu z 6. století před naším letopočtem. Poukazuje na to, že na hledání severu je souhvězdí přesnější než souhvězdí Velké medvědice. Název převzal od Féničanů z východního Středomoří a souhvězdí mělo jméno \"Phoenikē\". Homer znal pouze jednu medvědici, a je otázkou, co viděl v hvězdách Malého medvěda a zda pro něj byly vůbec souhvězdím.\n\nSouhvězdí Malého medvěda, včetně méně viditelných hvězd, které jsou ještě viditelné prostým okem, se nejasně podobá medvědovi (s neobvyklým dlouhým ocasem). Společně se souhvězdím Velké medvědice je toto souhvězdí součástí mýtu o Kallistó. Kallistó byla dcerou arkadského krále Lykáóna. Svou krásou upoutala pozornost vládce bohů Dia, který ji svedl. Ze spojení se narodil syn Arkas. Když se o Diově nevěře dověděla jeho božská manželka Héra, proměnila Kallistó za trest v medvěda. Arkas dospěl a jednoho dne na lovu narazil na medvědici. Netuše, že jde o jeho vlastní matku, rozhodl se bránit. Zeus, aby zabránil matkovraždě, proměnil Arkase v malého medvěda a spolu s matkou ho přenesl na oblohu. Héra si však alespoň vymínila, že musí stále putovat po obloze a nemohou si nikdy odpočinout pod obzorem.\n\nVe variaci tohoto příběhu reprezentuje Arkase souhvězdí Pastýře a souhvězdí Malého medvěda je považováno za jeho psa. Tento příběh je starší a rozumně vysvětluje přílišnou délku ocasu a zastaralý alternativní název Cynosura (psí ocas) pro Polárku.\n\nV jiné báji jsou souhvězdí Velké medvědice a Malého medvěda dva medvědi, kteří se starali o malého Dia, když ho jeho matka Rheia ukryla na Krétě před jeho otcem Kronem, aby ho nepozřel jako ostatní jejich děti. Zeus je pak učinil z vděčnosti nesmrtelnými tím, že je umístil na oblohu tak, aby nikdy nezapadli.\n\nPro mnoho jiných kultur byl Malý medvěd otvorem, v němž má ložisko čep světového mlýna. V hindské mytologii se Polárka nazývala Dhruva (slovem je míněna tyč) a za názvem stojí příběh, jak se stala hvězdou.\n\nV inuitské astronomii byly tři nejjasnější hvězdy souhvězdí, Polárka, Kochab a Pherkad, známy jako \"Nuutuittut\" což znamenalo \"nikdy v pohybu\", ačkoli termín byl často používán v jednotném čísle a odkazoval pouze na Polárku.\n\nO souhvězdí je zmínka ve \"Stopařově průvodci po Galaxii\" od Douglase Adamse, nachází se v něm mamutí nakladatelství v Malém medvědu, které vydalo Stopařův průvodce po Galaxii.\n\n\n"}
{"id": "44146", "url": "https://cs.wikipedia.org/wiki?curid=44146", "title": "Souhvězdí Herkula", "text": "Souhvězdí Herkula\n\nHerkules je souhvězdí na severní obloze. Rozsáhlé, páté největší, ale poměrně nepřehledné souhvězdí představuje hrdinu řeckých mýtů Herkula. Již starými civilizacemi byl na obloze zpodobňován jako klečící obr. Herkules leží mezi Lyrou a Severní korunou a nejsnadněji ho identifikujeme pomocí výrazného čtyřúhelníku hvězd, který připomíná květináč. Pro pozorovatele vybavené dalekohledy se zde nabízí zejména několik dvojhvězdných systémů, kulových hvězdokup včetně fenomenální M 13 a planetární mlhovina 9. hvězdné velikosti NGC 6210.\n\nSouhvězdí je vzhledem ke své blízkosti k nebeskému rovníku alespoň z části pozorovatelné na jakémkoliv obydleném místě na Zemi, nikdy nevystupuje nad obzor pouze v blízkosti jižního pólu.\n\nVe východní části souhvězdí, v blízkosti hvězdy Ný Herkula, se nachází apex – bod k němuž směřuje sluneční soustava vzhledem k okolním hvězdám. Rychlost pohybu směrem k apexu je 19,5 kilometrů za sekundu. Protilehlý bod k apexu – antapex – se nachází v souhvězdí Holubice na jižní obloze.\n\n\n"}
{"id": "44147", "url": "https://cs.wikipedia.org/wiki?curid=44147", "title": "Souhvězdí Orla", "text": "Souhvězdí Orla\n\nOrel je souhvězdí na nebeském rovníku. Toto malé souhvězdí se nachází v Mléčné dráze pod souhvězdím Labutě a je vidět od června až do konce roku. Jeho nejjasnější hvězdou je Altair. Altair tvoří jeden vrchol letního trojúhelníku (spolu s Vegou a Denebem). Je od nás vzdálena 15 světelných let a má desetkrát větší svítivost než Slunce, její průměr je dvakrát větší. Legenda, která se váže k tomuto souhvězdí, praví: Když jednou bohové popíjeli nektar na hoře Olymp, roznášela jim prý poháry dívka jménem Hébé. Byla prý dcerou Dia a Héry. Jednou však při rozlévání nektaru zakopla a upadla. To boha rozhněvalo, a proto ji této funkce zbavil. Po nějakém čase se Hébé stala slavnou, protože se provdala za hrdinu Herkula. Na její místo byl pak dosazen chlapec Ganymédés. Právě jej Zeus v přestrojení za orla odnesl na horu Olymp. Před Řeky nazývali toto seskupení hvězd Orlem už samotní Mezopotámci.\n"}
{"id": "44148", "url": "https://cs.wikipedia.org/wiki?curid=44148", "title": "Sarajevo - Romanija", "text": "Sarajevo - Romanija\n\nSarajevo - Romanija je jedním ze sedmi regionů Republiky srbské v Bosně a Hercegovině. Také se často používá i název \"Sokolac\".\n\nRegion leží na východě země, a zahrnuje i srbská předměstí hlavního města země Sarajevo. Jeho název pochází podle hory Romanija, která zde se také nachází. Jeho největším městem je Pale, ležící na východ od hlavního města. Celá oblast je hornatá, nevhodná pro zemědělství. Obyvatelé jsou Srbové, není tu žádná železnice, pouze řídká silniční síť a velmi málo průmyslu ještě z předválečné doby.\n"}
{"id": "44154", "url": "https://cs.wikipedia.org/wiki?curid=44154", "title": "Lodní kýl", "text": "Lodní kýl\n\nLodní kýl má více významů:\n\n\n"}
{"id": "44155", "url": "https://cs.wikipedia.org/wiki?curid=44155", "title": "Sirius", "text": "Sirius\n\nSirius nebo též Psí hvězda, Aschere nebo Canicula je nejjasnější hvězda (ve skutečnosti se jedná o dvojhvězdu – Sirius A a Sirius B) na noční obloze a nejjasnější hvězda souhvězdí Velkého psa. Velký pes představoval původně egyptského boha Anupa se šakalí hlavou. Sirius je nejjižnější hvězda zimního šestiúhelníku.\n\nJméno Sirius pochází z řeckého slova \"seírios\", což znamená blikotající, jiskřící. Toto jméno dostala hvězda od Řeků pro svoji blikotavou záři. To je způsobeno tím, že se Sirius nachází blízko obzoru. Neklid vzduchu proto způsobuje jeho scintilaci, zvláště za mrazivých nocí.\n\nSirius je pozorovatelný z každého obydleného místa na Zemi a má hvězdnou velikost −1,46.\nJeho vzdálenost je jen 8,6 světelných let. Je jednou z nejbližších hvězd (po dvou složkách trojhvězdy Alfa Centauri třetí nejbližší hvězda viditelná pouhým okem a nejbližší viditelná ve střední Evropě) a má velký vlastní pohyb o rychlosti 1,3 vteřin ročně. Sirius patří mimo jiné k proudu hvězd Velké medvědice. Pohybuje se totiž stejným směrem jako ony, což naznačuje jejich společný původ.\n\nSirius je hvězda hlavní posloupnosti o spektrální třídě A<nowiki>0</nowiki> nebo A1 a třídě svítivosti V<nowiki>m</nowiki>.\nJeho hmotnost je 2,4krát větší než hmotnost Slunce, jeho průměr je 1,8krát větší a jeho svítivost je 26krát větší.\nJeho povrchová teplota je zhruba 10 000 kelvinů, což je příčina jeho velké jasnosti.\n\nSirius je dvojhvězda. I když jeho odchylka od přímočarého pohybu byla známa již dříve, byl jeho průvodce objeven kvůli velkému rozdílu ve svítivosti a malé úhlové vzdálenosti maximálně 11,4 vteřin až roku 1862 Alvenem Grahemem Clarkem.\nOproti své jasnější hvězdě Siriu A má průvodce Sirius B jen hvězdnou velikost 8,5 a je bílým trpaslíkem.\nToto bylo objeveno až roku 1923, kdy se ukázalo, že ačkoli Sirius B je stejně těžký jako Slunce a má povrchovou teplotu 25 000 K, musí mít při své velké hmotnosti malé rozměry. Sirius B má 0,94 hmotnosti Slunce, je ale menší než Neptun. Byl to první bílý trpaslík, který byl objeven, a obíhá Sirius A jednou za necelých 50 let.\nMalá poloosa oběžné dráhy činí 4 miliardy km, ale excentricita oběžné dráhy je při 0,58 velice vysoká.\n\nExistují teorie, že Sirius má další průvodce, ale nebyli dosud žádní objeveni.\n\n\n\n"}
{"id": "44166", "url": "https://cs.wikipedia.org/wiki?curid=44166", "title": "Death metal", "text": "Death metal\n\nDeath metal je hudební styl vycházející z heavy metalu. První deathmetalové skupiny vznikaly v první polovině osmdesátých let ve Spojených státech. Jednou z prvních kapel byli američtí Death.\n\nDeath metal je velmi těžké přesně definovat, většina kapel hrající death metal je ovlivněna jinými styly nebo hraje přímo kombinaci několika stylů. Může obsahovat hrubé nebo temné texty zaměřené na smrt jako nihilistickou metaforu (což neplatí ve všech případech) nebo na témata jako brutalita, satanismus, politika nebo pocity beznaděje. Skladby nemají pevnou strukturu, místo toho se klade důraz na rozvíjení motivů. Žánr se často spojuje s podladěnými, technicky náročnými kytarami, rychlými údery, energičností a komplikovanou rytmikou. Kvůli větší zuřivosti se používají neobyčejně rychlé bicí. Zpěv se většinou skládá z bručení, vrčení a blábolení, anglicky nazývaného „death grunts“ nebo growling. Někdy se používá také screaming. Někdy je mylně nazýván „hrdelním zpěvem“.\n\nDeath metal je známý svým prudkým tempem, nepředvídatelnými změnami ve struktuře, a extrémně rychlými a komplikovanými kytarami a bicími, i když se některé kapely zaměřují spíš na rychlost a surovost než na techniku hraní. Kapely tohoto stylu často využívají hluboce podladěné kytary a baskytary a také dvojkopákové bicí. Toto je sice standard, ale některé kapely používají i jiné nástroje, např. klávesy a saxofon. Death metal je většinou neobyčejně fyzicky náročný na muzikanty, především ve své nejkomplikovanější formě.\n\nDeathmetalové texty se většinou zaobírají nihilistickými tématy více než ostatní formy rockové hudby (s výjimkou black metalu), využívají „zvrácenosti“, aby poukázaly na hlubší souvislosti. Žánr, původem odnož thrash metalu, vznikl, aby vzdával hold temným, principiálním idejím, které zůstávaly v metalu nevyužity. Zaměření se na smrt a extrémy dalo podnět na pojmenování žánru.\n\nExistují tři teorie o původu termínu „death metal“. První se vztahuje na skladbu s názvem „Death Metal“ od kapely Possessed z jejich prvního alba „Seven Churches“ (1985). Ale toho roku se také objevila skladba „Death Metal“ na albu „Power from Hell“ od anglických thrasherů Onslaught. Také demo kapely Death se nazývalo „Death by Metal“. Druhá teorie tvrdí, že žánr byl pojmenován podle průkopníků tohoto stylu, Death. Říká se, že jejich strohý název se ujal jako jméno pro nový metalový žánr. Třetí teorie se objevila roku 2003, když Quorthon, zesnulý zakladatel blackmetalové skupiny Bathory, v rozhovoru s britským novinářem vyhlásil, že on vymyslel pojem „death metal“ už v roce 1984, i když jeho kapela nikdy k death metalu nepatřila.\n\nDeath metal se vyvinul z thrash metalu. Thrash metal je žánr extrémů: rychlá tempa, hlučnost, nestálost, řev (screaming) a nepředvídatelné struktury skladeb. Thrash-metalové kapely experimentovaly s novými technikami a nápady, aby posunuly žánr dál od komerčního rocku. Nejextrémnější thrash-metalové kapely vytvořily proto death-metalový zvuk tím, že hrály ještě rychlejší, tvrdší a temnější thrash.\n\nOkolo roku 1983 se začaly formovat agresivní americké kapely jako floridští Death, kalifornští Possessed a chicagští Master. Ze jmenovaných kapel jako první vydali ukázku „raného death metalu“ Possessed, a to album „Seven Churches“ (1985), dál také Švýcaři Messiah (album „Hymn to Abramelin – 1986) a Kanaďané Slaughter (Strappado – 1986); v roce 1987 potom Death vydali „Scream Bloody Gore“ a Necrophagia „Season of the Dead“. Morbid Angel je další kapela, která silně ovlivnila death-metalovou scénu početnými demo nahrávkami. Tyto „rané death-metalové“ kapely vytvořily žánr, který se podstatně liší od svého nejbližšího příbuzného, thrash metalu.\n\nKoncem 80. let se začal hrát death metal ve Skandinávii, obzvlášť ve Švédsku. Začátkem 90. let vydaly svoje první alba kapely jako Nihilist (později Entombed), God Macabre, Carnage (později Dismember), Unleashed a Grave. Jejich styl se zakládal na odlišném kytarovém zvuku, který se značně nechal inspirovat zvukem britských grinderů Unseen Terror.\n\nKdyž se na to podíváme z jiného uhlu pohledu, můžeme říct, že moderní koncepce death metalu – bod zřetelného osamostatnění od heavy metalu a thrash metalu – se začíná rýsovat v roce 1989. Také jako se Nová vlna britského heavy metalu nechala inspirovat energií punk rocku v 70. letech, tak i metal na konci 80. let udělat to samé. Chaotický a často matoucí vývoj, který se děl v těch dobách, je asi nejlépe vidět v případě britské kapely Napalm Death, která se většinou považuje za grindcore kapelu. Tato kapela současně patřila do hardcore scény, i když se Napalm Death začátkem roku 1990 grindcoru vzdali a ubrali se jiným směrem.\n\nPředevším na albu „Harmony Corruption“ hráli Napalm Death něco, co by většina fanoušků v současnosti nazvala death metal nebo „moderní death metal“ podle uvedené charakteristiky. Toto album obsahuje agresivní a značně technické kytarové riffy, složité rytmy, důmyslný growling Marka „Barneyho“ Greenwaya a hlubokomyslné texty. Mezi další skupiny, které významně přispěly k tomuto ranému hnutí, patří britští Bolt Thrower a Carcass, američtí Cannibal Corpse, Švédi Entombed, Newyorčané Suffocation, a zejména Morbid Angel z americké Floridy.\n\nK tomu všemu skupina Death přidala album „Human“ (1991), příklad moderního death metalu. Otec kapely Chuck Schuldiner nekompromisní rychlost a technickou virtuozitu posunul ještě dál. Mezi další příklady tohoto směrování patří alba: Carcass – „Necroticism: Descanting the Insalubrious“ (1991), Suffocation – „Human Waste“ (1991), Entombed – Clandestine (1992). V tomto bodě se už zrcadlí všechny uvedené charakteristiky: prudké tempo a početné zvraty, extrémně rychlé bubnovaní, morbidní texty a hrdelní zpěv.\nNa přelomu 80. a 90. let početné nahrávací společnosti začaly podepisovat smlouvy s death-metalovými kapelami ve velkém množství. Earache Records a Roadrunner Records se staly nejvýznamnějšími společnostmi žánru, s kapelami jako Carcass, Napalm Death, Morbid Angel, Entombed, Obituary, Sepultura, Pestilence, a Deicide. I když tyto společnosti nezačínaly jako death-metalová vydavatelství (Earache byl grindcore label a Roadrunner thrashový label), na začátku 90. let se staly vlajkovými loděmi žánru. Krom toho vznikly nové labely, např. Nuclear Blast, Century Media a Peaceville; mnohá z těchto vydavatelství získala v 90. letech úspěch i v jiných metalových odnožích.\n\nPopularita death metalu dosáhla vrcholu v letech 1992-93, když se některé kapely jako Morbid Angel těšily komerčnímu úspěchu; avšak žánr jako celek se kvůli své extrémní povaze nikdy nedostal do středního proudu. Postupně se v té době rozvinul do následných stylů:\n\nMelodický death metal, zkráceně také \"melodeath\", je méně extrémní forma death metalu. Skladby se zakládají na melodice kytarové hry, převzaté od Iron Maiden a growlingu ve vysokých tónech. První album v tomto stylu (Heartwork – 1994) je někdy připisováno grindcore kapele Carcass. Mezi nejznámější představitele patří: Hypocrisy, Amon Amarth, In Flames, Arch Enemy, Dark Tranquillity a At the Gates patří mezi průkopníky stylu, tzv. Gothenburského metalu.\n\nSkandinávský death metal je předchůdce melodického death metalu. Skupiny jako Entombed, Dismember, Unleashed a výše uvedení At the Gates pomohly definovat zvuk, ze kterého se vyvinul melodický death metal. Tento pojem je běžně zaměnitelný s melodickým death metalem. Entombed (ex-Nihilist) je kapela, která začala kombinovat punkové a death/thrashové riffy; též vytvořila nový kytarový zvuk – využitím efektu kytarového pedálu, čímž se vytvořil surový, mechanický, elektrický bzukot, který se později pokusily mnohé kapely reprodukovat. Takovýto zvuk má kořeny u britské deathgrindové kapely Unseen Terror a jejich alba „Human Error“.\n\nFloridský death metal je konzervativnější a útočnější než jeho skandinávská verze, důkladnější, vybroušený a tradiční; v mnohých ohledech je možno tento styl považovat, minimálně v prvních letech, za brutálnější a komplikovanější thrash metal. Je většinou přímočařejší a brutálnější než „technický death metal“. K tomuto stylu se zařazují kapely jako Deicide, Resurrection, Malevolent Creation, Monstrosity, Obituary, Brutality, Morbid Angel a Death (i když poslední nahrávky Death spadají i do kategorie „progresivní death metal“).\n\nTechnical death metal, omezený, ale význačný žánr, se spojuje s kapelami, které obzvlášť vynikají virtuozitou hráčů. Hudebně ho charakterizují chaotické riffy, atypické rytmy, vypracovaná produkce a nadčasovost. Běžně se sem řadí kapely jako Amoral, Atheist, Cynic, Sadist, Gorguts, Immolation, Necrophagist, Nocturnus, Atheist, Decapitated, Cryptopsy, Spawn of Possession, Nile, Origin, Dying Fetus, Philosopher a Psycroptic, Obscura.\n\nProgresivní death metal je styl death metalu, který z progresivního metalu převzal nadčasovost a kolísavost nálad. Některé znaky těchto žánrů je možno najít dokonce u obou. Typické znaky death metalu (growling, rychlé bicí, brutalita) a progresivního metalu (nestandardní délka skladeb, netradiční nástroje, akustické části a pod.). Žánr zastupují kapely jako Amorphis, Opeth, Cynic, Novembre, Coprofago, Death, Pestilence (poslední album), Nocturnus a Atheist. Žánr je úzce spjatý s technickým death metalem a mnohé kapely patří do obou stylů.\n\nBrutální death metal vznikl kombinací grindcore a death metalu, ale neměl by se zaměňovat s deathgrindem (kombinace death metalu a grindcore v poměru 50:50), protože nemá nic nebo skoro nic společného s hardcore punkovými postoji a estetikou. U tohoto stylu je důležitá neotesanost, hrubost a brutalita, ale ve většině případů také technická zručnost. Brutální death metal se spojuje se skupinami jako Suffocation, Cannibal Corpse, Nile, Iniquity, Cryptopsy, Disgorge, Devourment, Krisiun, Disavowed a Deeds of Flesh. Growling je většinou ve velmi nízkých tónech a v textech je „plno krve“. Krom toho, kytary hrají většinou živelné, hyper rychlé a hluboce podladěné melodie.\n\nDeath/doom je pomalý a depresivní styl, který se nechal inspirovat klasickým doom metalem. Styl vytvořily kapely jako Sempiternal Deathreign, Dream Death, Delirium, Asphyx, My Dying Bride, Paradise Lost (raná tvorba), Anathema, Winter a Disembowelment. Zatímco tradiční doom metal se opírá o pomalé tempo, aby tak vytvořil depresivní atmosféru, death/doom je o něco rychlejší a klade důraz na melodie v mollové stupnici, aby tak vytvořil podobnou atmosféru, a navíc využívá kombinaci growlingu a zpěvu.\n\nBlackened death metal je odnož death metalu spojená s celistvými a melodickými prvky black metalu. Kapely tohoto stylu také převzaly některé náměty black metalu, jako je zlo, satanismus a okultismus. Příkladem jsou Necrophobic, Goatwhore, Behemoth, Belphegor, Zyklon a Dissection. Blackened death metal je spíš black metal než death metal, i když podle názvu by to mělo být opačně; obsahuje mnohé black-metalové prvky.\n\nDeathrash (též „Death/Thrash“ nebo „death-thrash“) je druh thrash metalu s prvky death metalu, mezi které patří rychlé bubnování, kytary, tematika smrti a občas také vokály v death-metalovém stylu. V prvním období byl tento styl přechodem od thrash metalu k death metalu, který začal v roce 1986. Mezi ukázková alba stylu patří: „Reign in Blood“ od Slayer, „Beneath the Remains“ od Sepultury, „Pleasure to Kill“ od Kreator a „Darkness Descends“ od Dark Angel. Mezi další kapely patří Pestilence, Epidemic a Cancer.\n\nMnozí považují grindcore za extrémní variantu death metalu a hardcore. Mnozí příznivci grindcore a hudební historici ho spíš považují za samostatný žánr, i když se vyvíjel paralelně s death metalem (death metal z thrash metalu, grindcore z crust punku) a navzájem na sebe působily, tak má raný grindcore kořeny v hardcore, punk metalu a anarcho-punku. Mezi první grindcore skupiny patří Anal Cunt, Napalm Death, Carcass, Impetigo, Fear of God, Terrorizer, Extreme Noise Terror, Repulsion a čeští Ingrowing.\n\nNa druhé straně, existují metalové odnože, které vznikly kombinováním death metalu a jazzu, například Pestilence a jejich album \"Spheres\", nebo výtvory floridských Atheist a Cynic. Gorguts je další kapelou, která používá prvky jazzu (album „Obscura“). Nile do své hudby zase začlenili egyptskou hudbu a tematiku Blízkého východu.\n\nV poslední době si získává stále větší popularitu metalcore, styl kombinující moderní hardcore punk s thrash metalem a death metalem. Dying Fetus je jedna z takovýchto kapel, jejíž členové byli aktivní v lokální hardcore-punkové scéně, i když Dying Fetus nemá s metalcore kapelami mnoho společného.\n\nTřeba také poznamenat, že mnoho skupin možno lehce zařadit do dvou nebo více popisovaných stylů, a že kategorizace kapely je často jen věcí názoru a interpretace.\n\n\n"}
{"id": "44168", "url": "https://cs.wikipedia.org/wiki?curid=44168", "title": "Kyšperk", "text": "Kyšperk\n\nKyšperk má více významů:\n\n"}
{"id": "44170", "url": "https://cs.wikipedia.org/wiki?curid=44170", "title": "Rebutia chrysacantha kesselringiana", "text": "Rebutia chrysacantha kesselringiana\n\nRebutia chrysacantha\" var. \"kesselringiana je zajímavá a pěstitelsky vděčná barevná odchylka z příbuzenského okruhu \"R. chrysacantha\", která se mezi staršími zástupci rodu rebucie v našich sbírkách stále ještě dosti často objevuje. Své jméno var. \"kesselringiana\" dostala na počest Wilhelma Kesselringa, německého botanika, inspektora botanické zahrady v Darmstadtu.\n\nŠída, Otakar; Rod Rebutia, p. 18, 1997\n\nBasionym:\n\n\"Rebutia senilis\" Backeb. var. \"kesselringiana\" Bewer. 1947\n\nSekce \"Rebutia\", řada \"Senilis\"\n\nSynonyma: \n\nStonky kolovité až protáhlé, až 60 mm široké, jednoduché až odnožující. Žebra rozložená v kuželovité hrbolky, areoly bíle plstnaté, asi 6 mm navzájem vzdálené. Trnů 30 – 35, jemně štětinovité až poněkud silnější, 8 – 12 mm dlouhé, bílé až nažloutlé; okrajové a středové trny těžko rozlišitelné.\n\nKvěty nálevkovité, až 45 mm široké; poupata světle nažloutle zelená; květní lůžko světle žluté, vně pokryté holými, světle zelenými šupinami; květní trubka světle žlutá s nažloutle zelenými šupinami; jícen nazelenale žlutý; nitky světle zlatožluté s bledě žlutými prašníky; čnělka nažloutle bílá, blizna bělavá; okvětní lístky kopisťovité s malou špičkou, vnitřní zlatožluté, vnější světle žluté. Plod olivově zbarvený, kulovitý, asi 5 mm velký, pokrytý několika holými šupinami, vysychající a nepravidelně se rozpadající. Semena podlouhle čepičkovitá, leskle černá, asi 1 mm dlouhá, s jemně bradavčitou testou a bílým hilem.\n\nVar. \"kesselringiana\" se ve sbírkách vyskytuje v několika klonech, které jsou samy značně jednotné. Jeden z nich má tělo více kulovité a bělejší trny, druhý roste více sloupovitě, více odnožuje a trny jsou zřetelněji žluté. Další rostliny, které také s určitostí odpovídají této varietě, lze už po několik desetiletí občas nalézt v našich sbírkách pod jménem \"R. glomeriseta\" a nemají nic společného se stejnojmenným druhem rodu \" Sulcorebutia \". Tyto rostliny jsou déle kulovité s poněkud širšími těly a výrazné, delší a hustší nažloutlé otrnění.\n\nVarieta byla popsána roku 1947 jako \"Rebutia senilis\" var. \"kesselringiana\" Bewer. podle rostlin z kultury bez zřejmé vazby na konkrétní přírodní nález. V přírodě nebyla ani později znovu nalezena, lze však předpokládat původ v okolí ostatních nálezů z okruhu \"R. senilis\" – \"R. chrysacantha\", v severní Argentině, (provincie Salta, nejspíše v oblasti Quebrada del Toro).\n\nVarieta byla v prvotním popisu roku 1947 přiřazena k druhu \"R. senilis\". Kulovitý až krátce sloupovitý vzrůst a zejména charakter otrnění ji však mnohem více přiřazují k druhu \"R. chrysacantha\", pokud tyto dva taxony rozlišujeme na úrovni druhu. I když se při nižší úrovni osvětlení v prostředí parných skleníků otrnění stává často téměř bílé, slabší a silněji redukované, při dostatku světla a čerstvého vzduchu ukazuje charakter otrnění jednoznačně na \"R. chrysacantha\". Tomu také odpovídají pozdější zařazení Buininga a Donalda, případně Donalda, kteří \"R. chrysacantha\" chápali jako infraspecifický taxon druhu \"R. senilis\", v prvním případě jako varietu (epiteton \"iseliniana\" má zde však v hodnosti variety prioritu), v druhém případě v hodnosti poddruhu.\n\n\"R. chrysacantha\" var. \"kesselringiana\" patří mezi pěstitelsky snadné rostliny, které lehce a pravidelně kvetou. Samosprašnost květů umožňuje snadné množení ze semen, která se vytvářejí v dostatečném množství. Semena dobře klíčí a semenáčky dosahují květuschopnosti během 2 až 3 let. Suché a chladné přezimování napomáhá k tvorbě poupat, kterých se na starších rostlinách objevuje někdy tolik, že jsou rostliny květy zcela zahaleny. Při dostatečně chladném přezimování mohou být rostliny umístěny i zcela ve tmě, aniž by se to viditelně projevilo na květech, násada poupat se pouze poněkud opozdí.\n\n\n"}
{"id": "44171", "url": "https://cs.wikipedia.org/wiki?curid=44171", "title": "Království Srbů, Chorvatů a Slovinců", "text": "Království Srbů, Chorvatů a Slovinců\n\nKrálovství Srbů, Chorvatů a Slovinců neboli Království SHS (tehdejší srbochorvatštinou \"Kraljevina Srba, Hrvata i Slovenaca\" (cyrilicí) \"Краљевина Срба, Хрвата и Словенаца\", slovinsky \"Kraljevina Srbov, Hrvatov in Slovencev\"), byl stát na Balkáně, v jihovýchodní Evropě, který existoval mezi lety 1918–1941/5. Od 3. října 1929 byl název státu Království Jugoslávie (\"Краљевина Југославија, Kraljevina Jugoslavija\").\n\nPo rozpadu Rakouska-Uherska vznikl v jeho jižní části, v oblasti obývané Jihoslovany, Stát Slovinců, Chorvatů a Srbů (\"Stát SHS\", srbochorvatsky (\"Država Slovenaca, Hrvata i Srba\", slovinsky \"Država Slovencev, Hrvatov in Srbov\"), který vyhlásila 29. října 1918 Národní rada Slovinců, Chorvatů a Srbů se sídlem v Záhřebu. Tento stát se rozkládal na územích Kraňska, části Štýrska, Chorvatska, Slavonie, Dalmácie a Bosny a Hercegoviny. Části Vojvodiny – Bačka, Banát a Baranja – se však 24. listopadu 1918 připojily k Srbsku. 26. listopadu 1918 se poté na základě usnesení Podgorické skupštiny sloučila se Srbskem (k němuž již dříve patřila i oblast Kosova a Severní Makedonie), i předtím samostatná Černá Hora. 1. prosince 1918 pak došlo ke sjednocení \"Státu SHS\" se Srbským královstvím a vyhlášení \"Království Srbů, Chorvatů a Slovinců\" jako společného státu všech Jihoslovanů; hlavním městem nového státu se stal Bělehrad.\n\nTomuto vývoji předcházelo podepsání několika dohod mezi představiteli rakousko-uherských Jihoslovanů (v emigraci sdružených kolem Jihoslovanského výboru a v Chorvatsku kolem Národní rady) a Srbského království, z nichž nejdůležitější byla Korfská deklarace z 20. července 1917 a Ženevská dohoda z 6.– 9. listopadu 1918. Ještě v květnu 1917 jihoslovanští poslanci vídeňské Říšské rady navrhovali v Májové deklaraci vytvoření společného státu Slovinců, Chorvatů a Srbů pod vládou habsbursko-lotrinské dynastie.\n\nSjednocení jihoslovanských národů do jednoho státu se na první pohled může zdát jako logické vyústění jejich dlouhodobých snah o kulturní a politickou nezávislost, ale z druhé strany k němu došlo jen spíše díky souhře událostí na mezinárodní a jihoslovanské politické scéně: rozpoutání první světové války, vstupu USA do války, rozpadu Rakousko-Uherska a konečnému vítězství Srbska a zejména snaze Itálie o anexi Slovinska a chorvatského přímoří. Společný stát byl tedy „sňatkem z rozumu“, který byl volbou menšího zla před větším. Jednotlivé národy a národnosti se nacházely na zcela odlišných stupních vývoje, a to jak v oblasti kulturní, tak hospodářské a společenské. Zatímco sever, který byl do roku 1918 součástí Rakouska-Uherska, byl hospodářsky vyspělejší, jih byl vzhledem ke svému dlouhodobému vývoji zaostalý. Dalším problémem společného státu byla existence tří kulturně-civilizačních okruhů – západního, východního a orientálního, potažmo tří náboženství – katolického a pravoslavného křesťanství a sunnitského islámu.\n\nVe Vidovdanské ústavě byl potvrzen centralistický charakter státu. Původní jednotky, které existovaly během Rakousko-Uherska apod. byly zrušeny a považovány za nebezpečný zdroj možného separatismu, pokud by byly obnoveny. Každá z oblastí byla organizována tak, aby měla nejméně 800 000 obyvatel a aby mohla být ekonomicky funkční; i přesto však nedošlo k tomu, co bylo zavedeno v roce 1929, tedy k spojení zcela nesourodých území do velkých celků. Všech 33 oblastí víceméně respektovalo historické hranice (jednu oblast tvořila například Černá Hora, šest Bosna a Hercegovina, či tři nejjižnější pak území budoucí svazové republiky Makedonie. Proti takovému uspořádání však byla řada např. chorvatských politiků.\n\nPrvním panovníkem Království SHS se stal srbský král Petr I. Karadjordjević (1844–1921), který vládl až do své smrti v roce 1921. Na sklonku jeho vlády roku 1920 došlo k podpisu obranné smlouvy s Československem, která byla o rok později rozšířena o Rumunsko a dostala název Malá dohoda. Jejím cílem bylo zamezit revizionistickým snahám Maďarska, Bulharska a Itálie po první světové válce. Nástupcem Petra I. se stal nejstarší syn Alexandr, po korunovaci nazývaný jako Alexandr I. Karađorđević (1883–1934).\n\nZnačné regionální odlišnosti jednotlivých oblastí v království vyvolávaly nestabilní situaci, která vyústila na počátku 20. let v rozsáhlé zmatky ve státní správě a politice (časté střídání vlád) a několik protestních akcí v Lublani, Záhřebu, Podgorici i Bělehradě. Panovaly obavy z komunistického převratu, či intervence ze zahraničí. Neutěšená situace vyvrcholila v létě 1928, kdy došlo v parlamentu k zastřelení dvou chorvatských poslanců. Následně v lednu 1929 se za pomoci vojenských kruhů král Alexandr I. chopil moci a nastolil diktaturu. Okamžitě zakázal všechny politické strany založené na národnostním, náboženském nebo teritoriálním základě. V té době také začala nekompromisní perzekuce členů Komunistické strany Jugoslávie. V roce 1929 se název země změnil na Království Jugoslávie a změny postihly i správní členění státu. Původní oblasti byly nahrazeny devíti bánovinami, popírajícími historické hranice jednotlivých oblastí. V šesti z nich mělo většinu srbské obyvatelstvo, ve dvou chorvatské a v jedné slovinské.\n\nV zahraniční politice 30. let se sice Jugoslávie orientovala především (stejně jako například Československo) na Francii a Malou Dohodu (ČSR také Jugoslávii prodávala vojenskou techniku a odebírala odtamtud suroviny), postupem času, hlavně se sílením Německa bylo jasné, že bude nezbytná změna kurzu, chce-li společný jihoslovanský stát, obklopený samými nepřáteli (Itálie, Maďarsko, Bulharsko, Albánie), přežít. Během vlády Milana Stojadinoviće se navíc rozvinul s Německem i zahraniční obchod, což bylo zapříčiněno také i izolací Itálie kvůli válce v Habeši. V rámci Malé Dohody začal Bělehrad zastávat stále rezervovanější postoj, na rozdíl od Rumunska a Československa, které zhoršování vztahů mezi Berlínem a Paříží děsilo a kteří se obávali další německé expanze. Jugoslávská strana odmítala návrhy na posílení paktu.\n\nTřicátá léta 20. století byla svědkem růstu nacionalistických ambicí jednotlivých národů Jugoslávie, které vyústily v úspěšný atentát na Alexandra I. v Marseille, spáchaný probulharským Makedoncem Veličkem Kerinem. Novým králem se stal nezletilý Petr II. Karadjordjević (1923–1970), kterému v roce 1934 bylo pouhých jedenáct let. Do nabytí plnoletosti měl být zastupován svým strýcem Pavlem Karadjordjevićem, avšak politická situace v Evropě to neumožnila.\n\nIhned po napadení Polska Německem v září 1939 se silně zradikalizovaly chorvatsko-srbské vztahy, které vyústily v podepsání dohody Maček-Cvetković. Došlo k vytvoření Chorvatské bánoviny, oblasti pod samosprávou chorvatských orgánů, která zahrnovala i značnou část Bosny a Hercegoviny. Ohrožení ze strany mocností Osy vedlo tehdejšího regenta prince Pavla k podpisu paktu o spolupráci s Osou 25. března 1941. Jeho rozhodnutí však vedlo k masovým demonstracím, převratu a uchopení moci tehdy sedmnáctiletým králem Petrem II. Krátce na to (9. dubna) vtrhla vojska Osy do Jugoslávie a obsadila ji. Během několika dní se podařilo okupačním silám obsadit všechna hlavní města v zemi. Nákladně budované vojsko království se ukázalo jako zcela neschopná síla.\n\nDne 17. dubna 1941 se Jugoslávie rozpadla na několik celků. Chorvatští ustašovci v čele s Antem Pavelićem vytvořili na území dnešního Chorvatska a Bosny a Hercegoviny Nezávislý stát Chorvatsko (NDH; \"Nezavisna država Hrvatska\"). Slovinsko bylo rozděleno na tři části, o největší dvě se podělilo Německo, Itálie, Maďarsku připadla malá oblast Prekmurje na východě Slovinska.\n\nSrbsko bylo obsazeno několika státy: Vojvodina (severní část Srbska) byla rozdělena mezi Maďarsko (severozápadní část – Bačka), Nezávislý stát Chorvatsko (jihozápadní část – Srem) a Německo (východní část Vojvodiny – Banát). Území dnešního Kosova, spolu se západní částí dnešní Severní Makedonie a částí Černé Hory bylo připojeno k Velké Albánii – loutkovému státu pod kontrolou Itálie, zbytek Makedonie a část východního Srbska zabralo Bulharsko. Ve zbytku Srbska byla k moci dosazena proněmecká fašistická vláda vedená generálem Milanem Nedićem. V Černé Hoře byl k moci dosazen proitalský kníže, italské snahy na návrat dynastie Petrovićů-Njegošů, která zde vládla před rokem 1918, ztroskotaly.\n\nOkupační síly se pokoušely zajistit si válečnou výrobu v obsazených zemích. Budovaly proto nové továrny a upravovaly staré. Většina obyvatel však tehdy ještě pracovala v zemědělství, byl jim ale zabavován dobytek. Hospodářství, které bylo slabé již před válkou, dostalo další zásah. Infrastrukturu začaly velmi brzy napadat protiokupační ozbrojené síly.\n\nPetr II. uprchl do Londýna, odpor na jugoslávském území však dále vedl komunistický vůdce Josip Broz Tito, který 29. listopadu 1943 na 2. zasedání AVNOJ vyhlásil Demokratickou federativní Jugoslávii. Vedle toho proti Němcům také bojovaly skupiny četniků, ozbrojených srbských vzbouřenců. Ti měli zpočátku velké sympatie západních zemí, avšak poté, co Titovi partyzáni slavili úspěch a četnické síly se pokoušely vyjednat s Němci alespoň příměří, podpořila Evropa v čele s Británií hlavně Tita. Západní spojenci se sice snažili o sloučení vedení domácího i zahraničního odboje a obnovení království, exilová vláda se však propadala do stále závažnějších problémů a 29. listopadu 1945 byla vyhlášena Federativní lidová republika Jugoslávie.\n\n\n\n\n\n"}
{"id": "44172", "url": "https://cs.wikipedia.org/wiki?curid=44172", "title": "Propolis", "text": "Propolis\n\nPropolis (méně často dluž, smoluňka, včelí tmel) je pryskyřičná látka příjemné aromatické vůně. Je produktem stavební činnosti včely medonosné ve včelstvu. Nabývá různých barevných odstínů od zelenožluté až k temně hnědé podle stáří a původu.\n\nSurovinu k tvorbě propolisu sbírají včely na rostlinách produkujících pryskyřičné látky. Při zpracování mísí nasbíranou hmotu s výměšky hlavových žláz. Včely propolis využívají jako stavební a ochranný materiál. Propolisem vystýlají a vyztužují buňky plástů, zatmelují trhliny a otvory ve stěnách úlu, tmelením upravují velikost česna. Těla usmrcených vetřelců větších rozměrů, jako je myš nebo rejsek, nejsou včely schopny z úlu odstranit. Proto je pokryjí silnou vrstvou propolisu a takto zabrání jejich rozkladu.\nVšechny vnitřní stěny úlu resp. dutiny obývané včelami jsou potaženy souvislou tenkou vrstvou propolisu. Při vyšší teplotě se z takového nátěru uvolňují těkavé látky, které prosycují atmosféru úlu a působí antibakteriálně.\n\nSlovo propolis () je řeckého původu, skládá se ze dvou slov: („před“) a („město“) a znamená „předměstí“.\n\nZa chladu je propolis tvrdý a křehký. Při úlové teplotě (25 až 35 °C) se stává měkkým a tvárným. Je těžší než voda (hustota: 1,112–1,136). Bod tání je proměnlivý v závislosti na rostlinném původu a pohybuje se v rozmezí 70 °C až 100 °C; avšak vždy vyšší než bod tání vosku. Ve vodě je špatně rozpustný, částečně v éteru a chloroformu, silně rozpustný v etylalkoholu a glycerinu.\n\nZ chemického hlediska jde co do podílu jednotlivých složek o velmi proměnlivou směs pryskyřičných látek (asi 50 %), včelího vosku (asi 30 %), balzámů a éterických olejů (do 10 %). Vitaminy skupiny B se vyskytují v množství kolem 1 ppm. Zbarvení propolisu je ovlivněno přítomností stopových prvků reagujících s flavonoidními barvivy na šedočerné nebo zelenočerné látky.\n\nPropolis má baktericidní či bakteriostatické účinky např. na \"Bacillus subtilis\", salmonely, stafylokoky, bakterie způsobující žaludeční vředy, tuberkulózu, zánět plic, zubní kaz, hnilobu paznehtů a jiné. Propolis má také antiprotozonální a antinematódní účinky. Působí negativně na růst různých druhů hub a kvasinek. Uvedené účinky se připisují především přítomnosti flavonoidů a z menší části přítomným derivátům organických kyselin.\n\nAntimikrobiální vlastnosti jsou zužitkovány formou mastí, masážních prostředků nebo roztoků. Většímu uplatnění v oficiální farmakologii brání obtížná standardizace způsobená velkou proměnlivostí jeho složení. Jako povrchové anestetikum se uplatňuje ve stomatologii, v kožním lékařství se propolis používá proti kožním plísním, exémům nebo k regeneraci kožní tkáně. Každé použití propolisu vyžaduje lékařský dohled. U některých lidí je reálná možnost nepříjemných alergických reakcí.\n\nTinktura zředěná vodou v poměru 1 : 2 je vhodná jako ústní voda.\n\n\"Tinktura\" – 1 objemový díl propolisu rozmícháme ve 2 objemových dílech 96% ethanolu. Ve vhodné nádobě s uzávěrem při pokojové teplotě a za občasného míchání macerujeme několik dní. Hrubé nečistoty ze získané suspenze odfiltrujeme přes několik gáz. Filtrací přes filtrační papír odstraníme zbytek kalu. Získaná tinktura je nasycený roztok propolisu. Podle potřeby ředíme etylalkoholem, glycerinem nebo vodou.\n\nPoznámka: rozpouštění v etylalkoholu o nižších koncentracích (60 % – 80 %) uvolňuje ze suroviny další látky rozpustné pouze ve vodě.\n\n\"Mast\" – tinkturu smícháme s vepřovým sádlem, opatrně zahřejeme na 50 °C a mícháme do odpaření etylalkoholu. Tinkturu možno takto vpravit také do masťového základu zakoupeného v lékárně. Mast se používá jako desinfekční prostředek.\n\n"}
{"id": "44187", "url": "https://cs.wikipedia.org/wiki?curid=44187", "title": "Svařovací transformátor", "text": "Svařovací transformátor\n\nSvařovací transformátor se používá ke změně vlastností elektrického proudu tak, aby vyhovovaly potřebám svařování elektrickým obloukem (malé napětí v několika málo desítkách voltů [napětí naprázdno je kolem 70 \"V\", při sváření asi 50 \"V\"] a vysoké hodnoty proudu, až 100 kA [svářecí proud je regulovatelný běžně do 150 \"A\"]).\nTyto transformátory mají strmou voltampérovou charakteristiku. \n\n"}
{"id": "44192", "url": "https://cs.wikipedia.org/wiki?curid=44192", "title": "Jan Opletal", "text": "Jan Opletal\n\nJan Opletal (1. ledna 1915 Lhota nad Moravou – 11. listopadu 1939 Praha) byl student Lékařské fakulty Karlovy univerzity, který byl smrtelně zraněn během protinacistické demonstrace 28. října 1939.\n\nNarodil se v rodině Štěpána a Anny Opletalových jako osmé dítě. Jeho skutečné datum narození bylo 1. ledna 1915, ale jeho rodiče uvedli oficiálně datum 31. 12. 1914, aby mohl o rok dříve nastoupit do učení.\n\nDo obecné školy chodil poblíž svého rodiště v Nákle u Olomouce. Poté studoval gymnázium v Litovli, kde složil maturitu v roce 1934 a které dnes nese jeho jméno. Původně chtěl studovat leteckou školu v Prostějově. Kvůli vadě zraku však studoval školu pro záložní důstojníky v Hranicích a pak přeložen na vojenskou prezenční službu u jezdectva v ruzyňských kasárnách. Medicínu začal studovat až v zimním semestru 1936–1937.\n\nDne 28. října 1939, v den výročí založení samostatného československého státu, proběhly v Praze protinacistické demonstrace a nepokoje, kterých se Opletal zúčastnil. Demonstrace byly nacisty tvrdě potlačeny. Jan Opletal byl v Žitné ulici v Praze zraněn střelou do břicha pravděpodobně civilním revolverem. Byl okamžitě operován profesorem Václavem Pačesem na klinice profesora Arnolda Jiráska ve fakultní nemocnici na Karlově náměstí. Zemřel 11. listopadu na zánět pobřišnice. Během demonstrace byl zastřelen pekařský pomocník Václav Sedláček, který zemřel během převozu do nemocnice.\n\nPohřbu Opletala se 15. listopadu zúčastnily tisíce studentů a jejich setkání přerostlo v další protinacistickou demonstraci, jejímž důsledkem bylo zavření všech českých univerzit a kolejí říšským protektorem Konstantinem von Neurathem. Více než 1200 studentů bylo posláno do koncentračního tábora Sachsenhausen a devět studentů a funkcionářů studentských organizací bylo 17. listopadu . Pro trvalou připomínku této události byl 17. listopad vyhlášen Mezinárodní unií studentů Mezinárodním dnem studentstva.\n\nOpletalovy ostatky byly převezeny do rodného Nákla, kde mu byl později vztyčen také pomník. V řadě českých měst (např. v Praze, Olomouci, Brně či Poděbradech) byly po Opletalovi pojmenovány ulice. Pražská Opletalova ulice sousedí s Václavským náměstím. Univerzita Karlova udělila v roce 1945 Opletalovi in memoriam titul MUDr. \n\n\n\n"}
{"id": "44203", "url": "https://cs.wikipedia.org/wiki?curid=44203", "title": "Tomáš Berdych", "text": "Tomáš Berdych\n\nTomáš Berdych (* 17. září 1985 Valašské Meziříčí) je bývalý český tenista, který na profesionální okruh vstoupil v roce 2002. S tenisem začal v pěti letech. Poprvé na sebe výrazněji upozornil na Letních olympijských hrách 2004, kde porazil světovou jedničku Švýcara Rogera Federera.\n\nNa okruhu ATP Tour získal třináct titulů ve dvouhře, včetně vítězství na pařížském turnaji série Masters BNP Paribas Masters 2005, a dva tituly ve čtyřhře. V sezóně 2010 si zahrál finále na turnaji Sony Ericsson Open v Miami a semifinále na French Open. Probojoval se také do svého jediného grandslamového finále, a to ve Wimbledonu, v němž nestačil na světovou jedničku Rafaela Nadala. Na Turnaji mistrů 2011 podlehl v semifinále Jo-Wilfriedu Tsongovi. Účastí mezi poslední čtyřkou hráčů na US Open 2012 a Australian Open 2014 se zařadil po bok Ivana Lendla jako druhý český tenista v historii, jenž dokázal postoupit do semifinále dvouhry na všech čtyřech Grand Slamech.\n\nNa žebříčku ATP pro dvouhru byl nejvýše klasifikován v květnu 2015 na 4. místě, jako první Čech na takto vysoké pozici od října 1998, kdy čtvrtou příčku opustil Petr Korda. Ve čtyřhře pak nejvýše figuroval v dubnu 2006 na 54. místě. Od konce června 2017 jej trénuje bývalý tenista Martin Štěpánek.\n\nZa český daviscupový tým si poprvé zahrál v roce 2003, a to v baráži Světové skupiny proti Thajsku, v níž vyhrál dvouhru nad Udomčokem a s Jiřím Novákem také čtyřhru. Do roku 2020 v soutěži nastoupil k dvaceti devíti mezistátním utkáním s bilancí 29–15 ve dvouhře a 21–2 ve čtyřhře. V roce 2012 byl jedničkou týmu, který vyhrál Davisův pohár, když v pražském finále porazil Španělsko 3:2 na zápasy. Výhrou ve finále čtyřhry se s Radkem Štěpánkem stali historicky nejúspěšnější českou dvojicí v soutěži. V následujícím ročníku 2013 dokázal s českým týmem „salátovou mísu“ obhájit, když ve finále proti Srbsku získal první bod proti Dušanu Lajovićovi a s Radkem Štěpánkem následně zvládli i čtyřhru. Berdych si tak připsal druhý titul v soutěži.\n\nSpolečně s Petrou Kvitovou vyhrál v českém týmu Hopman Cup 2012.\n\nJako nejoblíbenější uvádí tvrdý povrch. Hraje pravou rukou a mezi jeho nejlepší údery patří forhend a servis. Osm let jej trénoval Jaroslav Navrátil, se kterým ukončil spolupráci na konci roku 2008, protože Navrátil přijal místo šéftrenéra TK Agrofert Prostějov, jehož je i on sám členem.\n\nDo profesionálního tenisu vstoupil v sedmnácti letech. První rok své kariéry odehrál tři challengery a několik turnajů kategorie Futures na území Česka a Slovenska. Na dvou událostech této kategorie zvítězil. Ve finále Czech Republic F5 porazil Pavla Šnobela 6–2 a 6–3.\nNa turnaji F8 pak v boji o titul zdolal Ladislava Chramostu 6–4 a 6–3.\n\nNa okruhu Futures se účastnil i čtyřher s různými partnery. Nejlepšího výsledku dosáhl s Lukášem Dlouhým, když se na turnaji F9 v Česku probojovali do finále, v němž podlehli německému páru Petzschner a Stadler po setech 3–6 a 1–6.\n\nV druhé sezóně odehrál několik turnajů nižších kategorií. Vyhrál Future F5 ve Velké Británii, kde ve finále zdolal Petera Clarka 6–1 a 6–4. Ve vyšší kategorii Challenger vyhrál dvě události, první ve Štýrském Hradci, kde v boji o titul zdolal domácího tenistu Juliana Knowleho 6–4 a 5–7 , a druhou v maďarském Burdaösu, když ve finále porazil Bulhara Ivayla Tarykova 6–2 a 6–3.\n\nPoprvé se kvalifikoval do hlavní soutěže Grand Slamu, a to na US Open. V kvalifikaci sice prohrál ve třetím kole s Roko Karanušićem, ale do turnaje postoupil jako šťastný poražený. V hlavní fázi vyřadil v prvním kole Němce Tomase Behrenda 5–7, 6–3, 6–2 a 6–3. Ve druhém dějství ale nestačil na Juana Ignacio Chelu a podlehl mu 6–2, 1–6, 4–6 a 3–6.\n\nVe čtyřhře zaznamenal premiérové turnajové triumfy. Nejprve s Jaroslavem Levinským vyhrál challenger v Sarajevu, kde ve finále porazili švédskou dvojici Simon Aspelin a Johan Landsberg 1–6, 7–6(6) a 6–4. Poté s Michalem Navrátilem zvítězil na události kategorie Futures ve Velké Británii a nakonec také na pražském challengeru, kde v rozhodujícím utkání zdolali argentinský pár Martín García a Sebastián Prieto po výsledku 6–4, 3–6 a 6–4.\n\nTři dny po dovršení osmnácti let poprvé reprezentoval Českou republiku v Davis Cupu. V baráži světové skupiny proti Thajsku nejprve s Jiřím Novákem ve čtyřhře porazili dvojici Paradorn Srichaphan a Danai Udomčoke 6–3, 7–6(2) a 6–4, a posléze za rozhodnutého stavu ještě vyhrál dvouhru nad Danaiem Udomčokem 7–6(2) a 6–3.\n\nZa posun z šesté stovky žebříčku ATP až na 103. místo poprvé vyhrál anketu Zlatý kanár v kategorii \"Postup na žebříčku ATP\".\n\nV sezóně 2004 se více věnoval challengerům a událostem ATP Tour. Na challengerech vyhrál turnaje v Besançonu, Weidenu a Braunschweigu. Sezónu začal neúspěšným pokusem se kvalifikovat do hlavní soutěže turnaje v Aucklandu. O týden později se mu již podařilo kvalifikovat na úvodní grandslam sezóny Australian Open. V prvním kole porazil Francouze Nicolase Mahuta 6–4, 6–2, 5–7 a 6–3. Ve druhém kole však nestačil na čtvrtého nasazeného Andreho Agassiho, když s ním hladce prohrál 0–6, 2–6 a 4–6.\n\nV únoru opět nastoupil do Davis Cupu, nicméně nebyl tak úspěšný jako v loňském roce. Felicianu Lópezovi podlehl ve čtyřech setech 4–6, 7–6(2), 3–6 a 2–6. Česká republika na Španělsko nestačila a po prohře 2:3 na zápasy sestoupila do baráže Světové skupiny.\n\nDebutoval také na French Open a ve Wimbledonu. Na obou grandslamech však nepřešel přes úvodní kolo. Na prvním z nich podlehl Thajci Paradornu Srichaphanovi po setech 3–6, 4–6, 6–3 a 1–6. Ve Wimbledonu jej pak porazil Francouz Julien Benneteau výsledkem 3–6, 5–7 a 4–6.\n\nPoté odjel reprezentovat Českou republiku na Letních olympijské hry do Atén. V prvním kole vyřadil Floriana Mayera po setech 6–3 a 7–5. Ve druhé fázi soutěže překvapil tenisový svět, když jako 74. hráč světa zdolal světovou jedničku Švýcara Rogera Federera ve třísetové bitvě 4–6, 7–5 a 7–5. Po tomto úspěchu přešel ve třetím dějství přes patnáctého nasazeného Tommy Robreda výsledkem 7–6(2), 4–6 a 8–6. Vypadl ve čtvrtfinále, v němž ho vyřadil nenasazený Američan Taylor Dent ve dvou sadách 4–6 a 1–6.\n\nNa US Open v úvodním kole porazil v pětisetové bitvě Švéda Jonase Björkmana 6–3, 2–6, 6–2, 1–6 a 6–3. Ve druhé fázi na něj nestačil Fin Tuomas Ketola, kterého zdolal ve třech setech 6–3, 7–6(1) a 6–3. V následném utkání odehrál další pětisetový boj, když vyhrál nad Rusem Michailem Južným po výsledku 2–6, 6–1, 6–3, 4–6 a 6–1. V osmifinále už po setech 6–7(6), 1–6 a 5–7 nestačil na Tommyho Haase z Německa.\n\nO necelý měsíc později nastoupil do baráže Davisova poháru proti týmu Paraguaye. Berdych ve dvouhře zdolal Ramóna Delgada a pomohl tak k jednoznačné výhře Česka 5:0 na zápasy.\n\nNa závěr sezóny se přesunul na turnaj do Palerma. V semifinále vyřadil sedmého nasazeného Španěla Davida Ferrera po setech 7–5 a 6–4, a když poté ve finále zvítězil i nad Italem Filippem Volandrim dvakrát 6–3, slavil zisk prvního titulu na okruhu ATP Tour. Po tomto triumfu se na žebříčku ATP poprvé posunul do elitní padesátky, což mu podruhé za sebou v anketě Zlatý kanár vyneslo prvenství v kategorii \"Postup na žebříčku ATP\".\n\nSezónu nezačal v dobré formě a na prvních lednových událostech v Adelaide a Sydney vypadl hned v úvodním kole. Také na Australian Open neprošel ve dvouhře do druhého kola. V mužské čtyřhře zaznamenal lepší výsledek, když se spolu s Rumunem Andreiem Pavlem probojovali až do čtvrtfinále, kde podlehli rakousko-německé dvojici Jürgen Melzer a Alexander Waske po výsledku 6–7(3) a 6–7(8).\n\nV Marseille, Rotterdamu a Dubaji pokaždé vypadl ve druhém kole. Na posledním jmenovaném turnaji odehrál debl s Němcem Nicolasem Kieferem, s nímž vypadli až v semifinále po porážce od švédsko-francouzského páru Jonas Björkman a Fabrice Santoro.\n\nNásledně reprezentoval v Davis Cupu. Ale v prvním kole Světové skupiny nepodal proti Argentině přesvědčivý výkon, když jej v páteční dvouhře přehrál Guillermo Coria. Česká republika celkově prohrála 5:0 a musela opět sehrát utkání o udržení v baráži.\n\nPo Davisově poháru hrál turnaj kategorie ATP World Tour Masters 1000 v Indian Wells a poprvé v sezóně postoupil ve dvouhře do třetího kola. Ve druhé fázi soutěže porazil devatenáctého nasazeného Chorvata Maria Ančiće. V dalším utkání však již nestačil na dalšího Chorvata Ivana Ljubičiće a podlehl mu po setech 4–6 a 1–6.\n\nNa několika dalších turnajích ATP vypadl v úvodní fázi. V květnu reprezentoval Českou republiku na Světovém poháru družstev. V singlu dokázal porazit Francouze Michaëla Llodru, zbylé dvě dvouhry prohrál, když nejdříve nestačil na Argentince Guillerma Cañase a poté Chilana Nicoláse Massúa. Ve čtyřhře spolu s Jiřím Novákem podlehli francouzskému páru Arnaud Clément a Michaël Llodra, ale další utkání s Argentinou, kterou reprezentovali Juan Ignacio Chela a Gastón Gaudio, a také s chilskou dvojicí Hermes Gamonal a Adrián García dokázali vyhrát. Český výběr skončil v červené skupině na posledním místě.\n\nNa French Open zdolal v úvodním kole Američana Jeffa Morrisna, ve druhém však nestačil na Argentince Davida Nalbandiana, když mu podlehl 3–6, 2–6 a 1–6. V deblu se po boku Tomáše Zíba probojoval také do druhého kola, v němž je porazil ruský pár Igor Andrejev a Nikolaj Davyděnko.\n\nNa následném turnaji v Londýně vypadl hned v prvním kole a v Hamburku prošel do druhého dějství. Na Wimbledonu se probojoval do třetího kola, kde skončil na raketě svého olympijského přemožitele Taylora Denta po setech 3–6, 6–7(5) a 3–6.\n\nHned následující týden zaznamenal první větší úspěch sezóny, když si na Swedish Open zahrál finále dvouhry. V boji o titul jej porazila světová trojka Španěl Rafael Nadal po výsledku 6–2, 2–6 a 4–6. V německém Stuttgartu postoupil do čtvrtfinále, kde byl vyřazen Rusem Davyděnkem po setech 4–6 a 2–6.\n\nNa událostech US Open Series měl výsledky poměrně dobré. Ve Washingtonu, D.C. se probojoval do semifinále, kde jej přemohl domácí tenista James Blake 4–6 a 3–6. Na Canada Cupu a Cincinnati Open vypadl ve druhém kole. Na US Open nepřešel přes třetí fázi soutěže, když jej v ní vyřadila turnajová sedmička, domácí Andre Agassi 6–3, 1–6, 4–6, 6–7(2).\n\nPo zářijovém grandslamu opět reprezentoval v baráži Davisova poháru. V zápase o udržení ve Světové skupině se Česko utkalo s Německem. Berdych dokázal ve dvou pětisetových bitvách získat dva body – nejprve porazil Tommyho Haase 4–6, 4–6, 6–1, 7–6(9) a 6–3 a poté v nedělním duelu zdolal také Nicolase Kiefera po sadách 6–7(5), 6–3, 2–6, 6–4 a 7–5. Další tři zápasy však Češi prohráli a sestoupili tak poprvé v historii do první skupiny euroasijské zóny.\n\nNa turnajích ve Vídni, Madridu a Palermu vypadl hned v prvním kole. V Basileji vypadl ve druhé fázi s Britem Andy Murrayem.\n\nPosledním turnajem, který v sezóně odehrál, byl BNP Paribas Masters, na němž zaznamenal premiérový zisk titulu z kategorie ATP World Tour Masters 1000, po grandslamu druhé nejvyšší úrovně ATP Tour. Na cestě za titulem nejprve přehrál krajana Jiřího Nováka, ve druhém kole vyřadil turnajovou dvojku Guillerma Coria, ve třetí fázi přešel přes třináctého nasazeného Španěla Juana Carlose Ferreru. V osmifinále pak vyřadil Argentince Gastóna Gaudia, jemuž ve druhé sadě nepovolil ani jedinou hru. V semifinále si poradil s českou jedničkou Radkem Štěpánkem po setech 6–1, 3–6 a 6–3. Konečně ve finále udolal šestého nasazeného Ivana Ljubičiće z Chorvatska v pěti sadách 6–3, 6–4, 3–6, 4–6 a 6–4.\n\nRok 2006 začal na Next Generation Adelaide International, kde se dostal až do semifinále. Následně ovšem brzy vypadl na turnaji v Sydney, na Australian Open a v Marseille, Rotterdamu a Dubaji.\nNa French Open se dostal do 4. kola, kde prohrál s Rogerem Federerem 3:6 2:6 3:6. Následně se na Gerry Weber Open dostal do svého prvního finále na trávě. Zde ovšem prohrál opět s Rogerem Federerem.\nV tétýž sezóně se na zbylých dvou grandslamech, Wimbledonu a US Open, dostal taktéž do 4. kola.\n\nNa začátku roku reprezentoval se svojí tehdejší přítelkyní Lucií Šafářovou Českou republiku na Hopmanově poháru. V této sezóně také zlepšil své nejvyšší umístění na Australian Open. Na 1. grandslamu sezóny se dostal až do 4. kola, kde ho vyřadil tehdy 3. hráč světa Nikolaj Davyděnko. Po následujících brzkých prohrách na turnajích Rotterdamu, Dubaji, Indian Wells a Miami se na antukovém turnaji v Monte Carlu probojoval až do semifinále.\nFrench Open ovšem opustil již v 1. kole, kde jej vyřadil Guillermo García-López. Poté získal svůj třetí titul ve dvouhře, a to na turnaji ATP v Halle.\nNa Wimbledonu se probojoval až do čtvrtfinále, kde prohrál s Rafaelem Nadalem.\nNa US Open dosáhl do 4. kola.\n\nSezóna 2010 byla pro Tomáše Berdycha velmi úspěšná. Zahájil ji na Brisbane International, kde se dostal do semifinále. Zahrál si také finále turnaje v Miami.\nNa French Open došel až do semifinále. Ve Wimbledonu se probojoval až do finále, kde prohrál s Rafaelem Nadalem 3:6 5:7 a 4:6. Na turnaji ale porazil i Novaka Djokoviče (v semifinále) či Rogera Federera (ve čtvrtfinále). Zatím (únor 2016) se mu nepovedlo dostat se do dalšího grandslamového finále.\nUS Open v této sezóně opustil již v 1. kole.\n\nSezónu 2012 zahájil na přelomu roku účastí na Hopmanově poháru po boku světové dvojky Petry Kvitové. Z pozice prvního nasazeného týmu 24. ročník turnaje vyhráli bez ztráty mezistátního zápasu. Na prvním grandslamu roku, Australian Open, postoupil Čech až do čtvrtfinále a zopakoval svůj výsledek z posledního ročníku. Zde však již nestačil na tehdejší světovou dvojku, Rafaela Nadala ze Španělska, kterému podlehl po čtyřech vyrovnaných setech.\n\nPo skončení australského turné se přesunul do Evropy, kde ho čekaly dva halové turnaje. Na prvním z nich, turnaji ve francouzském Montpellier, dokázal zvítězit poté, co ve finále přemohl Francouze Gaëla Monfilse po setech 6:2, 4:6 a 6:3. Získal tak první titul v sezóně. Na dalším halovém turnaji v nizozemském Rotterdamu se dostal český hráč do semifinále, ve kterém prohrál jasně ve dvou setech s Argentincem Del Potrem.\n\nNa amerických turnajích na tvrdém povrchu prohrál nejprve ve 4. kole turnaje v Indian Wells, následně ve 3. kole turnaje v Miami.\nPo návratu ze Spojených států se již chystal na daviscupové střetnutí českého výběru se Srbskem. Zde dokázal opanovat jak obě dvouhry, do kterých nastoupil, tak také společně s Radkem Štěpánkem i čtyřhru a zajistil Česku postup do zářijového semifinále proti Argentině.\n\nNa prvním evropském antukovém turnaji sezóny v Monte Carlu došel až do semifinále, když ve čtvrtfinále porazil světovou čtyřku Andyho Murrayho po setech 6–7(4), 6–2 a 6–3. Semifinálový zápas se Srbem Djokovićem již Berdych ve třech setech prohrál. V Římě skončil český hráč ve čtvrtfinále, kde podlehl nejlepšímu antukáři současnosti a pozdějšímu vítězi turnaje Nadalovi. Na modré antuce v Madridu, kde startoval jako šestý nasazený, dokázal na své cestě do finále porazit Andersona, Monfilse, Verdasca a Del Potra. Ve finále jej udolala světová trojka Roger Federer po setech 3:6, 7:5 a 7:5.\n\nPřed druhým grandslamem sezóny French Open se ještě Berdych společně s krajanem Štěpánkem dostali do finále Světového poháru týmů, kde jim oplatili porážku z daviscupového střetnutí tenisté Srbska.\n\nNa French Open byl sedmým nasazeným hráčem. Zde prošel první dvě kola bez ztráty setu, ve 3. kole však zvítězil nad Jihoafričanem Andersonem až v pěti setech. V osmifinále již byl nad jeho síly Argentinec del Potro, kterému podlehl ve čtyřech setech.\n\nV Halle, přípravném turnaji před Wimbledonem, vypadl ve čtvrtfinále. S wimbledonským turnajem se však překvapivě rozloučil již v prvním kole, když prohrál ve třech tiebreacích s Lotyšem Ernestsem Gulbisem. Ani londýnský olympijský turnaj, který se konal právě na dvorcích Wimbledonu, ho nezastihl v optimální pohodě. I zde prohrál v prvním kole, tentokrát s Belgičanem Darcisem ve dvou setech.\n\nV rámci přípravy na US Open si zahrál Berdych na třech turnajích v Severní Americe. Ani zde nebyl příliš úspěšný. Na turnajích série Masters 1000 v Torontu i v Cincinnati skončil již ve druhém kole. Až na méně dotovaném turnaji ve Winston Salemu dokázal dojít do finále, kde prohrál s Američanem Isnerem, přestože měl v tiebreaku třetího setu tři mečboly.\n\nPoslední grandslam sezóny ve Flushing Meadows jej zastihl v dobré formě. Jako nasazená šestka nejprve v prvním kole přehrál Belgičana Goffina, následovali Estonec Zopp, Američan Querrey a Španěl Almagro. Set ztratil pouze s Querrym. Ve čtvrtfinále ho čekal první nasazený hráč a světová jednička, Švýcar Federer. Toho dokázal po setech 7:6, 6:4, 3:6 a 6:3 porazit a postaral se o největší překvapení v mužské dvouhře. V semifinále pak za větrného počasí podlehl turnajové trojce Murraymu ve čtyřech setech.\n\nNa začátku nové sezóny Berdych oznámil, že se po skončení smlouvy u americké firmy Nike domluvil na úzké spolupráci se švédskou oděvní společností H&M, která ho bude oblékat hlavně na kurtu, ale i mimo něj.\n\nPrvní turnaj odehrál na přelomu roku v indickém Čennaj, kde jako nasazená jednička nestačil ve čtvrtfinále na Španěla Roberto Bautistu. Na prvním grandslamu sezóny na Australian Open se dostal až do čtvrtfinále, kde padl s Novakem Djokovičem po setech 1:6, 6:4, 1:6 a 4:6.\n\nNa začátku února pak reprezentoval Česko v 1. kole Davis Cupu. První den vyhrál úvodní dvouhru proti Henrimu Laaksonenovi 6:3, 6:2, 6:7 a 6:1. Druhý den pak odehrál nejdelší zápas tenisové čtyřhry na okruhu ATP a zároveň nejdelší zápas Davis Cupu, když v týmu s Lukášem Rosolem porazil švýcarské hráče Stanislase Wawrinku a Marca Chiudinelliho v 1. kole Davisova poháru po 7 hodinách, 2 minutách. Šlo o nejdelší zápas daviscupové historie a druhý nejdelší tenisový zápas na okruhu ATP vůbec.\n\nNásledovaly dva turnaje, kde se dostal až do finále. V Marseille nestačil na domácí hráče Jo-Wilfrieda Tsongu, se kterým prohrál 6–3, 6–7 a 4–6 a v Dubaji nestačil na světovou jedničku Novaka Djokoviće, se kterým prohrál ve dvou setech. V březnu na amerických turnajích na tvrdém povrchu nejprve nestačil v semifinále Indian Wells na pozdějšího vítěze Rafaela Nadala a následně v Miami, kde vypadl ve čtvrtfinále, když nestačil na Francouze Richarda Gasqueta.\n\nNa prvním antukovém turnaji sezóny v Monte Carlu nestačil ve 3. kole na italského tenistu Fabia Fogniniho, kterému podlehl 4-6, 2-6. Na dalším antukovém turnaji v Barceloně došel znovu do 3. kola, kde ho vyřadil Španěl Tommy Robredo. V květnu došel až do semifinále dvou turnajů kategorie ATP World Tour Masters 1000. V Madridu ho vyřadil Švýcar Stan Wawrinka po setech 3-6, 6-4 a 4-6 a na italskému turnaji v Římě nestačil na Rafaela Nadala, kterému podlehl 2-6, 4-6.\n\nDo druhého grandslamu sezóny French Open nastupoval jako pátý nasazený. Hned v prvním kole ho čekal těžký soupeř, domácí hráč Gaël Monfils, kterému mu nakonec podlehl po pěti setech 6-7, 4-6, 7-6, 7-6 a 5-7. Po osmi letech změnil přípravný turnaj na Wimbledon, místo německého Halle hrál na londýnském turnaji v Queens Clubu. V roli nasazené dvojky došel do čtvrtfinále, kde nestačil na loňského vítěze Chorvata Marina Čiliće.\n\nVe Wimbledonu jako sedmý nasazený, dokázal na své cestě do čtvrtfinále porazit Martina Kližana, Daniela Brandse, Kevina Andersona, a Bernarda Tomice. Ve čtvrtfinále, ale nestačil na nasazenou jedničku Novaka Djokoviće, se kterým prohrál 6-7, 4-6 a 3-6. V roli nasazené jedničky startoval také na švédském antukovém turnaji v Båstadu. Ve čtvrtfinále byl, ale nad jeho síly Thiemo de Bakker z Nizozemska. V srpnu startoval jako nasazená šestka na turnaji v Cincinnati v americkém Ohiu, kde dokázal ve čtvrtfinále porazit olympijského vítěze a wimbledonského šampiona Andyho Murrayho po setech 6:3 a 6:4. V semifinále však po boji nestačil na španěla Rafaela Nadala 5:7 a 6:7. Po tomto úspěchu se však posunul poprvé v kariéře na 5. místo žebříčku ATP, ze kterého odsunul švýcara Rogera Federera.\n\nNa posledním grandslamu sezóny US Open se představil coby nasazená pětka, v osmifinále však nestačil na Švýcara Stanislase Wawrinku a prohrál s ním po setech 3:6, 6:1, 7:6 a 6:2. Po prohře na turnaji ve Flushing Meadows si tak zhoršil bilanci s desátým hráčem světa (k 4. 9. 2013) na 5:7. V polovině září nastoupil k semifinálovému utkání Davisova poháru proti Argentině. Český tým postoupil do finále a Berdych týmu přispěl bodem z dvouhry a půl bodem ze čtyřhry, kde hrál opět s Radkem Štěpánkem. Jelikož ale v loňském semifinále odehrál o zápas víc, neobhájil potřebné body a klesl na 6. příčku žebříčku ATP.\n\nV prvním turnaji asijského turné v Bangkoku se probojoval až do finále, kde však nestačil na Milose Raonice a podlehl mu ve dvou setech 6:7 a 3:6. V turnaji série Masters v Šanghaji skončil před branami čtvrtfinále na raketě argentince Nicoláse Almagra po setech 6:7 6:3 a 7:6. Na turnaji v Basileji podlehl hned v prvním kole Ivu Karlovićovi po setech 6:4, 6:7 a 6:7. Tímto výsledkem si však zajistil 4. účast v řadě na Turnaji mistrů v Londýně. Do Turnaje mistrů vstupoval jako pátý nasazený hráč. V prvním zápase prohrál s neoblíbeným Stanislasem Wawrinkou 3:6, 7:6 a 3:6. Pak sice porazil Davida Ferrera 6:4 a 6:4, ale po další prohře, tentokrát s nasazenou jedničkou Rafaelem Nadalem 4:6, 6:1 a 3:6 jeho cesta turnajem skončila. V žebříčku tak spadl na 7 místo.\n\nDalší víkend, v polovině listopadu, následovalo finále Davisova poháru v Srbsku. Za Srby nastoupil i čerstvý vítěz Turnaje mistrů Novak Djoković. Ten sice vyhrál obě své dvouhry, ale zbylé duely patřily Čechům. Berdych porazil první den srbskou dvojku Dušana Lajoviće hladce ve třech setech 6:3, 6:4 a 6:3, ke druhému bodu pak pomohl ve čtyřhře, když s Radkem Štěpánkem porazili srbský pár Ilija Bozoljac, Nenad Zimonjić 6:2, 6:4 a 7:6. V neděli sice Berdych prohrál s Djokovićem hladce 4:6, 6:7 a 2:6, rozhodující bod však stejně jako před rokem získal Radek Štěpánek. Tomáš Berdych tak slavil obhajobu nejcennější týmové tenisové trofeje.\n\nNovou sezónu zahájil na turnaji v Dauhá v prvním kole podlehl Chorvatu Ivu Karlovićovi dvakrát 6–7. Společně s Janem Hájkem však vyhráli soutěž čtyřhry, když ve finále porazili deblové specialisty Peyu se Soaresem 6–2, 6–4. Poté zamířil na exhibiční turnaj v Austrálii, kde ve finále podlehl Keiu Nišikorovi 4–6 a 5–7. Na grandslamu Australian Open se probojoval do svého prvního semifinále v Melbourne Parku. V prvním kole porazil Nedovjesova 6–3, 6–4, 6–3. Ve druhém si poradil s De Schepperem 6–4, 6–1, 6–3, poté zdolal Džumhura 6–4, 6–2, 6–2 a v osmifinále narazil na Kevina Andresona. Po Jihoafričanově vyřazení 6–2, 6–2, 6–3 ztratil ve čtvrtfinále jediný set s Davidem Ferrerem a postoupil do semifinále po výsledku 6–1, 6–4, 2–6, 6–4. V něm se utkal s pozdějším vítězem Stanislasem Wawrinkou, jejichž souboj pro Berdycha znamenal prohru poměrem 3–6, 7–6, 6–7, 6–7.\n\nPoté následovalo první kolo Davisova poháru proti Nizozemsku, přes které český tým postoupil výsledkem 3:2 na zápasy. V páteční dvouhře si Berdych poradil s Igorem Sijslingem 6–3, 6–3 a 6–0, po něm však Radek Štěpánek nestačil na Haaseho. Sobotní vyrovnanou čtyřhru nakonec ovládli Berdych se Štěpánkem, když zdolali pár Rojer a Haase 7–5, 1–6, 7–6, 7–6. Do nedělního singlu nastoupil náhradník Thiem De Bakker, kterého Berdych bez potíží přehrál 6–1, 6–4 a 6–3. Během mezistátního utkání prohlásil, že v probíhající sezóně již v Davisově poháru nenastoupí, aby se mohl soustředit na individuální kariéru.\n\nKvalitní formu potvrdil na Rotterdam Open, kde získal titul. V prvním kole si poradil s Andreasem Seppim dvakrát 6–3, ve druhém přehrál Nicolase Mahuta 6–4 a 6–3. V boji o semifinále na něj nestačil Polák Jerzy Janowicz po setech 6–7, 6–2 a 6–4. Mezi poslední čtyřkou hráčů zůstal na jeho raketě Lotyš Ernests Gulbis 6–3 a 6–2. Po šestnácti měsících vyhrál singlové finále na okruhu ATP Tour, když si poradil s Chorvatem Marinem Čilićem 6–4 a 6–2, což znamenalo posun na 6. místo žebříčku před Andyho Murrayho.\n\nDobré výkony pokračovaly také na turnaji v Dubaji, kde na úvod přehrál kvalifikanta Copila 6–3 a 6–4. Ve druhém pak porazil Sergeje Stachovského 6–2 a 6–1. Ve čtvrtfinále jej čekal těžší úkol v podobě Francouze Tsongy. I toho však dokázal zdolat ve dvou setech 6–4 a 6–3. V semifinále narazil na rozjetého Němce Philippa Kohlschreibera, proti němuž zvládl koncovky obou sad 7–5 a 7–5. Ve finále však nenašel recept na světovou osmičku Rogera Federera, jemuž podlehl po třísetové bitvě 6–3, 4–6 a 3–6, i když měl ve druhém setu výhodu prolomeného podání za stavu gamů 3–2. vnásledně pondělní klasifikaci ze 3. března se vrátil na své kariérní maximum, když figuroval na 5. příčce žebříčku.\n\nSezónu rozehrál lednovým turnajem Qatar ExxonMobil Open v Dauhá, kde se jako třetí nasazený probojoval do finále. V něm podlehl Davidu Ferrerovi po dvousetovém průběhu..\n\nNa Australian Open se podruhé v kariéře probojoval do semifinále přes třetího hráče světa Rafaela Nadala po třísetovém průběhu. Ukončil tak sérii sedmnácti vzájemných proher v řadě, když naposledy předtím Španěla porazil ve čtvrtfinále Madrid Masters 2006. Český tenista snížil pasivní bilanci vzájemných zápasů na 4:18. Pokud by ze zápasu odešel poražen i po osmnácté za sebou, znamenalo by to to nový mužský rekord otevřené éry. Nadal ve druhé sadě utržil třetího „kanára“ své grandslamové kariéry a prvního od wimbledonského finále 2006. Berdych v utkání zahrál 10 es, 46 vítězných úderů, 21 nevynucených chyb, proměnil pět z deseti breakových možností a nedopustil se žádné dvojchyby. Bývalá světová jednička naopak zaznamenala 3 esa, 6 dvojchyb, 24 winnerů, 26 nevynucených chyb a ze čtyř nabídek ani jednou neprolomila podání. V následném semifinále ho čekal Brit Andy Murray, bývalý svěřenec Berdychova kouče Daniela Vallverdeho. Český hráč měl před duelem kladnou bilanci vzájemných zápasů se skórem 6:4, když poslední vzájemný zápas v americkém Cincinnati vyhrál. Zápas začal pro českého tenistu dobře, když v napínavé zkrácené hře vyhrál 1. set nejtěsnějším poměrem míčů 8:6. Murrayho však ztracený set nesrazil, ba naopak, druhý set jasně ovládl a za 30 minut uštědřil Berdychovy kanára. Vyrovnaný 3. set díky jednomu využitému brejku ovládl britský tenista a byl tak blízko postupu do jeho čtvrtého finálového utkání na australském grandslamu. Ve 4. setu se pak Berdych herně zlepšoval, avšak za stavu 3:2 nevyužil ani jen z nabídnutých dvou brejkbolů a tím si podepsal ortel. Za stavu 5:5 a 15:30 nejprve udělal dvojchybou a následně zkazil bekhendový úder, čímž přišel o svoje podání. Murray pak při svém servisu duel dokončil čistou hrou. Na pozápasové tiskové konferenci litoval Berdych prohry: „\"Jsem opravdu nešťastný a bez nálady. Jsem hrozně zklamaný, že jsem tenhle zápas prohrál. Musím se vrátit silnější a lepší, tak to je\".“\n\nNa přelomu září a října přijel na druhý ročník šenčenského ATP Shenzhen Open v roli světové pětky a nejvýše nasazeného hráče. Roli favorila potvrdil, když na cestě pavoukem neztratil žádný set. Ve čtvrtfinále se poprvé na okruhu ATP Tour střetl s prostějovským oddílovým spoluhráčem Jiřím Veselým, který mu odebral pět gamů. Mezi poslední čtveřicí vyřadil třetího nasazeného Španěla Tommyho Robreda a v odloženém pondělním finále zdolal španělskou turnajovou čtyřku Guillerma Garcíu-Lópeze po dvousetovém průběhu 6–3 a 7–6. V probíhající sezóně si tak připsal premiérové turnajové vítězství, které znamenalo jedenáctý singlový titul.\n\nZa daviscupový tým České republiky do září 2017 odehrál 29 mezistátní zápasů s celkovou bilancí 50 výher a 17 proher, z toho s poměrem ve dvouhře 29–15 a ve čtyřhře 21–2.\n\nV roce 2009 si poprvé zahrál finále Davisova poháru, tým České republiky ve složení Tomáš Berdych, Lukáš Dlouhý, Jan Hájek a Radek Štěpánek tehdy podlehl v Barceloně domácímu Španělsku 0:5 na zápasy.\n\nV roce 2012 triumfoval spolu s Petrou Kvitovou na Hopmanově poháru, když ve finále zdolali Francii 2:0 na zápasy. Stal se také členem vítězného českého týmu v Davis Cupu 2012, když po boku Iva Mináře, Lukáše Rosola a Radka Štěpánka v pražském finále porazili obhájce titulu ze Španělska 3:2 na zápasy.\n\nTriumf zopakoval také v roce 2013. V pozici lídra družstva, společně s Janem Hájkem, Rosolem a Štěpánkem, přehráli v bělehradském finále Srbsko opět 3:2 na zápasy.\n\nBez vyhraného utkání byl členem vítězného evropského týmu v premiérovém ročníku Laver Cupu 2017. Spolu s Rogerem Federerem se tak stal jediným hráčem, který získal trofeje ze tři v dané chvíli aktivních týmových soutěží – Davisova, Hopmanova a Laverova poháru.\n\nOd roku 2009 do prosince 2014 ho trénoval bývalý Štěpánkův kouč Tomáš Krupa. Od 16. prosince 2014 do května 2016 ho vedl Venezuelan Daniel Vallverdu, který dříve spolupracoval s Andym Murraym. Berdych rozchod oznámil na svém facebookovém profilu, když dodal: „\"Už nejsem tenista, který by svou kariéru teprve začínal, proto musím jednat rychle, když cítím, že potřebuju změnu\".“ Poté jej dočasně na letní část roku nahradil Chorvat Luka Kutanjac. Od srpna 2016 se pak tenisovým trenérem stal bývalý chorvatský tenista a wimbledonský vítěz Goran Ivanišević. Spolupráci ukončili na French Open 2017 bez vyhraného turnaje ze strany Berdycha. Jako nejlepší výkony svého svěřence Chorvat zhodnotil březnový zápas na Miami Masters 2017 proti Federerovi, v němž český hráč nevyužil dva mečboly a finále na Lyon Open 2017. Rozchod pak komentoval slovy: „\"Zkusili jsme úplně všechno. Ale prostě to nevyšlo\"“.\n\nOd roku 2014 jej jako kondiční kouč připravuje chorvatský atlet Azuz Simcich. Na konci června 2017 Berdych oznámil spolupráci s bývalým tenistou Martinem Štěpánkem, který jej porazil roku 2001 na plzeňském Futures. Kouč dříve vedl Ivana Dodiga. Prvním společným turnajem se stal Wimbledon 2017.\n\n\nV letech 2002–2011 byl přítelem české tenistky Lucie Šafářové, se kterou v letech 2007 a 2008 reprezentoval Českou republiku na Hopmanově poháru. V roce 2011 se jeho partnerkou stala o sedm let mladší zlínská modelka Ester Sátorová, dříve tenistka TO Napajedla. Oba se poznali na tenisových kurtech již v dětství. Na lednovém Australian Open 2015 pár oznámil zasnoubení a v polovině července 2015 následoval sňatek v Monte Carlu. Trvalým bydlištěm je Monako.\n\nV roce 2008 absolvoval Střední odbornou školu podnikání a obchodu v Prostějově. Od roku 2011 je spolumajitelem fotovoltaické elektrárny Lužany.\n\n"}
{"id": "44217", "url": "https://cs.wikipedia.org/wiki?curid=44217", "title": "Glykogen", "text": "Glykogen\n\nGlykogen neboli tzv. „živočišný škrob“ je zásobní polysacharid v těle živočichů.\n\nGlykogen je vysoce větvený polymer tvořený glukózami (polyglukan), jež jsou navzájem pospojované. Jedna molekula glykogenu se skládá z mnoha molekul glukózy (až 120 000 molekul glukózy), které jsou spojené navzájem α(1,4)–glykosidovými vazbami. Vždy po 8-12 jednotkách se však ještě nachází větvení pomocí vazby α(1,6)–glykosidické. Výsledkem je bohaté větvení molekul glykogenu.\n\nGlykogen je často uložen ve formě granulí v cytoplazmě některých buněk vyšších živočichů, zejména v buňkách jater (lidské jaterní buňky obsahují v sušině 18–20 % glykogenu) a svalů (svalové buňky asi 0,5-1 %), ale též u hub a kvasinek.\n\nPrůměrný člověk má v zásobě cca 250-400 g glykogenu (1/3 v játrech, 2/3 ve svalech). Sportovci mohou dosáhnout zásoby glykogenu až 800 g. Velký vliv na velikosti glykogenových zásob má strava (hlavně strava obsahující sacharidy). Jeho zásoba je vyčerpána po 30–90 minutách cvičení v závislosti na intenzitě cvičení. Jaterní glykogen udržuje stabilní hladinu krevního cukru zvláště při hladovění, svalový glykogen je okamžitě využitelný ke svalové práci jako bezprostřední zdroj energie. Jestliže jsou zásoby glykogenu nízké nebo zcela vyčerpané, jsou jako nový zdroj energie použity bílkoviny (proteiny) a lipidy (tuky).\n\nPři poklesu koncentrace glukózy v krvi se jaterní glykogen štěpí na glukózu (glukóza-1-fosfát → glukóza-6-fosfát) pomocí procesu glykogenolýzy - vzniklá glukóza je pak uvolňována do krve. Svalový glykogen se štěpí jen pro potřeby daného svalu a vzniklá glukóza se do krve nedostává, ale je metabolizována jako zdroj energie pro svalovou práci. Tělo je samozřejmě schopné naopak glykogen vyrábět (z glukózy), a to v prvním kroku aktivací pomocí UDP-glukóza difosforylázy na UDP-glukózu, načež glykogensyntáza katalyzuje vlastní kondenzaci těchto aktivovaných monomerů na glykogen.\n\nRychlosti syntézy glykogenu (glykogeneze) a jeho odbourávání (glykogenolýza) jsou řízeny hormony inzulínem, adrenalinem a glukagonem.\n"}
{"id": "44228", "url": "https://cs.wikipedia.org/wiki?curid=44228", "title": "Hornád", "text": "Hornád\n\nHornád ( ) je řeka ve východním Slovensku a v Maďarsku. Je to levý přítok Slané (povodí Dunaje). Je dlouhá 286 km. Rozloha povodí činí 4403 km²\n\nPramení na východní straně sedla mezi vrchy Krahulec a Jedlinská, v Nízkých Tatrách, v nadmořské výšce 1020 m. Protéká Spišskou Novou Vsí, Slovenským rájem, krásným vápencovým údolím. Asi 20 km jižně od \"Košic\" pak překračuje maďarsko-slovenskou hranici. Jihovýchodně od města Miskolc se vlévá do řeky Slané (Sajó).\n\nPrůměrný průtok činí 30,9 m³/s, maximální 689 m³/s a minimální 2,5 m³/s.\n\nNedaleko Košic, kterými také protéká, na něm byla vybudována přehrada Ružín.\n\nVýznamnějšími přítoky Hornádu zprava jsou zejména:\n\nZleva jsou to především:\n"}
{"id": "44232", "url": "https://cs.wikipedia.org/wiki?curid=44232", "title": "Slovinský tolar", "text": "Slovinský tolar\n\nSlovinský tolar (ISO kód SIT) byl měnou Slovinska. Jedna setina tolaru se nazývala stotin, ale v hotovostním platebním styku se tyto mince téměř nevyskytovaly, přestože měly status oficiálního platidla.\n\nTolar byl na slovinském území zaveden 8. října 1991. Před tolarem se ve Slovinsku používal jugoslávský dinár.\n\nOd 1. ledna 2007 Slovinsko přešlo na euro (fixní kurz byl 239,640 SIT za euro). Tolar byl tedy platidlem ve Slovinsku přesně 5564 dní. Jen v roce 2006 vybrala Banka Slovenije při zvláštní akci mince v celkové hmotnosti 120 tun.\n\nSlovinské mince měly hodnoty 10, 20 a 50 stotinů, dále 1, 2, 5, 10, 20 a 50 tolarů .\n\n8. října 1991, po vypršení moratoria daného Brionskou deklarací, vydala Banka Slovenije platidla v hodnotě 1, 2, 5, 10, 50, 100, 200, 500 a 1000 tolarů. Směna s jugoslávským dinárem probíhala v kurzu 1:1. Zanedlouho byla doplněna hodnota 5000 tolarů. Všechna tato platidla měla stejné výtvarné zpracování – horu Triglav a Knížecí kámen, odlišovala se barvou.\n\nBankovky byly tisknuty v nominálních hodnotách 10, 20, 50, 100, 200, 500, 1000, 5000 a 10000 tolarů.\n\n\n"}
{"id": "44236", "url": "https://cs.wikipedia.org/wiki?curid=44236", "title": "Koncentrace (chemie)", "text": "Koncentrace (chemie)\n\nKoncentrace je veličina, která číselně charakterizuje složení směsi. Vyjadřuje se několika způsoby.\n\nMolarita je definována jako podíl látkového množství rozpuštěné látky a celkového objemu vzniklého roztoku.\n\nkde n je látkové množství složky A, M je molární hmotnost, m je hmotnost složky A a V je celkový objem vzniklého roztoku. Její jednotkou je mol.dm.\n\nMolarita roztoku se někdy zkráceně označuje písmenem M. Např. 2M znamená, že roztok je dvoumolární, tedy s koncentrací 2 mol/dm. Je možné použít i násobných předpon, např. mM pak znamená milimolární (mmol/dm), μM znamená mikromolární (μmol/dm) atd. Tento způsob vyjadřování koncentrace se velmi často používá v analytické chemii.\n\nMolalita může být \"objemová\" nebo \"hmotnostní\". Hmotnostní molalita je podíl látkového množství rozpuštěné látky a hmotnosti rozpouštědla.\n\nkde m je hmotnost rozpouštědla. Jednotkou je mol.kg.\n\nObjemová molalita je podíl látkového množství rozpuštěné látky a objemu rozpouštědla. \n\nkde V je objem rozpouštědla. Jednotkou je mol.dm.\n\nHmotnostní zlomek je podíl hmotnosti složky (m, m, ...) k hmotnosti celé směsi. Je to bezrozměrná veličina.\n\nSoučet hmotnostních zlomků všech složek směsi je roven 1, tzn. hmotnostní zlomek nabývá hodnot od 0 do 1.\n\nMolární zlomek je podíl látkového množství složky a součtu látkového množství všech složek směsi.\n\nStejně jako hmotnostní zlomek je i molární zlomek bezrozměrný.\n\n"}
{"id": "44238", "url": "https://cs.wikipedia.org/wiki?curid=44238", "title": "Velký Londýn", "text": "Velký Londýn\n\nVelký Londýn je nejvyšším administrativním celkem spravujícím Londýn. Je jedním z devíti regionů Anglie. Správní oblast Velkého Londýna zastupuje části Londýna, které zahrnují City (\"City of London\"),\nWestminster (\"City of Westminster\") a dalších 31 londýnských městských obvodů (\"London Borough\"). Velký Londýn zahrnuje to, co je všeobecně známo jako Londýn – hlavní město Anglie a Spojeného království. Plocha tohoto území je 1579 km²; a počet obyvatel dosahuje 7 172 036 podle sčítání obyvatel v roce 2001. Upřesněný odhad národního statistického úřadu (Office for National Statistics) pro polovinu roku 2001 uvádí počet 7 322 400. Viz také oddíl \"Obyvatelstvo\" v článku Londýn.\n\nOd roku 2000 je Velký Londýn řízen institucí Greater London Authority (GLA) a přímo voleným starostou Londýna (\"Mayor of London\"), jímž je v současné době Sadiq Aman Khan, který je kontrolován voleným zastupitelským orgánem, jimž je Londýnské shromáždění (\"London Assembly\"). Sídlem GLA je radnice v Southwarku.\n\nStatus Velkého Londýna je poněkud neobvyklý. Oficiálně je (s výjimkou City, které je ceremoniálním hrabstvím samo o sobě) klasifikován jako ceremoniální hrabství (\"ceremonial county\") a jako jedna z devíti oblastí Anglie a v tomto kontextu je označován jako Londýn. Je jedinou anglickou oblastí, která má široce přenesené pravomoci na městské obvody, volené oblastní zastupitelstvo a přímo voleného starostu.\n\nTermín \"Londýn\" je běžně používán jako označení pro Velký Londýn nebo pro jeho čtvrti a ne pro malou centrální oblast – City (pro niž je používáno označení \"City of London\"). Podle striktního právního výkladu však Velký Londýn není \"město\" a nemá oficiální status města (ačkoli Westminster a City tento status mají). Prakticky je ale Velký Londýn město a jako takové je běžně označováno.\n\nNejvyšším místem Velkého Londýna je \"Botley Hill\" v \"North Downs\" s výškou 267 m.\n\nVelký Londýn byl formálně ustanoven 1. dubna 1965. Nahradil původní administrativní hrabství (\"administrative counties\") Middlesex a Londýn a navíc absorboval City, která nebyla pod správou původní Rady Londýnského hrabství, části Kentu, Hertfordshiru, Surrey a Essexu. Velký Londýn hraničí s hrabstvími Essexem, Hertfordshirem, Buckinghamshirem, Berkshirem, Surrey a Kentem.\nMístní samospráva Velkého Londýna byla původně dvoustupňová. Instituce správy Velkého Londýna - Rada Velkého Londýna (\"Greater London Council\", zkráceně GLC) se dělila o pravomoci se samosprávným orgánem City – Corporation of London a samosprávami jednotlivých městských částí – \"London borough councils\". GLC byl v roce 1986 zrušen a některé jeho funkce byly převedeny na samosprávy City a jednotlivých částí, zatímco ostatní připadly centrální vládě. V roce 2000 vláda znovu ustavila administrativní orgán pro správu Velkého Londýna – Greater London Authority (GLA) sestávající ze zastupitelstva (\"London Assembly\") a starosty (\"Mayor of London\"). Starosta je volen v přímých volbách a v letech 2000 i 2004 vyhrál Ken Livingstone, který stál v čele zrušeného GLC. Z roku 2008 do 2016 byl starostou konzervativec Boris Johnson. Od roku 2016 je starostou labourista Sadiq Khan.\n\nTermín \"Velký Londýn\" se používal již před rokem 1965, částečně pro označení oblasti, ve které působila policejní služba \"Metropolitan Police Service\". V současné době se pro oblast působnosti této policejní složky spíše používá termín \"Metropolitan Police District\".\n\nPočet obyvatel území, které je označováno jako Velký Londýn, rostl z počtu asi 1,1 miliónu v roce 1801 (v té době žilo asi 0,85 miliónu lidí v oblasti města Londýna a asi 0,25 miliónu ve vesnicích a městech, která tehdy nebyla součástí Londýna) do odhadovaných 8,6 miliónu v roce 1939, poklesl na úroveň 6,8 miliónu v roce 1980 a poté zase začal mírně stoupat. V roce 2003 dosáhl počet obyvatel Velkého Londýna zhruba úrovně počátku 70. let 20. století. Odhaduje se, že v roce 2016 by mohlo toto číslo dosáhnout hodnoty 8,15 miliónu.\n\nPoznámka k údajům: Čísla odpovídají rozsahu území definovaném statistickým úřadem (Office for National Statistics – ONS) v hranicích roku 2001. Data před rokem 1971 byla rekonstruována ONS na základě předchozích sčítání obyvatel, aby odpovídala rozsahu oblasti v roce 2001. Údaje od roku 1981 jsou odhady počtu obyvatel uprostřed roku založené na číslech vlastních sčítání.\n\n(*) – City má v rámci Velkého Londýna specifické postavení viz text\n\n\nPro články pojednávající o správním členění Velkého Londýna a jeho součástí je použit tento překlad z původního anglického originálu:\n"}
{"id": "44251", "url": "https://cs.wikipedia.org/wiki?curid=44251", "title": "Seznam olympijských medailistů v biatlonu", "text": "Seznam olympijských medailistů v biatlonu\n\nBiatlon se na zimních olympijských hrách objevil poprvé v roce 1960 ve Squaw Valley a to pouze s jednou disciplínou - individuálním závodem mužů (závod jednotlivců). Závody žen byly do programu zimních olympijských her zařazeny až v roce 1992 v Albertville.\n\n\n\n\n\n\n\n\n\n\n\n"}
{"id": "44256", "url": "https://cs.wikipedia.org/wiki?curid=44256", "title": "Lada", "text": "Lada\n\nLada je slovanské ženské jméno nejasného významu. Může být odvozeno ze slova \"lad\" (pořádek), staročeského \"lada\" (dívka, panna) nebo srbochorvatského \"lada\" (manželka). V pohanském bájesloví se tak jmenovala bohyně krásy, lásky a manželství. Podobně znějící slova s podobným významem lze nalézt i v dalších jazycích, a to nejen slovanských. V českém občanském kalendáři má Lada svátek 7. srpna.\n\nNásledující tabulka uvádí četnost jména v ČR a pořadí mezi ženskými jmény ve srovnání dvou roků, pro které jsou dostupné údaje MV ČR – lze z ní tedy vysledovat trend v užívání tohoto jména:\n\nZměna procentního zastoupení tohoto jména mezi žijícími ženami v ČR (tj. procentní změna se započítáním celkového úbytku žen v ČR za sledované tři roky) je +1,9%.\n\n\n\n\n"}
{"id": "44258", "url": "https://cs.wikipedia.org/wiki?curid=44258", "title": "Londýnské městské obvody", "text": "Londýnské městské obvody\n\nVelký Londýn zahrnuje 32 městských obvodů a City . Vnitřní Londýn zahrnuje 12 městských obvodů a City, a Vnější Londýn ostatních 20.\n\nLondýnské městské obvody jsou řízeny samosprávnými institucemi – Radami londýnských městských obvodů (\"London Borough Councils\"), s délkou volebního období 4 roky. Městské obvody jsou nejdůležitější jednotkou místní samosprávy Londýna a jsou zodpovědné za řízení většiny služeb na území, které spravují. Po zřízení správní orgánu Velkého Londýna – Greater London Authority, byly na tuto instituci převedeny některé agendy dříve náležející do působnosti rad jednotlivých obvodů. Některé činnosti a lobystická aktivita vůči vládě je zajišťována sdružením \"Association of London Government\".\n\nSoučasná struktura rozdělení Londýna na jednotlivé městské obvody vznikla 1. dubna 1965 s vytvořením administrativní oblasti Velkého Londýna. První volby do rad městských obvodů se konaly v roce 1964. Tyto instituce existovaly jako 'stínové' řídící orgány až do příštího roku.\n\nTyto instituce měly větší pravomoci než původní správní orgány jednotlivých čtvrtí vnitřního Londýna (metropolitních městských obvodů - \"metropolitan boroughs\") městských a obecních částí (\"urban districts\", \"municipal boroughs\"), které většinou nahradily ale menší než tři části hrabství - \"Croydon\", \"West Ham\" a \"East Ham\", které byly v době ustavení Velkého Londýna zrušeny.\n\nV období let 1965 až 1986, byly londýnské městské obvody součástí dvoustupňového systému samosprávy a dělily se o pravomoci s institucí správy Velkého Londýna – Radou Velkého Londýna \"(Greater London Council - GLC)\". K 1. dubnu 1986 byl GLC zrušen, orgány městských obvodů převzaly většinu jeho pravomocí a staly se samostatnými správními orgány (zajišťujícími funkce správní jednotky na úrovni městské části i hrabství). Od roku 2000, založením správní instituce pro Velký Londýn – Greater London Authority jako nástupce původního GLC, mají městské obvody pravomoci zhruba na úrovni mezi původními pravomocemi obvodů a hrabství.\n\nCity je řízena samostatnou institucí – Corporation of London viz také - článek Místní samospráva v City.\n\n(*) – City má v rámci Velkého Londýna specifické postavení viz text\n\nMapa \"Islington council\" s odkazy na WWW stránky jednotlivých správních oblastí \n"}
{"id": "44259", "url": "https://cs.wikipedia.org/wiki?curid=44259", "title": "Augšpurský mír", "text": "Augšpurský mír\n\nAugšpurský mír, či přesněji \"Augšpurský říšský a konfesní mír\" ( \"Augsburger Reichs- und Religionsfrieden\") je název mírové dohody přijaté císařem Karlem V. a říšskými knížaty na sněmu Svaté říše římské v Augsburgu dne 25. září 1555, kterou bylo ukončeno první období náboženských válek v Německu.\n\nV této dohodě byla uznána náboženská svoboda ve formě zásady \"cuius regio, eius religio\" (čí země, toho náboženství), měšťané, duchovenstvo a šlechta měli možnost z náboženských důvodů emigrovat, poddaní nikoliv. Zároveň byla také potvrzena sekularizace (převedení církevního majetku do světských rukou) církevního majetku protestantskými knížaty do roku 1552.\n\nOd roku 1650 se každoročně 8. srpna slaví Augsburský svátek míru.\n\n\n"}
{"id": "44265", "url": "https://cs.wikipedia.org/wiki?curid=44265", "title": "Hepatocyt", "text": "Hepatocyt\n\nHepatocyt, neboli jaterní buňka, je buňka tvořící základ jaterní tkáně, která je zodpovědná za většinu metabolických pochodů, která probíhají v játrech. Tvoří 78 % objemu jater a 60 % všech buněk tohoto orgánu. V každém miligramu lidských jater se nachází asi 171×10 hepatocytů. Je to epitelová buňka, pro kterou je typická těsná vazba s ostatními buňkami a přítomnost keratinů.\n\nHepatocyty jsou polyedrické, asi 30 µm velké buňky se světlým, kulatým jádrem a jedním nebo dvěma výraznými jadérky. Většinou mají pouze jedno jádro, ale dvoujaderné hepatocyty jsou časté.\n\nHepatocyty nenasedají na žádnou bazální membránu. Jednou stranou směřují směrem ke krevní vlásečnici a boky se dotýkají ostatních hepatocytů. V místech, kde na sebe těsně naléhají jednotlivé hepatocyty, je jejich okraj hladký a jednotlivé buňky jsou spojené buněčnými spoji, desmozomy. Výjimku tvoří místa, kde dva sousedící hepatocyty vytváří žlučovou kapiláru, kam je produkována žluč. Zde dva k sobě přiléhající hepatocyty vytvoří prostor vchlípením cytoplazmy a jeho utěsněním dalšími buněčnými spoji, kromě desmozomů také těsnými spoji (tight junction) a vodivými spoji (gap junction). Cytoplazmatická membrána směřující dovnitř žlučové kapiláry se vychyluje v pravidelné mikroklky.\n\nStrana směřující ke krevní vlásečnici je rovněž vybavena mikroklky, které jsou ale nepravidelné. Mikroklky směřují do tzv. Disseho prostoru, což je 0,2-0,5 μm široký prostor mezi endotelovou buňkou vlásečnice, neboli sinusoidy, a hepatocytem.\n\nJádro hepatocytu je kulaté a tvoří 5–10 % objemu buňky. Ve světelném mikroskopu se jeví světle, protože většina chromatinu je tzv. euchromatin, s aktivní transkipcí genů. Asi 25 % hepatocytů má dvě jádra. Vzácností není ani zvýšená ploidie jader, která je přímo úměrná velikosti jádra. Můžou být tetraploidní, se čtyřmi chromozomovými sadami, a od dvaceti let věku člověka se objevují i oktoploidní jádra. Velké množství chromozomových sad v jádrech hepatocytů je však považováno za prekancerózní změny. Časté jsou jaderné inkluze tvořené glykogenovými zrny či tukovými kapénkami.\n\nBohatě rozvinuté je endoplazmatické retikulum. Je to soustava cisteren a kanálků tvořených membránou, která se napojuje na buněčné jádro. Tvoří 15–20 % objemu buňky a jeho celkový povrch je 63000 μm, což je asi 38× víc než povrch cytoplazmatické membrány celé buňky. Při metabolickém stresu se dokáže ještě zvětšit. 60 procent endoplazmatického retikula hepatocytu je tvořeno drsným endoplazmatickým retikulem, na jehož membráně jsou přítomné ribozomy.\n\nZde jsou syntetizovány bílkoviny, a to především albumin, srážecí faktory a enzymy, jako je glukóza-6-fosfatáza. V játrech jsou tvořeny všechny bílkoviny krevní plazmy kromě gama-globulinů, a jejich syntéza probíhá právě na drsném ER. Dále jsou zde tvořeny triacylglyceridy z volných masných kyselin a spojovány s proteiny za vzniku lipoproteinů, a tato organela se podílí i na syntéze glykogenu.\n\nHladké endoplazmatické retikulum je místem, kde probíhá množství biochemických reakcí, na jeho membránách se nachází skupina cytochromů P450, kde dochází k oxidaci substrátů a detoxikaci cizorodých látek, je zde také syntetizován cholesterol, steroidy a žlučové kyseliny a probíhá zde degradace hemu.\n\nSoustava Golgiho aparátu slouží k transportu, přechovávání a úpravě látek syntetizovaných buňkou. V hepatocytu se váčky Goldiho aparátu nachází především v blízkosti žlučové kapiláry, podílí se zřejmě významně na produkci žluči.\n\nMitochondrie hepatocytů jsou početné. Na kristách vnitřní membrány mitochondrií probíhají procesy, které zásobují hepatocyt energií, především pak oxidativní fosforylace. Matrix mitochondrií je místem, kde se odehrává Krebsův cyklus, částečně i beta-oxidace mastných kyselin, část ornitinového cyklu, některé kroky syntézy steroidů a syntéza hemu.\n\nPeroxizomy se nachází především v blízkosti hladkého endoplazmatického retikula a glykogenových inkluzí. Jejich funkce je spojena především s oxidací vyšších karboxylových kyselin a eikosanoidů a syntézou plazmalogenů a cholesterolu. Kromě toho obsahuje také enzymy, jako je glykolátoxidáza, kataláza, a oxidáza D-aminokyselin.\n\nLyzozomy se rovněž nachází v blízkosti žlučové kapiláry. Obsahují proteolytické enzymy a slouží též jako zásobárna železa v podobě ferritinu, ukládají také měď, žlučové pigmenty a lipofuscin.\n\nV cytoplazmě hepatocytu jsou přítomné četné inkluze, především glykogenu, dále lipidové kapénky a granula ferritinu. Lipidové kapénky tvoří 0,3-2,1 % objemu buňky.\nPlazmatická membrána hepatocytů je vyztužena vláknitými bílkovinami, které tvoří podpůrný cytoskelet, udržující tvar buňky. Tuto funkci mají zvláště intermediární filamenta, u hepatocytů se jedná o cytokeratiny. Cytokeratinová vlákna se táhnou od perinukleární oblasti k cytoplazmatické membráně, kde jsou ukotvena v pevných buněčných spojích, desmozomech. Udržují tak stabilní tvar buňky a celé tkáně. Lidské hepatocyty obsahují cytokeratiny typu 8 a 18.\n\nS desmozomy jsou asociována také mikrofilamenta, tvořená aktinem. Jsou kontraktilním elementem, v hepatocytu se vyskytují především pod cytoplazmatickou membránou v blízkosti žlučové kapiláry, kterou tak vyztužují, a pronikají také do mikroklků. Zajišťují tak motilitu kapiláry a proudění žluči.\n\nPoslední složkou cytoskeletu hepatocytů jsou mikrotubuly, které slouží jako \"koleje\" k transportu organel a umožňuje také jaderné dělení tvorbou dělícího vřeténka.\n\nCytoplazmatická membrána je rozdělena na tři specializované oblasti podle toho, jestli směřuje do Dysseho prostoru, do žlučové kapiláry nebo k jiným hepatocytům. Tyto oblasti se liší jak vlastnostmi samotné membrány, jako je její fluidita, po enzymovou i receptorovou výbavu.\n\nČást cytoplazmatické membrány, která tvoří žlučovou kapiláru, tvoří asi 15 % povrchu hepatocytu. Transport látek na ní je jednosměrný, z hepatocytu směrem do lumina kapiláry. V membráně jsou umístěné enzymy alkalická fosfomonoesteráza a ATP-áza. Ze všech stran je utěsněna těsnými spoji, které zabraňují úniku makromolekul do mezibuněčného prostoru mezi hepatocyty. Na laterálních plochách hepatocytů jsou pravidelně rozmístěné desmozomy a vodivé spoje, kterými spolu komunikují sousedící buňky. Na membráně přivrácené do Dysseho prostoru je možný oboustranný transport látek.\n\nHepatocyty mají enzymatickou výbavu k průběhu většiny metabolických drah v organismu. Játra slouží jiným orgánům a tkáním, které tyto enzymy netvoří. Speciálními enzymy hepatocytů jsou:\n\nV játrech se pro užití v organismu zpracovávají volné mastné kyseliny, laktát, glycerol, fruktóza a aminokyseliny a nezastupitelná je role jater v udržování stálé koncentrace glukózy v krvi.\n\nHepatocyty jsou v jaterní tkáni uspořádány do trámců, které se větví a zase se spojují v pruzích vedoucích od centrální žíly po okraj jaterního lalůčku, který má tvar šestibokého hranolu, s centrální žílou uprostřed. V místech, kde se dotýkají tři sousedící lalůčky, probíhá jaterním parenchymem větev jaterní tepny, portální žíly a žlučovod, toto uspořádání tvoří tzv. triádu. Trámce hepatocytů jsou obvykle jeden až dvě buňky tlusté, u novorozenců a dětí jsou však tvořeny dvěma nebo více buňkami. Mezi centrální žílou a triádou se v jedné řadě nachází asi 24 hepatocytů. Mezi trámci hepatocytů se proplétají sinusoidy.\n\nProtože ne všechny hepatocyty se nachází stejně daleko od přívodní jaterní tepny, jsou nestejně zásobené kyslíkem a živinami. Hepatocyty se podle svého umístění vůči krevnímu zásobení liší i morfologicky a odlišná je i jejich enzymatická výbava a hlavní funkce, které vykonávají. Toto zohledňuje popis tzv. primárního jaterního acinu, který se dělí na tři zóny:\n\nHepatocyty pokusných zvířat žijí asi 150 dní. Staré či poškozené buňky zanikají apoptózou. Ve zdravé jaterní tkáni vzniká stejně nových buněk, jako jich zaniká. Hepatocyty se obnovují dělením: dle potřeby jsou schopny přejít z G fáze do G fáze. Za normálních okolností je mitotický index jaterní tkáně malý, jen asi 1:10–2,2×10, ale rychlost obnovy jaterní tkáně může rychle stoupnout, například po odnětí části jaterní tkáně.\n\nDojde-li k takovému poškození jaterní tkáně, že přežívající hepatocyty obnovu samy nemohou zvládnout, nastupují na jejich místo také kmenové buňky, které jsou v játrech připravené v blízkosti malých žlučových vývodů, mimo těchto kmenových buněk se v hepatocyt může diferencovat také kmenová buňka kostní dřeně.\n\n"}
{"id": "44267", "url": "https://cs.wikipedia.org/wiki?curid=44267", "title": "Školka", "text": "Školka\n\nŠkolka je:\n"}
{"id": "44269", "url": "https://cs.wikipedia.org/wiki?curid=44269", "title": "Jitter", "text": "Jitter\n\nJitter je nežádoucí odchylka jedné nebo více charakteristik periodického signálu v elektronice a telekomunikacích. Jitter je důležitým faktorem při návrhu elektronických obvodů a používá se při korekci hodinových signálů.\n\n\n\n\n"}
{"id": "44271", "url": "https://cs.wikipedia.org/wiki?curid=44271", "title": "Enhanced Data Rates for GSM Evolution", "text": "Enhanced Data Rates for GSM Evolution\n\nEnhanced Data rates for GSM Evolution (EDGE) je vývojovým stupněm v technologii GSM po zavedení datových přenosů pomocí GPRS (General Packet Radio Services). Technologie EDGE nabízí několik metod a vylepšení, které umožňují dosáhnout efektivního přenosu dat a vysoké spektrální účinnosti v tomto úzkopásmovém buňkovém systému.\n\nHlavní vylepšení spočívá v použití modulace 8-PSK (osmistavová fázová modulace), která dovoluje přenést tři informační bity pomocí jednoho symbolu na rádiové vrstvě. Naproti tomu modulace GMSK, která je použita u GSM/GPRS, dovoluje přenést pouze jeden informační bit na jeden symbol na rádiové vrstvě.\n\nRozšíření EDGE zahrnuje dvě hlavní části:\n\n\nEGPRS je tedy rozšířením služby GPRS (General Packet Radio Services), která nabízí paketový přenos a tarifování za přenesená data nebo za měsíční paušál. ECSD je rozšíření služby HSCSD (High Speed Circuit Switched Data), tedy služby komutovaných digitálních okruhů.\n\nJelikož HSCSD je mnohem méně používané z důvodu tarifování (účtování podle času a počtu kanálů), dominuje dnes GPRS (účtování podle přenesených dat nebo měsíční paušál a neomezená data) datovým přenosům v GSM. Stejná situace je i u ECSD a EGPRS. Většina operátorů ECSD v rámci EDGE ani neimplementuje stejně tak, jako výrobci mobilních telefonů implementují ve svých zařízeních většinovou pouze CSD, GPRS a EGPRS.\n\nEDGE podobně jako GPRS vybírá v závislosti na síle signálu (přesněji na odstupu signálu od šumu) z několika kódových schémat. První čtyři používají stejnou modulaci jako GPRS a poskytují podobné rychlosti, dalších 5 používá modulaci 8-PSK, která je třikrát efektivnější než GMSK, což se projevuje několikanásobným zvýšením rychlosti.\n\nMaximální přenosová rychlost závisí kromě použitého kódového schématu a modulace i na počtu použitých časových slotů. GPRS nabízí nejvyšší rychlost na downlinku 80 kbit/s při kódování CS-4 a konfiguraci telefonu 4+1 (4 time sloty pro downlink a jeden pro uplink), u EGPRS je to při stejné konfiguraci telefonu 4+1 maximálně 236,8 kbit/s při použití kódového schématu MCS-9. V praxi se u EGPRS (EDGE) dosahuje rychlostí kolem 200 kbit/s pro downlink a kolem 100 kbit/s pro uplink (při konfiguraci time slotů 3+2).\n\nK využití služby je ovšem potřeba mobilní telefon nebo jiné zařízení, které tuto technologii podporuje.\n\nPřítomnost EDGE poznáte dnes již na většině mobilních telefonů ikonou E v místě indikace signálu vašeho telefonu. Někdy je indikováno pouze barvou. Pamatujte, že EDGE není automaticky v místě signálu operátora, jako je tomu u GPRS. EDGE musí být na BTS instalováno.\n\nV roce 2011, bylo EDGE přítomné na všech BTS operátorů O2 Czech Republic a T-mobile Czech Republic a také na většině BTS Vodafone Czech Republic. Z českých operátorů má největší pokrytí v tuto chvíli O2 a T-mobile kteří na svých stránkách udávají pokrytí EDGE na všech místech, kde je signál operátora. Operátor Vodafone má horší pokrytí západních Čech a severních Čech, kde se často můžeme setkat pouze s GPRS.\n\n3GPP TR 50.059: Enhanced Data rates for GSM Evolution (EDGE); Project scheduling and open issues for EDGE\n\n\n"}
{"id": "44283", "url": "https://cs.wikipedia.org/wiki?curid=44283", "title": "Lada (rozcestník)", "text": "Lada (rozcestník)\n\nLada může být:\n\n\n\n\n\n\n"}
{"id": "44284", "url": "https://cs.wikipedia.org/wiki?curid=44284", "title": "EGPRS", "text": "EGPRS\n\nEnhanced GPRS (EGPRS) – je částí implementace EDGE a je rozšířením služby GPRS v sítích GSM.\n\nRozšíření EGPRS:\n\nEGPRS nabízí vyšší rychlosti než GPRS a je s GPRS zpětně kompatibilní. Mobilní sítě s podporou EDGE a EGPRS jsou označovány jako sítě 2.75G.\n\nEGPRS používá devět kódových a modulačních schémat MCS-1 až MCS-9. Kódové schéma a modulace se vybírá v závislosti na odstupu signál rušení, tak aby byl zajištěn co nejlepší přenos dat.\n\nGPRS nabízí nejvyšší rychlost na download 80 kbit/s při kódování CS-4 a konfiguraci telefonu 4+1 (4 time sloty pro download a jeden pro upload), u EGPRS je to při stejné konfiguraci telefonu 4+1 maximálně 236,8 kbit/s při použití kódového schématu MCS-9. V praxi se u EGPRS (EDGE) dosahuje rychlostí kolem 200 kbit/s pro download a kolem 100 kbit/s pro upload (při konfiguraci time slotů 3+2).\nK využití služby EDGE je ovšem potřeba mobilní telefon nebo jiné zařízení, které tuto technologii podporuje.\n\nV případě že mobilní telefon podporuje multislot class 32 (např. nejnovější telefony Nokia) a toto podporuje i síť pak jsou teoretické maximální rychlosti pro download u GPRS 100 kbit/s u EGPRS pak 296 kbit/s.\n\n"}
{"id": "44290", "url": "https://cs.wikipedia.org/wiki?curid=44290", "title": "Stromovka (České Budějovice)", "text": "Stromovka (České Budějovice)\n\nStromovka je největší českobudějovický park o výměře 68 ha. Nachází se 5 minut chůze od centra města a slouží jako rekreační zóna. Od 6. prosince 1992 je chráněna jako významný krajinný prvek. Stromovka byla založena postupně asi v polovině 20. století, přičemž po určitém období nezájmu došlo v 90. letech ke zkvalitnění péče a udržovaný lesopark nyní slouží jako významné rekreační centrum.\n\nStromovka leží na západojihozápad od centra na západním břehu Vltavy, vklíněna mezi městskou zástavbu. Severní okraj lemuje ulice Na Zlaté stoce, ulice Na Dlouhé louce ohraničuje východ a z jihu park končí podél Litvínovické a Pod Stromovkou.\n\nPři založení parku byly vysázeny zejména rychlerostoucí dřeviny (topol kanadský, bříza bělokorá, olše lepkavá a nějaké vrby), podíl dlouhověkých dřevin je omezený, nicméně postupně roste, jak jsou od počátku 90. let používány při nahrazování „dosluhujících“ primárních porostů. Za vhodný cílový porost se považují zejména lípa malolistá, dub letní, buk lesní a javory klen a mléč. Na devadesátá léta také připadá počátek kosení a opečovávání lučních porostů a úprava rybníku \"Bagr\" v koupaliště s ostrovem, na němž se pořádají táboráky. V parku lze nalézt ovsíkové, bezkolencové a mokřadní louky. Se zlepšujícím se stavem parku roste počet nalézaných druhů hub (téměř 300 druhů v roce 1997) a hnízdících ptáků (přes 400 hnízdících párů z asi 50 druhů v témže roce).\n\nZ neobvyklých nebo chráněných ptáků zde hnízdí např. holub hřivnáč, drozd kvíčala, žluva hajní, žluna zelená, dlask tlustozobý, strakapoud malý, čečetka zimní etc.\n\nPark je protkaný sítí asfaltových i nezpevněných stezek, které s oblibou využívají cyklisté i inline bruslaři a centrum města se Stromovkou spojuje cyklotrasa F.\nPro mladší děti bylo ve východní části parku vybudováno tzv. Oranžové hřiště, starší využívají asfaltových hřišť na volejbal a basketbal. Rybník Bagr umožňuje sportovní rybolov.\n\nVe Stromovce se do roku 1998 každoročně pořádalo dřevosochařské sympozium, jehož některé výsledky dosud zdobí plochy parku, několik plastik však již muselo být kvůli bezpečnosti odstraněno. V roce 2008 byla tradice obnovena na Sokolském ostrově v centru města a podle vyjádření odboru kultury město nevylučuje, že se sochy z dalších ročníků mohou instalovat opět do Stromovky.\n\nNedaleká sportovní hala Stromovka poskytuje zázemí pro sportovní akce i kulturní události.\n\n"}
{"id": "44292", "url": "https://cs.wikipedia.org/wiki?curid=44292", "title": "Bit za sekundu", "text": "Bit za sekundu\n\nBit za sekundu (značka bit/s, někdy také b/s, nebo bps z anglického \"bit per second\") je jednotka přenosové rychlosti. Jednotka udává, kolik bitů informace je přeneseno za jednu sekundu.\n\nV telekomunikacích a výpočetní technice bitrate (někdy psáno bit rate, data rate nebo jako proměnná Rbit) je počet bitů, které jsou zprostředkovány nebo zpracovány během časové jednotky. Bit rate je často použit jako synonymum termínu rychlosti připojení, přenosové rychlosti, kanálové kapacity, maximální propustnost a digitální vlnový rozsah kapacity komunikačních systémů.\n\nV digitálních multimédiích je bit rate počet bitů použitích za jednotku času k vyjádření nepřetržitého média jako je audio nebo video po zdrojovém kódování (datové kompresi). V tomto smyslu je to korespondováno jako termín digitálního rychlostního odbytu nebo goodput.\n\n\n\nPři uvádění přenosové rychlosti je nutné vzít v úvahu, pro kterou vrstvu (viz OSI) tato informace platí. Pokud je uváděna rychlost např. na úrovni linkové vrstvy, rychlost na aplikační úrovni bude nižší o režii způsobenou hlavičkami paketů na jednotlivých vrstvách mezi linkovou vrstvou a aplikací.\n"}
{"id": "44297", "url": "https://cs.wikipedia.org/wiki?curid=44297", "title": "Náměstí Přemysla Otakara II.", "text": "Náměstí Přemysla Otakara II.\n\nNáměstí Přemysla Otakara II. je centrální veřejné prostranství v historickém středu Českých Budějovic, v současné době pojmenované po zakladateli města, českém králi Přemyslu Otakaru II, rozlohou 1,7 ha je jedním z největších a po náměstí ve Vysokém Mýtě druhým největším čtvercovým náměstím v České republice.\n\nV dřívějších dobách se náměstí říkalo různě, písemně je zaznamenaný název Hlavní náměstí. Od roku 1915 neslo náměstí následující pojmenování:\nTéměř pravidelná čtvercová plocha náměstí má rozměry cca 133×133 m. Byla vytyčena okolo roku 1265 Hirzem a okolo ní byly vyměřeny parcely šířky kolem 8 m pro stavbu měšťanských domů. Náměstí bylo postupem času vydlážděno a byla na něm zbudována studna a popraviště (na jeho místě se dnes nachází \"bludný kámen\"). Nějakou dobu na něm stály i \"masné krámy\", než byly z příkazu Karla IV. strženy a přemístěny do dnešní Krajinské ulice. V první polovině 20. století jezdily po krajních stranách náměstí též tramvaje. Poblíž severovýchodního rohu náměstí se nachází Černá věž a katedrála svatého Mikuláše.\n\nV jihovýchodní části náměstí je v pravidelné keramické dlažbě oblý, cca 30 cm velký kámen s křížkem. Podle pověsti na tomto místě stával popravčí špalek. V roce 1478 na něm bylo údajně popraveno 10 mladíků podezřelých z vraždy rychtáře.\n\nSoučasná pověst říká, že kdo překročí kámen v určitou hodinu, zabloudí.\n\nV roce 2010 se skupince mladíků podařilo kámen vykopat, při činu je zadržela městská policie. Od té doby je z bezpečnostních důvodů kámen zabetonovaný do země.\n\nDnešní dominanta náměstí, Samsonova kašna, byla zbudována ve 20. letech 18. století uprostřed náměstí. Na jižním rohu západní strany náměstí stojí Radnice, která svoji dnešní podobu získala zhruba během přestavby v letech 1684–1747.\n\nNáměstí má téměř čtvercový tvar. Jižní strana má délku 132,5 m, zatímco severní 137,4 m. Uprostřed náměstí se nachází plocha dlážděná keramickou dlažbou z roku 1939, která má rozměr 80×80 m, ke které z každé strany přiléhá 10 m široký pruh, využitý mj. jako parkoviště. Tato plocha má tedy výměru 1 ha (kvůli zaoblení rohů 9 954 m²), celé náměstí pak 17 768 m². Návrh této úpravy náměstí pochází od profesora Pavla Janáka, dlaždičky byly vyrobeny v Šatově.\n\nRozlohou je větší stejnojmenné náměstí ve Vysokém Mýtě, avšak to budějovické má tvar bližší čtverci.\n\nKolem náměstí se nachází celkem 48 domů, 39 z nich má adresu na náměstí, zbylé spadají do okolních ulic.\n\nNa západní straně náměstí je celkem 10 budov, 9 adres.\nV jihozápadním rohu ústí do náměstí ze západu ulice Radniční a z jihu Biskupská.\nSeverní strana má 13 domů, 9 adres.\n\nV severozápadním rohu ústí do náměstí ze západu ulice Piaristická a ze severu Krajinská.\n\nNa východní straně je celkem 13 domů, 11 adres.\nV severovýchodním rohu ústí do náměstí ze severu ulice U Černé věže a z východu Kanovnická.\nJižní strana má 12 domů, 10 adres.\nV jihovýchodním rohu ústí do náměstí z východu ulice Karla IV. a z jihu Dr. Stejskala.\n\n"}
{"id": "44298", "url": "https://cs.wikipedia.org/wiki?curid=44298", "title": "Míla Myslíková", "text": "Míla Myslíková\n\nBohumila Myslíková (14. února 1933 Třebíč – 11. února 2005 Praha) byla česká filmová a divadelní herečka a spisovatelka.\n\nBohumila Myslíková se narodila 14. února 1933 v Třebíči. Od mládí chtěla být spisovatelkou, ale vystudovala herectví na JAMU v Brně. Po absolutoriu (1955) sedm let (1955–1962) působila na brněnských scénách (Divadlo Bratří Mrštíků, Státní divadlo v Brně), v letech 1962–1964 byla členkou souboru Československého filmu a Filmového studia Barrandov. Roku 1964 nastoupila do kladenského Divadla Jaroslava Průchy, angažmá v něm ukončila v roce 1977.Ve filmu debutovala již jako jedenadvacetiletá ve snímku s Vlastou Burianem Nejlepší člověk. Následující léta hrála mnoho vedlejších rolí v různých filmech, spolupracovala s televizí, rozhlasem a dabingem. V roce 1982 napsala cestopis \"Finský maraton\" a u této tematiky zůstala i později v knize \"V zemi Kalevově\" (1992). Byla také autorkou tří úspěšných publikací pro děti – \"Lásko, Bože, lásko\" (1998), \"Ta naše písnička česká\" (1998) a \"V dobrém jsme se sešli\" (2002), její kniha o betlémech \"Narodil se nám Spasitel\" vyšla v roce 2000.\n\nVe 23 letech se provdala za herce Štěpána Zemánka, po roce bylo manželství rozvedeno. Následně už se nevdala. Ke konci života onemocněla Parkinsonovou chorobou. Míla Myslíková zemřela v Praze 11. února 2005 na mozkovou mrtvici, je pohřbena na hřbitově svaté Barbory v Polné u Jihlavy.\n\n\n\n\n\n\n\n"}
{"id": "44317", "url": "https://cs.wikipedia.org/wiki?curid=44317", "title": "Min", "text": "Min\n\nMin může mít celou řadu významů:\n\n"}
{"id": "44319", "url": "https://cs.wikipedia.org/wiki?curid=44319", "title": "ML", "text": "ML\n\nSpojení písmen M a L může mít různé významy:\n\n\n\n"}
{"id": "44321", "url": "https://cs.wikipedia.org/wiki?curid=44321", "title": "Svatyně Ise", "text": "Svatyně Ise\n\n__BEZOBSAHU__\nSvatyně Ise (: 伊勢神宮, \"Ise-džingú\"), jinak také Velká svatyně Ise (伊勢大神宮, \"Ise Daidžingú\"), je nejvýznamnější šintoistická svatyně v Japonsku. Je zasvěcena šintoistické bohyni Amaterasu Ómikami a nachází se ve městě Ise v prefektuře Mie.\n\nTaké oficiálně známá jen jako Džingú čili „Svatyně“, Ise Džingú je ve skutečnosti komplex sestávající z více než jednoho sta svatyní. Ten je rozdělen do dvou částí. Gekú (外宮) neboli Vnější svatyně leží ve městě Jamada a je zasvěcena božstvu Tojouke no Ómikami (božstvo potravy, oblečení a bydlení), zatímco Naikú (内宮) neboli Vnitřní svatyně leží ve městě Udži a je zasvěcena Amaterasu Ómikami (božská pramáti císařského rodu). Tyto dvě části jsou od sebe vzdáleny asi šest kilometrů a spojuje je stará poutní cesta.\n\nPodle oficiálních údajů vznikly svatyně v roce 4 př. n. l., ale většina historiků je považuje o několik set let mladší. Rok 690 n. l. je považován za datum, kdy byly svatyně poprvé vystavěny v jejich současné podobě. Zmínky o nich jsou už v nejstarších japonských kronikách Kodžiki (712) a Nihonšoki (720). Podle šintoistické tradice se dvě hlavní budovy svatyně postavené ve stylu \"šinmei\" každých 20 let stavějí znovu podle přesných plánů a původní technologií. Vedle každé budovy je volný pozemek, na kterém se nové svatyně nejprve postaví s důrazem na zachování každého detailu. Následně se konají bohoslužby, při kterých se božstvo přesune do nové stavby. Poté se po dalších bohoslužbách stará svatyně rozebere a její části se rozdělí mezi přidružené svatyně po celém Japonsku. Současné budovy byly postaveny v roce 2013 a jsou tak už 62. kopií staveb původních.\n\nBěhem období Edo vyzývaly přidružené svatyně po celém Japonsku k poutím do svatyní v Ise. Každý rok tak svatyně Ise navštívilo v průměru 600 000 až 700 000 poutníků. Výjimkou byly roky 1705 a 1830, kdy se konaly spontánní masové poutě, při nichž dorazilo do Ise 2 až 3 miliony lidí. Pro většinu poutníků znamenala taková pouť jedinou příležitost v jejich životě, kdy se mohli vzdálit ze svých vesnic a městeček.\n\nV Naikú je také uloženo posvátné zrcadlo \"Jata no kagami\" - jedna ze tří posvátných japonských císařských regálií.\n\n"}
{"id": "44338", "url": "https://cs.wikipedia.org/wiki?curid=44338", "title": "SIM", "text": "SIM\n\nSIM nebo Sim může znamenat:\n\n\n"}
{"id": "44339", "url": "https://cs.wikipedia.org/wiki?curid=44339", "title": "Užitkové rostliny", "text": "Užitkové rostliny\n\nUžitkové rostliny, neboli plodiny jsou rostliny dávající člověku ať už přímo, či nepřímo nějaký užitek. Používají se velmi často jako potrava nebo jako krmivo. Leckdy se k této skupině přiřazují i rostliny botanicky pozoruhodné, které mohou být následně využity v botanickém výzkumu či jako rostliny okrasné.\n\nVznikly z původně planých rostlin (často i z plevelů, např. oves, žito), jejichž jedlé či jinak využitelné části člověk nejprve sbíral, později je však i záměrně pěstoval. Vznik kulturních rostlin byl přímo spjat s vývojem člověka zemědělce, který v okolí svých sídlišť obdělával půdu a zaváděl plané druhy do kultury; tím vytvářel umělá společenstva rostlin (agrocenózy), diametrálně odlišná od původních lesních společenstev. Tento významný moment v historii člověka se označuje jako zemědělská revoluce.\n\nUžitkové rostliny se nejčastěji kategorizují do větších celků podle poskytované látky nebo užitku či účelu pěstování (obilí, škrob, ovoce, zelenina, olej, cukr, koření, léčivé látky – drogy, textilní vlákna, barviva, latexy a gumy, rostliny medonosné nektar poskytující, energetické plodiny, rostliny protierozní, zpevňující a krycí,lesnické k zalesňování a další) méně často podle plodů nebo semen, nebo podle botanického třídění (palmy, luskoviny). Patří sem:\n\n\n"}
{"id": "44354", "url": "https://cs.wikipedia.org/wiki?curid=44354", "title": "Lípa u kostela v Javorné", "text": "Lípa u kostela v Javorné\n\nLípa u kostela je památný strom v Javorné, jižně od Klatov. Přibližně třistaletá lípa malolistá (\"Tilia cordata\") roste u kapličky poblíž barokního kostela svaté Anny, v nadmořské výšce 840 m. Ač byla zasazena vedle kapličky, je do ní dnes vrostlá. Obvod jeho kmene měří 484 cm a koruna stromu dosahuje do výšky 24 m (měření 2004). Lípa je chráněna od roku 1985 pro svůj vzrůst, jako krajinná dominanta a součást památky.\n"}
{"id": "44362", "url": "https://cs.wikipedia.org/wiki?curid=44362", "title": "Oldřich Navrátil", "text": "Oldřich Navrátil\n\nOldřich Navrátil (* 21. října 1952 Třebíč) je český herec. Absolvoval brněnskou JAMU a později hrál v několika většinou experimentálních divadlech.\n\nVystudoval JAMU. Po skončení školy začal hrát v Divadle na provázku v Brně, kde vydržel dva roky. Následně se přestěhoval do Prahy, kde rok působil v pražském experimentálním souboru Dílna 24. Poté začal hrát v Divadle Ta Fantastika. Hostoval i v jiných divadlech, např. Divadle Minor, v Činoherním klubu, hrál i v Čechově prozatímně osvobozeném divadle. Zde hrál například v \"Perníkové chaloupce\" (2000) nebo v \"Noci s modelkou\" (2002). V sezóně 2012/2013 měl roční angažmá ve Studiu Ypsilon. V Ypsilonce a rovněž ve Studiu 2 hrál také v sezóně 2016/2017.\n\nOd ledna 2019 nahradil Václava Postráneckého v hlavní roli Jana Krejzy v seriálu TV Prima \"Krejzovi\". Již od 14. října 2018 zastoupil Postráneckého také v úloze moderátora kutilského televizního pořadu \"Receptář prima nápadů\".\n\nZ prvního, 24letého manželství se ženou Dášou Navrátilovou má dceru Terezu. Dne 11. listopadu 2011 se podruhé oženil s přítelkyní Monikou. Ke konci roku 2016 měl tři vnoučata: Emu, Viktora a Nelu.\n\nV roce 2012 obdržel u příležitosti svých 60. narozenin Cenu města Třebíče.\n\nV roce 2014 kritizoval předsedu vlády Bohuslava Sobotku za jeho výrok odsuzující přítomnost vojáků NATO v České republice. V únoru 2018 oznámil, že bude v obvodu č. 53 – Třebíč kandidovat s podporou TOP 09 v senátních volbách v roce 2018. V květnu téhož roku však svou kandidaturu stáhl.\n\n\n\n\n\n\n\n"}
{"id": "44364", "url": "https://cs.wikipedia.org/wiki?curid=44364", "title": "Striptýz", "text": "Striptýz\n\nStriptýz, z angl. striptease, je vystoupení jedné nebo několika osob, při kterém se vystupující postupně svlékají, obvykle v rytmu hudby a s určitou, většinou jednoduchou, choreografií. Dá se proto považovat za formu tance. Vystoupení ve většině případů končí odhalením nahoty.\n\nÚčinkující žena se nazývá \"striptérka\", muž pak \"striptér\".\n\nPrvní striptýz se podle \"People’s Almanac\" objevil na konci 19. století v Paříži. Až do 70. let 20. století byl striptýz téměř výhradně prováděn jen ženami, ale s postupující sexuální revolucí se začali objevovat i mužští striptéři.\n\nStriptýz se provádí v nočních klubech nebo v jiných erotických podnicích. Někdy může být jakousi předehrou pro prostituci. Striptýz se někdy objevuje i jako součást soukromých oslav.\n\nSlovo \"striptease\" pochází z angličtiny. \"Strip\" znamená kromě jiných „svléct se“, „oloupat“, ale také „proužek“. \"Tease\" pak znamená „škádlit“, „dráždit“ nebo „pokoušet“. Účinkující vlastně škádlí publikum chtivé nahoty pomalým svlékáním.\n\nZvláštností je „striptýz naruby“ – postupné oblékání nahého účinkujícího, v Česku byl tento koncept použit např. v pořadu \"Počasíčko\" na TV Nova.\n\nKontaktní striptýz – Nejoblíbenější striptýzové vystoupení, kdy dochází k přímému kontaktu mezi vystupujícím a účinkujícím z publika nebo celým publikem\n\nBezkontaktní striptýz – Většinou na veřejnosti předváděný striptýz, u kterého nedochází ke kontaktu s další osobou\n\nDuo striptýz – Jak už název napovídá jedná se o vystoupení alespoň dvou různých účastníků, zajímavostí je že se může jednat o dvě dívky nebo dívku a muže\n\nAmerický striptýz – Decentní striptýzové vystoupení při kterém nedochází ke kompletnímu svlečení, ale striptér nebo striptérka si nechává část svého oblečení nebo spodního prádla.\n\nStriptýz je součást tanečního umění, které je známé už starověku. Nástupem křesťanství v Evropě nadešel rozmach striptýzu a celkově nahoty a to i na veřejnosti. Dokladem toho jsou starověké obrazy obnažujících se postav (z větší části žen) před zástupem dalších lidí.\n\n"}
{"id": "44369", "url": "https://cs.wikipedia.org/wiki?curid=44369", "title": "T-Mobile", "text": "T-Mobile\n\nT-Mobile je značkou skupiny Deutsche Telekom pro mobilní služby. Německá skupina Deutsche Telekom je mj. od roku 2014 100 % vlastníkem společnosti T-Mobile Czech Republic a. s.., jež do roku 2002 působila pod názvem Radiomobil a. s. (obchodní značka Paegas).\n\nSe značkou T-Mobile se můžete setkat v těchto zemích:\n\nV dubnu 2017 způsobil rozruch, když pro Ministerstvo financí dojednal velmi výhodné ceny 54 Kč měsíčně za neomezené volání a 109 Kč měsíčně za data s 10 GB FUP.<ref name=\"podnikatel.cz/clanky/fb-skupina-i-petice-a-hlavne-nenavistne-komentare-zavaril-to-babis-t-mobile\"></ref> Pro běžného zákazníka byla v té době cena neomezeného tarifu včetně SMS a pouze 4 GB dat na 799 Kč měsíčně.\n\n"}
{"id": "44373", "url": "https://cs.wikipedia.org/wiki?curid=44373", "title": "Masturbace", "text": "Masturbace\n\nMasturbace je druh sexu, který v úzkém slova smyslu označuje sexuální vzrušování pohlavních orgánů ženy nebo muže rukou, ať už se provádí jako autoerotismus, nebo s partnerem/kou. V širším slova smyslu označuje i jiné formy nepenetrativního pohlavního styku.\n\nPůvod slova není zcela jasný. V úvahu přicházejí tyto možnosti:\n(1) z lat. \"manus\" (ruka) a \"stupro\" (zhanobit, zprznit, znásilnit) - tedy \"hanobit, prznit (se) rukou\"\n(2) \"mas\" (samec, muž) a \"turbare\" (vzrušit nebo rušit, porušovat) - tedy v možných významech \"rušit, porušovat mužství\" nebo (3) \"vzrušovat mužství\". Další označení jsou ipsace (z latinského slova \"ipso\" - sám), dříve také samohana. Kromě toho se běžně používá též termín onanie podle biblické postavy Ónana. Ónan však nemasturboval, ale praktikoval přerušovanou soulož.\n\nMasturbace hraje v sexuálním životě člověka důležitou roli. Může být praktikována jako automasturbace, nebo formou heterosexuální, či homosexuální. Sexualita člověka je v podstatě založena na masturbaci a souložení, přičemž lidská ruka je všestranným nástrojem. Z doby, kterou člověk věnuje sexu, připadá pouze desetina na souložení a devět desetin na masturbaci. Většina mužů i žen (80-90 %) bez ohledu na stáří, rasu, náboženství atd. praktikuje nebo praktikovala autoerotismus neboli automasturbaci, která už dávno není považována za zdraví škodlivou.\n\nAutoerotismus u muže spočívá v ruční masturbaci pyje a u ženy v ruční masturbaci poštěváčku a v zavádění předmětů tvaru mužského penisu (tzv. robertek aj.) do pochvy.\n\nNěkteří sexuologové v současnosti zastávají názor, že masturbace je zdraví prospěšná. Na veřejnosti může být projevem exhibicionismu.\n\nHeterosexuální masturbace \"sensu stricto\" (tj. masturbace rukou) spočívá v tom, že žena vzrušuje rukou pyj partnera a že muž laská vulvu a především klitoris partnerky a také její pochvu. V širším smyslu zahrnuje masturbace cunnilinctus a felaci a také všechny ostatní způsoby sexuálních styků, které nevyžadují aktivní účast pyje.\n\nV Česku byl proveden výzkum masturbačních aktivit obyvatel. Výsledky byly následující:\nZkušenosti s masturbací má významně více mužů než žen. Muži i ženy začínají masturbovat okolo 14. roku, ale čtvrtina žen poprvé masturbuje až kolem 18. roku života. Ženy masturbují méně často než muži. S věkem frekvence masturbace klesá, u mužů rychleji. Výsledky odpovídají výzkumům ve Francii a USA.\n\nV minulosti byla masturbace kvůli velkému vlivu některých, k tomuto fenoménu netolerantních, náboženství zakazována (tabu). I dnes se podobné odsuzující názory v některých společnostech považují za správné. Naproti tomu v některých kulturách může být součástí náboženské sféry - tak tomu bylo u mužské masturbace např. ve starověkém Egyptě v návaznosti na tamní mýtus o stvoření světa bohem Atumem prostřednictvím sebeukojení.\n\nSoutěže v maratonské masturbaci mužů jsou relativně mladým odvětvím, kde mladíci veřejně poměřují své síly. Držitelem českého rekordu v masturbaci je František Klimeš s časem 8 hodin a 5 minut, se kterým vybojoval druhé místo na světovém masturbačním maratónu v Kodani.\n\nSoučasný světový rekord v maratonské masturbaci je 9 hodin 33 minut.\n\nNa konci 18. století švýcarský lékař Samuel Tissot prohlásil masturbaci za příčinu nespočtu fyzických i duševních chorob a zahájil snahu o její léčení, která pokračovala až do padesátých let 20. století. Dalšími významnými spisy o léčbě masturbace jsou anonymní \"Onania: or the Heinous Sin of Self-Pollution, and AU Its Frightful\" (1730), a de Bienvillova \"Nymphomania\" (1771) líčící potíže s furorem uterinus (běsem děložním). Metody léčby zahrnovaly celou škálu různých postupů od prostého svazování penisu chlapcům, nasazování nejrůznějších pásů cudnosti (včetně ostnatých, které měly chlapci způsobit bolest při erekci), až po ústavní léčbu, skotské střiky, elektrošoky či kastraci. V roce 1859 zkonstruoval E. T. Cramer mechanismus nazvaný aidousoter, který si chlapci museli povinně nasazovat na noc.\n\nPodle některých křesťanských autorů je masturbace symptomem poruchy mezilidských vztahů. Někteří autoři tvrdí, že masturbace vyskytuje především u dětí vystavených krutému zacházení a stresu a při častější frekvenci masturbace hovoří o „masturbační krizi“, která musí být léčena; základní metodou pomoci je dát poznat mladému člověku jeho základní životní problémy, které se stávají „hlubšími principiálními příčinami“ autoerotického chování.\n\nOficiální Katechismus katolické církve uvádí o masturbaci v paragrafu 2352 toto (a tento názor je možno považovat za oficiální postoj katolické církve): \"\"Výrazem sebeukájení (masturbace) se míní úmyslné vydráždění pohlavních orgánů s cílem zakoušet pohlavní rozkoš. „Jak učitelský úřad církve, v linii stálé tradice, tak i mravní smysl věřících bez váhání tvrdily, že sebeukájení je skutek vnitřně a těžce nezřízený.“ „Vědomé užívání pohlavních schopností z jakýchkoliv důvodů mimo normálních manželských vztahů podstatně odporuje jejich účelu (zaměření).“ Vyhledává se v něm pohlavní rozkoš mimo „pohlavní vztah požadovaný mravním řádem, totiž takový, který v souvislosti pravé lásky uskutečňuje plný smysl vzájemného sebedarování a lidského plození“. K vytvoření správného úsudku o mravní odpovědnosti jednotlivců a ke správné orientaci pastorální činnosti je třeba brát v úvahu citovou nezralost, sílu získaných návyků, stavů úzkosti nebo jiných psychických či sociálních činitelů, které mohou vinu zmenšovat, případně i na nejmenší míru\".\"\n\nJudaismus považuje mužskou masturbaci za těžký hřích. Podle Talmudu by muži měla být ruka, jíž si \"šmátrá pod pupkem\", useknuta. Vztah k ženské masturbaci tak jasně vymezen není, zcela jistě se však jedná o hřích nečistých myšlenek.\n\nPodle hadísu Hasana ibn Arfaha Prorok Mohamed pravil: \"Sedm jest lidí tak odpudivých, že Bůh nepohlédne na ně v Soudný den:\n\n\n\n"}
{"id": "44377", "url": "https://cs.wikipedia.org/wiki?curid=44377", "title": "Vodní nádrž Hněvkovice", "text": "Vodní nádrž Hněvkovice\n\nVodní dílo (VD) Hněvkovice s Hněvkovickou přehradou, přehradní nádrží, spodním vývarem a úpravami odtokového koryta je stavba na řece Vltavě vybudovaná v letech 1980–2010. Spolu s Vodním dílem Kořensko jsou nejnovějšími stupni Vltavské kaskády. S vlastní betonovou částí přehrady bylo započato v roce 1986 a skončeno v roce 1991. Součástí komplexu vodního díla však jsou i dřívější zemní práce, vytyčení a úpravy zátopové oblasti, postavení příjezdových silnic, trafostanic, vodovodů, kanalizací, stěhování několik tisíc obyvatel do nových bytů a bourání jejich domovů, stěhování květeny a flory, hydrogeologické a přírodovědné výzkumy, náhrady lesních porostů, bourací práce a dokumentace od přípravy až po uvedení do provozu a napuštění přehradní nádrže na projektovanou hodnotu.\n\nVD bylo primárně vybudována jako zdroj technologické vody pro elektrárnu Temelín. Dále je využíváno k energetickým a rekreačním účelům, vodním sportům a sportovnímu rybolovu.\n\nVlastní přehradu tvoří betonová tížná hráz, plavební komora a vodní elektrárna. Čerpací stanice užitkové vody pro jadernou elektrárnu Temelín je umístěná na levém břehu nedaleko hráze, ale není součástí přehrady, přehrada umožňuje regulaci hladiny vody nutnou pro funkčnost a bezpečnost čerpací stanice.\n\nPřehradní hráz se nachází zhruba 4 km vzdušnou čarou na jih od města Týn nad Vltavou v okrese České Budějovice.\n\nHráz je betonová tížná se třemi korunovými přelivy, každý o šířce 12 m. Přelivy jsou hrazeny 7,7 m vysokými segmentovými uzávěry. Celková kapacita přelivů je 3× 337 m· při kótě hladiny 370,5 m (maximální dočasná hladina). Jako spodní výpusti na této přehradě slouží obtok plavební komory. Manipulační řád nepřipouští poklesnutí vodní hladiny v nádrži pod úroveň 365 m n. m. Při větším poklesu vody by nebylo možné odebírat vodu pro elektrárnu Temelín.\n\nPo koruně hráze vede silnice III/12220, respektive nad přelivy je most ev. č. 12220-1. Dále po koruně hráze vede cyklotrasa č.1079 Hluboká nad Vltavou – Týn nad Vltavou, která je součástí Vltavské cyklistické cesty.\n\nPlavební komora je situována u pravého břehu. Její maximální spád je 19 m, půdorysný rozměr 45 × 6 m. Plavební komora byla dokončena v roce 2010 a je určena pro lodě o nosnosti do 300 t.\n\nSoučástí VD je Vodní elektrárna Hněvkovice, nacházející se u levého břehu.\n\n\n\nPřed napuštěním hněvkovické přehrady byly vysídleny a zbourány:\n\n"}
{"id": "44380", "url": "https://cs.wikipedia.org/wiki?curid=44380", "title": "Renoty", "text": "Renoty\n\nRenoty ( ) jsou vesnice v okrese Olomouc, 3,5 km jihojihozápadně od města Uničova, jehož je částí. V roce 2001 Renoty čítaly v 64 domech 182 obyvatel.\n\n\n"}
{"id": "44383", "url": "https://cs.wikipedia.org/wiki?curid=44383", "title": "Epická poezie", "text": "Epická poezie\n\nEpická poezie je označení pro básnické dílo, jehož základní obsahovou složkou je děj, popis událostí a interakce mezi postavami. Ten bývá doplněn popisem prostředí a charakterů a také dialogy.\n\nZpravidla jde o rozsáhlejší básnická díla, k nejběžnějším žánrům patří epos a balada. Epická poezie vznikala především v nejstarším období, v antické a lidové poesii, pozdější epická díla jsou zpravidla reminescencemi na antické a lidové texty. V moderní poezii je značně neobvyklá.\n\nOpakem epické poezie je poezie lyrická, v níž tvoří dominující část obsahu vnější či vnitřní popis bez časového rozměru. Jakousi kombinací je lyrickoepická poezie, kde slouží lyrické básnické prostředky (popisy, úvahy) k vyjádření souvislého děje.\n"}
{"id": "44384", "url": "https://cs.wikipedia.org/wiki?curid=44384", "title": "Lyrická poezie", "text": "Lyrická poezie\n\nLyrika je literární druh, který nemá děj, je to druh poezie vyslovující básníkovy pocity, jeho úvahy, myšlenky a nálady, upřednostňující monologické vyjádření v první osobě. Lyrika nezachycuje časovou následnost událostí, své téma rozvíjí v časově souběžných obrazech. Lyrika většinou neobsahuje děj, byť může obsahovat některé epické prvky jako jsou náznak děje, postava a prostředí.\n\nSlovo „lyrika“ je odvozeno z řeckého pojmenování veršovaného zpěvu doprovázeného hrou na lyru (lyrika melé = lyrou doprovázené verše).\n\nRozlišujeme lyrické typy např. lyriku intimní, kolektivní, přírodní, milostnou, vlasteneckou, náboženskou, reflexivní, tj. podle tématického hlediska.\n\nLyrické žánry jsou charakteristické útlumem dějovosti a orientací na pocity, názory, dojmy a prožitky v oblasti citových vztahů.\n\n\n\n\"Díla:\"\nPíseň o Agušaje,\nZpěv o motyce\n\"Díla:\"\nPtahhotepovo učení,\nEgyptská kniha mrtvých (rady zemřelému),\nAchnatonův Hymnus na slunce\n\"Díla:\"\nMahábhárata, Rámájana,Védy\nLi-Po, nejpopulárnější klasický čínský básník období Tchang, napsal 900 básní. V Japonsku je znám také jako Rihaku.\n\nArchaické období:\n\n\n\n\n\n\n\n\n\n\n\n\nVznikají lyricko-epické básně (balady a poemy)\n\nBachův absolutismus – rozpor mezi vznikajícím romantismem a biedermayerem\n\n\n\nSpisovatelé se zbavují subjektivismu\n\n\n\n\n\n"}
{"id": "44385", "url": "https://cs.wikipedia.org/wiki?curid=44385", "title": "Rým", "text": "Rým\n\nRým je zvuková shoda koncových hlásek (v českém verši obvykle od samohlásky poslední rytmicky důrazné slabiky) na konci veršů nebo půlveršů.\n\n\nV češtině bývá jako norma považován rým dvojslabičný (na rozdíl např. od angličtiny, v níž je to rým jednoslabičný). Jednoslabičný rým je brán za normu jen tehdy, bývá-li rýmováno jen jednoslabičné slovo.\n\nPoslední doba ve verši je nepřízvučná.\n\nPoslední doba ve verši je přízvučná.\n\nU úplného rýmu (též nazývaného epiforický, identický, absolutní, homonymní) existuje zjednodušeně řečeno dokonalé souznění slov (krása - krása) nebo jejich konců (kořeny - mořeny, kolej - olej).\n\nTento typ rýmu, zvaný též \"Cimrmanův\", využívá následnosti shodných, či alespoň shodně znějících slov: \n\n<poem style=\"font-style: italic\">\nViděl jsem já poblíž obce\npádit s kopce čtyři skopce\na za nima Skot,\nprej mu utek skot,\nčtyři bejci, jedna kráva,\nteprv teď to smysl dává, \nskopec není skot, \ni když prorval plot.\n</poem>\nÚplný rým se dále dělí na bohatý a postačující.\n\nPro přesnější definici je nejprve nutno zavést pojem relativní začátek slova, což jsou všechny souhlásky před první samohláskou (např. slovo tradice - relativní začátek \"tr\"). Pokud slovo začíná samohláskou, relativní začátek nemá.\n\nBohatý rým je pak takový, ve kterém se rým tvořící slova vyjma svého relativního začátku shodují\n\nPostačující rým (též nazývaný chudý nebo dostačující) je úplný rým, který není bohatým rýmem.\nDále se dělí na dobrý, obsažený, obstojný a dostatečný.\n\nDobrý rým je úplný rým, který splňuje pravidla bohatého rýmu s výjimkou délky samohlásek, např. bazén - vsazen.\n\nObsažený rým je úplný rým, který splňuje pravidla bohatého rýmu s výjimkou počtu slabik, z čehož vyplývá, že jedno slovo musí být celé obsaženo na konci druhého slova, např. seno - neseno, jeden - den.\n\nObstojný rým je úplný rým, který splňuje pravidla bohatého rýmu s výjimkou shody všech hlásek, např. palice - tradice, bukvice - udice.\n\nDostatečný rým je úplný rým, který splňuje pouze jedno ze tří pravidel bohatého rýmu (jinými slovy porušuje libovolná dvě pravidla bohatého rýmu).\n\nPříklady:\n\nPřeklenutý rým je rým, v němž jedno z rýmovaných slov má na konci jednu nebo několik souhlásek navíc.\nDále se dělí na překlenutý bohatý a překlenutý postačující\n\nPřeklenutý bohatý rým splňuje, až na koncové souhlásky navíc, pravidla bohatého rýmu, např. trouba - hloubat, pole - bolest.\n\nPřeklenutý postačující rým je překlenutý rým, který není překlenutým bohatým rýmem, tj. porušuje některá pravidla bohatého rýmu.\n\nObdobně jako postačující rým je možno ho dělit na dobrý, obsažený, obstojný a dostatečný.\n\nPříklady:\n\nU grafického rýmu (též nazývaného optický či vizuální) se rýmuje jen písemná podoba verše, slova se však obvykle vyslovují rozdílným způsobem. Tento rým se v češtině příliš nevyskytuje, v jiných jazycích (např. v angličtině) je poměrně hojný.\n\n<poem style=\"font-style: italic\">\nOur God, our help in ages past,\nOur hope for years to come,\nOur shelter from the stormy blast,\nAnd our eternal home.\n</poem>\n\nU lámaného rýmu je zvuková shoda slabik vytvořena rozdělením slov na konci jednoho verše a převedením druhé slovní části na začátek verše následujícího.\n\n<poem style=\"font-style: italic\">\nVlak hvízdající melodi-\ncky, to je námět pro ódy.\nVlak hvízdající jako špačí-\nček na sonet co námět stačí.\n</poem>\n\nAsonance, též zvaná polorým, spočívá pouze v samohláskové shodě závěrečných slov verše, bez ohledu na souhlásky.\n\nV obkročném rýmu se rýmuje první verš se čtvrtým a druhý se třetím (schéma \"abba\").\n\n<poem style=\"font-style: italic\">\nNic, tato pěna, cudný rým,\njen, abych vytkl hlavní body,\ntak mizí střemhlav na dně vody\nhouf sirén, jenž si ztropil šprým.\n</poem>\n\nObdoba střídavého rýmu, schématem je \"abc abc\".\n\n<poem style=\"font-style: italic\">\nV poklidu, zapředeném\nv svit tmy, plující splavem,\nvše sněží a vše splývá.\nProč na vás zapomenem\nsny naše, v jitru plavém,\njež do oken se dívá?\n</poem>\n\nV přerývaném rýmu se shodují pouze sudé verše, liché se nerýmují, schématem je \"abcb\" (případně též \"abca\").\n\n<poem style=\"font-style: italic\">\nHajej, dadej, můj synáčku\ns zelenými vlásky!\nNevdala se tvá matička\nve příbytek lásky.\n</poem>\n\nJako sdružený rým se označuje shoda slabik na konci dvou sousedních veršů, odpovídajícím schématem je \"aabbcc\".\n\n<poem style=\"font-style: italic\">\nVelké, širé, rodné lány,\njak jste krásny na vše strany,\nod souvratě ku souvrati\njak vás dnes to slunko zlatí!\n</poem>\n\nStřídavý rým používá shodu slabik na konci prvního a třetího a druhého a čtvrtého verše, takže mu odpovídá schéma \"abab\".\n\n<poem style=\"font-style: italic\">\nTi vládci blankytu, jen postaveni na zem,\nhned neohrabaní a plni ostychu,\nsvá křídla veliká jak vesla spustí rázem\na zplihlá po bocích je vlekou potichu.\n</poem>\n\nTirádový rým vytrvale opakuje stejnou shodu slabik, schématem je \"aaaa\".\n\n<poem style=\"font-style: italic\">\nV hlubokosti uctivosti\ns hroznou horlivostí\nk veliké slavnosti\nnamáhám se dosti\nve své výřečnosti\n</poem>\n\n"}
{"id": "44386", "url": "https://cs.wikipedia.org/wiki?curid=44386", "title": "Pchjongjang", "text": "Pchjongjang\n\nPchjongjang ( – \"Pchjŏngjang\", anglickým přepisem \"Pyongyang\"; dříve (japonsky) \"Heidžó\" (平壌); dříve česky \"Fenjan\") je hlavní město Korejské lidově demokratické republiky. Leží na dolním toku řeky Tedong, která jej dělí na výstavní západní část a nepříliš vzhlednou východní část. Podle neaktuálního oficiálního údaje z roku 2008 zde žije 3 255 388 obyvatel, současné neoficiální odhady se pohybují mezi 700 000 a 3,8 milionu obyvatel.\n\nMěsto je politickým, kulturním a ekonomickým centrem silně centralizovaného státu, v KLDR má Pchongjang dominantní postavení. Jsou zde všechny vládní úřady a monumenty socialismu a komunismu.\n\nPodle legendy bylo město založeno již v roce 2333 př. n. l., a to pod názvem Wanggomsong (왕검성; 王儉城). Postupně se rozrostlo v jedno z nejvýznamnějších měst tehdejšího království Kočóson. Roku 108 př. n. l. bylo dobyto čínskou dynastií Chan, zpět do Koreje se vrátilo roku 313, kdy jej dobylo tehdejší království Kogurjo, které ho roku 427 povýšilo na hlavní město.\n\nPo dalších dvou stoletích, v roce 668, ho dobyli jiní tehdejší korejští vládcové a zároveň i zničili, bylo však později obnoveno pod názvem Sogjong (서경; 西京), doslova \"západní hlavní město\". Za vlády dynastie Čóson se stalo centrem provincie Pchjongan, posléze po reformách roku 1896 provincie Jižní Pchjongan, a zůstalo jím až do poloviny 20. století.\n\nV roce 1945 zde skončila japonská vláda a město bylo obsazeno sovětskými jednotkami, stalo se zároveň i hlavním městem nově ustanovené KLDR; a to jako důsledek ztráty Soulu. Během následné Korejské války bylo město téměř zničeno, ale díky pomoci SSSR se záhy dočkalo rychlé obnovy. Ta však proběhla v grandiózním sovětském stylu, v některých částech města staré chýše nahradily velké moderní domy a široké bulváry.\n\nV rámci RVHP sem dodávala stroje a zboží také i bývalá ČSSR, takže ještě dnes zde například jezdí české tramvaje. Bylo vybudováno metro i mnohá panelová sídliště. V roce 1988 se pokoušelo, ač neúspěšně postavit největší hotel na světě – Rjugjong.\n\nOd roku 1990, kdy došlo k prudkému zhoršení ekonomické situace v celé KLDR, dochází k chátrání většiny domů a nedostatku energie, přesto v rámci celé země je zde situace ještě relativně dobrá.\n\nPřestože se jedná o skoro třímilionovou metropoli, není zde téměř žádná automobilová doprava. Soukromé osobní vlastnictví automobilů se se severokorejskou ideologií vylučuje, státní instituce nemají peněz nazbyt a pohonné hmoty jsou na zvláštní příděl. Pchjongjangské ulice tak nejčastěji brázdí trolejbusy a autobusy městské hromadné dopravy a auta vládních, armádních a státních institucí.\n\nPchjongjangské metro tvoří dvě linky o celkové délce 22,5 km. Metro, stavěné v podobném stylu jako metro v Moskvě, bývá ale často kvůli nedostatku elektřiny mimo provoz. Páteří systému MHD je tedy síť tramvají a doplňující síť trolejbusů.\n\nVelká část obyvatel chodí pěšky, nebo jezdí na kole. Jízdních kol je tu však proti jiným asijským velkoměstům také podstatně méně, kolo je zde považováno za luxus a k jeho pořízení je kromě vysoké ceny potřeba dobrozdání od zaměstnavatele a pracovního kolektivu.\n\nNedaleko od města se nachází také mezinárodní letiště Sunan, odkud dvakrát týdně odlétá jedno letadlo do Pekingu, ostatní lety jsou charterové.\n\n\n\n"}
{"id": "44388", "url": "https://cs.wikipedia.org/wiki?curid=44388", "title": "GSM služby", "text": "GSM služby\n\nZákladní službou sítě GSM je uskutečnění telefonního hovoru. Jedná se o úplnou telekomunikační službu, což znamená, že pro její uskutečnění je účastníkovi k dispozici koncové zařízení – mobilní telefon (který je však na rozdíl od bytových telefonních přístrojů obvykle majetkem účastníka). Do mobilního telefonu musí být vložena aktivní SIM karta a musí být zaregistrovaný do sítě – jinými slovy má dostatečný signál.\n\nProtože jak volající tak volaný účastník se může pohybovat kdekoli v mobilní síti, je uskutečnění hovoru poněkud složitější. Nejprve uživatel vytočí číslo, koho chce volat. Tento požadavek je mobilní sítí vyslán až na mobilní ústřednu, ke které je volající uživatel právě zaregistrován. Ústředna dotazem na návštěvnický registr (VLR) překontroluje oprávnění uživatele k uskutečnění hovoru (například dostatečný kredit) a poté podle volaného MSISDN určí domovský registr (HLR) volaného čísla a číslo na něj předá.\n\nHLR volaného čísla přijme tento požadavek a překontroluje oprávnění pro změnu volaného čísla přijmout hovor (zda například nemá blokované příchozí hovory). HLR také zkontaktuje návštěvnický registr (VLR) přiřazený mobilní ústředně, na které je zaregistrovaný volaný účastník, a předá návštěvnickému registru data potřebná k uskutečnění hovoru.\n\nPokud je volané číslo vypnuté, domovský registr zkontroluje, zda není aktivní služba přesměrování hovoru (viz níže) – na jiný telefon nebo do hlasové schránky. Pokud není žádné aktivní přesměrování, přehraje se volajícímu uživateli standardní hláška o tom, že volaný účastník není dostupný.\n\nPokud je volané číslo zapnuté, je ve VLR také údaj o \"Location area\" ve které se volané číslo nachází. Location area je skupina vzájemně blízkých základnových stanic. Pro zjednodušení si lze představit, jako kdyby při prvním zjištění věděla ústředna pouze kraj, ve kterém se volané číslo nachází. VLR vrátí Mobile Station Roaming Number účastníka domovskému registru, který jej předá mobilní ústředně volajícího účastníka. Mobilní ústředna volajícího účastníka vyšle požadavek na spojení hovoru na mobilní ústřednu volaného účastníka.\n\nMobilní ústředna volaného účastníka si načte potřebná data z návštěvnického registru, který je k ní přidružen. Poté provede prostřednictvím BSC tzv. \"paging\", tedy dohledání volaného čísla v dané \"Location area\". Probíhá tak, že každá BTS má svoje unikátní číslo a systém se každé BTS ptá, zda je volané číslo pod ní zaregistrováno. Jakmile je dohledána správná BTS, začne konečně volaný mobilní telefon zvonit a po přijetí hovoru můžeme hovořit.\n\nDo hovoru se úmyslně přidává šum, aby účastníci neměli pocit, že se spojení rozpadlo.\n\nPřestože z pohledu uživatele se zdá, že tísňové volání funguje jako normální telefonní hovor, jedná se o zvláštní službu, která má i po technické stránce mnoho odlišností od běžného hovoru. Tísňové volání je možné uskutečnit i přes síť konkurenčního operátora, s nedostatečným kreditem nebo bez SIM karty. Další rozdíl je v tom, že tísňová volání jsou směrovány podle polohy volajícího na příslušné regionální centrum tísňového volání. V České republice je takových center 14.\n\n\"Calling line ID Presentation\" nebo také \"CLIP\" je další standardní službou sítě GSM a je spojená s uskutečněním hovoru. Když voláme nějakému uživateli, náš mobilní telefon (resp. SIM karta) do sítě odesílá své číslo IMSI. Toto interní 15místné číslo je přiřazeno účastnickému 9místnému telefonnímu číslu v databázi operátora, které se odešle volanému mobilnímu telefonu, který jej zobrazí na displeji. Obvykle k tomuto číslu dodá jméno uživatele z telefonního seznamu a díky tomu my víme, kdo nám volal.\nV případě, kdy nastavíme službu CLIR (CLIR-PC) – nezobrazení čísla volanému, toto číslo se na poslední ústředně směrem k uživateli odfiltruje a volaný účastník číslo nevidí.\nPokud se jedná o telekomunikačního operátora nebo Policii a patrně i další, toto číslo uvidí anebo si jej může dodatečně zjistit.\n\nCLIP – během sestavování příchozího spojení je zasláno číslo volající stanice, může být ovlivněna použitím CLIR na protistraně, číslo se nezobrazí, volá-li protistrana připojená k staré analogové ústředně, jinak se čísla zobrazí i na analogových telefonech s dieplejem. Jde o výchozí nastavení všech českých operátorů (číslo se zobrazuje), v jiných státech byla služba CLIP za poplatek a na základě aktivace.\n\n\"Calling line ID Restriction\" zde uvádíme pro doplnění systému zobrazování čísla. CLIR je nutno aktivovat.\nRozeznáváme několik druhů zamezení identifikace u operátora:\n\nI s aktivní službou se číslo volajícího vždy odesílá až k volanému mobilnímu telefonu a místo, kde dojde k zamezení čísla, je až volaný mobilní telefon. Proto všechny operátorské infolinky, vč. Policie mohou vidět, z jakého čísla voláme, i když si nastavíme CLIR.\n\nTakzvané \"Call forwarding\" je další službou sítě GSM. Dá se nastavit pomocí speciálních GSM kódů, nebo také za pomoci mobilního telefonu. \nRozlišujeme dva druhy přesměrování:\n\nPřesměrování lze nastavit buď do vlastní hlasové schránky a nebo na libovolné telefonní číslo. Platí přitom pravidlo, že pokud je hovor přesměrován, tak mobilní telefon s nastaveným přesměrováním platí průběh přesměrovaného hovoru. Jinými slovy, jako kdyby volaný telefon vytočil číslo, na které má být přesměrováno.\n\nPřesměrování lze i filtrovat buď na fax, data, hlas a nebo SMS.\n\nČekající hovor je další službou sítě GSM. Nastavuje se v mobilním telefonu a tato služba funguje tak, že když vám někdo volá a vy zrovna taktéž hovoříte (*), tak volající účastník slyší standardizovanou hlášku „volaný účastník právě hovoří“ a vy na displeji mobilního telefonu vidíte další čekající hovor, kódy pro ovládání služby jsou:\n(*) služba čekající hovor je aktivní pouze ve chvíli, kdy volaný účastník již hovoří, tedy je spojen s jiným volaným účastníkem. V případě, kdy volaný účastník čeká na spojení, tedy probíhá vytáčení, uslyšíte obsazovací tón a volaný účastník se o Vašem volání, posléze pak o zmeškaném hovoru nedozví.\n\nKromě přesměrování hovorů lze nastavit také blokování hovorů pomocí speciálních GSM kódů. Je možné blokovat buď všechny odchozí hovory, nebo všechny příchozí hovory a nebo pouze příchozí hovory v roamingu.\n\nJak již bylo řečeno výše, každá z těchto služeb je nastavitelná pomocí kódů a je také zajímavé, že díky tomu, že GSM je mezinárodní standard, jsou tyto služby nabízeny ve všech sítích.\n"}
{"id": "44391", "url": "https://cs.wikipedia.org/wiki?curid=44391", "title": "Milíře (okres Tachov)", "text": "Milíře (okres Tachov)\n\nMilíře () je obec v okrese Tachov, nalézající se asi 6 km západně od okresního města Tachov. Má rozlohu 14,89 km² v průměrné nadmořské výšce okolo 635 m v pohoří Český les. Žije zde  obyvatel.\n\nPrvní písemná zmínka o obci pochází z roku 1669.\n\nObec k 1. lednu 2005 měla v 49 domech 180 obyvatel.\n\n\n\n"}
{"id": "44394", "url": "https://cs.wikipedia.org/wiki?curid=44394", "title": "Milíř", "text": "Milíř\n\nMilíř je už od starověku používané zařízení pro výrobu dřevěného uhlí. Zajišťuje pomalé hoření za minimálního přístupu vzduchu ale při relativně vysoké teplotě, přičemž uvnitř milíře dochází ke karbonizaci dřeva.\n\nMilíř je velkou hranicí dřeva, která je zvenku utěsněna hlínou. V hliněném obalu je na počátku několik otvorů, aby do milíře mohl vnikat vzduch při jeho rozhořívání. Poté jsou otvory utěsněny a přísun vzduchu je regulován na velmi nízké úrovni. Milíř poté několik desítek hodin doutná za minimálního přístupu vzduchu a uvnitř probíhá za vysoké teploty karbonizace dřeva. Pak se nechá milíř vychladnout a po jeho zbourání se může vzniklé uhlí vyjmout. Ze 100 kg dřeva se získá přibližně 20 kg dřevěného uhlí.\n\nV Evropě se používaly dva základní druhy milířů\n\nDnes se milíře pro výrobu dřevěného uhlí používají jen zřídka v některých chudších zemích. Většinou byly nahrazeny ocelovými karbonizátory, které mají vyšší účinnost (ze stejného množství dřeva se získá více uhlí) i kratší dobu výrobního cyklu. Navíc bylo v průmyslu od 18. století dřevěné uhlí postupně nahrazeno uhlím kamenným a tím poklesla po dřevěném uhlí poptávka.\n\nV 50. letech 20. století se pro jaderný reaktor v české literatuře používal termín \"jaderný milíř\", patrně podle německého Atommeiler.\n\nV letní sezóně je možno zhlédnout milíře ve skanzenu výroby dřevěného uhlí u obce Lhota na Kladensku. Následující fotogalerie dokumentuje stavbu a pálení milíře v beskydské obci Košařiska - Milíř.\n\n\n\n"}
{"id": "44395", "url": "https://cs.wikipedia.org/wiki?curid=44395", "title": "Milíře", "text": "Milíře\n\nSlovo milíře má více významů:\n\nmnožné číslo od slova milíř\n\nnázvy sídel\n"}
{"id": "44450", "url": "https://cs.wikipedia.org/wiki?curid=44450", "title": "Methyl-benzoát", "text": "Methyl-benzoát\n\nMethyl-benzoát (methylester kyseliny benzoové) má chemický vzorec CHCOOCH.\n\nJe to ester, který lze připravit esterifikací kyseliny benzoové methanolem.\n\nV histologii se používá na prosycení tkáně látkou rozpouštějící parafín při převádění z ethanolu do parafínu. Běžně se místo něj používá xylen. Methyl-benzoát se používá na tkáně, které by běžným způsobem ztvrdly, protože v něm tkáň netvrdne. Tvrdé tkáně se nechávají v několika lázních methyl-benzoátu několik hodin. Na měkčí tkáně stačí např. jen hodina nebo i méně. Po prosycení methyl-benzoátem lze dát tkáň přímo do parafínu, ale to by pak i parafínové bločky zapáchaly. Dříve se tedy používal po methyl-benzoátu ještě benzen, který se dnes kvůli zdravotním rizikům nepoužívá. Tkáň se projasní xylenem (dvakrát 15 min.).\n\nPoužívá se při měření spotřeby tepla v bytových jednotkách. Je náplní skleněných trubiček, které jsou v plastovém krytu umístěné na radiátoru. Spotřeba tepla se pak odvodí z množství odpařeného methyl-benzoátu změřením výšky hladiny na pozadí exponenciálně rostoucí stupnice.\n\nZjednodušeně:\n"}
{"id": "44453", "url": "https://cs.wikipedia.org/wiki?curid=44453", "title": "Paraformaldehyd", "text": "Paraformaldehyd\n\nParaformaldehyd (PFA) je chemická látka, jedná se o polymer formaldehydu, polymerační stupeň se pohybuje od osmi do sta.\n\n"}
{"id": "44464", "url": "https://cs.wikipedia.org/wiki?curid=44464", "title": "Jan Svatopluk Presl", "text": "Jan Svatopluk Presl\n\nJan Svatopluk Presl (4. září 1791 Praha – 6. dubna 1849 Praha) byl rakouský a český vysokoškolský pedagog, profesor zoologie a mineralogie na Karlo-Ferdinandově univerzitě v Praze a jeden z nejvýznačnějších českých přírodovědců 19. století.\n\nVystudoval medicínu na Karlo-Ferdinandově univerzitě v Praze. Roku 1816 zde získal titul doktora lékařství. Působil pak jako asistent na katedře dějin přírody na lékařské fakultě této univerzity u F. X. Bergera. V letech 1818–1819 byl suplentem pro tento obor. V letech 1819–1820 působil jako profesor všeobecných dějin přírody a technologie na Akademickém lyceu v Olomouci. Roku 1820 nastoupil jako řádný profesor speciálních dějin přírody na lékařské fakultě pražské univerzity. Roku 1824 zde založil kabinet zoologie a staral se o rozšiřování jeho sbírek.\n\nSpolečně s bratrem Karlem Bořivojem Preslem vydávali \"Flora Čechica\". Spoluzakládal českou a odvozeně i slovenskou odbornou terminologii mnoha vědních oborů, zejména pak v mineralogii, chemii, zoologii a botanice. Zavedl dvouslovné pojmenovávání anorganických sloučenin a rozlišování oxidačního čísla pomocí přípon (v jeho původním systému bylo ovšem přípon pouze 5). V roce 1821 se podílel na založení prvního česky psaného vědeckého časopisu \"Krok\", na jehož dalším vydávání se poté podílel.\n\nV díle \"Wšeobecný rostlinopis\" popsal a pojmenoval i řadu rostlin exotických, jako například tropické cykasy.\n\nZ preslovských jmen botanických i dalších zůstala živá naprostá většina (například \"kopretina\", \"kukuřice\" či \"bledule\", \"lebeda\" pro \"Atriplex\", šťovík pro \"Rumex\" atd.). Některá se již nepoužívají nebo se změnila – \"pepřika\" na paprika, \"ďubanka\" (\"Swertia\") na kropenáč, \"šišvorec\" (\"Acorus\") na puškvorec atd.\n\nPresl pojmenoval například i tuleně, vorvaně, lachtana, bobra, dikobraza, zubra, mrože nebo hrocha či klokana. Češi jsou spolu s Chorvaty, kteří Preslovo slovo převzali, údajně jediným národem na světě, který nemá název pro klokana odvozený od \"gangurru\" z jazyka Guugu Yimithirr. Je autorem českých a slovenských názvů pro draslík, kyslík, vápník a také pro minerály cínovec, kazivec a živec.\n\nV roce 1831 spoluzakládal organizaci Matice česká. V roce 1847 se stal členem vídeňské akademie věd. Byl rovněž členem české akademie.\n\nBěhem revolučního roku 1848 se zapojil do politiky. Ve volbách roku 1848 byl zvolen na rakouský ústavodárný Říšský sněm. Zastupoval volební obvod Nový Knín v Čechách. Uvádí se jako doktor medicíny. Patřil ke sněmovní pravici.\nV Kroměříži je na domě, kde během sněmu bydlel, umístěna pamětní deska.\n\n\n\n\n"}
{"id": "44465", "url": "https://cs.wikipedia.org/wiki?curid=44465", "title": "Fatalismus", "text": "Fatalismus\n\nFatalismus (z lat. \"fatum\", osud a \"fatalis\", osudový) je životní postoj nebo názor, založený na přesvědčení, že všechno důležité v životě a na světě je více méně předurčeno osudem a člověk to nemůže ovlivnit. Ať udělá cokoli, o výsledku rozhoduje osud. Na rozdíl od determinismu, který všechny události pokládá za určené minulými příčinami, fatalismus si všímá jen některých a pro člověka zvláště významných událostí nebo jejich konečného výsledku.\n\nV předsokratovském Řecku se osud (řec. \"heimarmené moira\") či nutnost (řec. \"ananké\") pokládal za tu nejmocnější a jedině rozhodující sílu, jíž podléhají dokonce i bozi. Tak je tomu u Homéra i u řady filosofů (Parmenidés, Hérakleitos, Thalés) a podobnou roli hrají v lidových pohádkách sudičky. Podle pověsti, kterou zpracoval Sofoklés, předpověděla thébskému králi Laiovi věštba, že pokud bude mít syna, dopustí se otcovraždy a incestu s vlastní matkou. Král dá proto malého Oidipa odnést do lesa, aby se ho zbavil – a přesto se věštba splní. Proti představě osudové určenosti se postavil Anaxagoras a ovšem Sókratés a Aristotelés, kteří zdůraznili lidskou schopnost jednat a odpovědnost za důsledky. Fatalistické myšlenky se ale znovu objevují hlavně ve stoicismu, v gnózi a u hermetiků. V pozdním starověku je fatalismus často spojen s přesvědčením o osudovém působení hvězd a s astrologií.\n\nV judaismu se fatalistické postoje objevují teprve v helénistickém období (Kniha Kazatel). Také v křesťanství, kde je jeden Bůh stvořitelem a svrchovaným pánem světa, a kde se klade velký důraz na lidské jednání, nebylo pro fatalismus místo. Trvale platné křesťanské odsouzení fatalismu pochází od Augustina. V některých větvích křesťanství, které zvlášť silně zdůrazňovaly lidskou závislost na Bohu a jeho pomoci, však vznikla nauka o bezmoci člověka vůči zlu, a také učení o predestinaci. Člověk podle ní sice musí jednat co nejlépe, Bůh však předem ví, jak to s ním nakonec dopadne. Tímto předvěděním je osud člověka už předem zpečetěn, člověk sám o tom ale neví a musí se co nejvíce snažit, protože právě to je také Bohu předem známo. Nauka o predestinaci hrála důležitou roli v reformaci, zejména u Jana Kalvína. Je rozšířena také v islámu.\n\nKlasický fatalismus se obnovil v humanismu jako přesvědčení o bezmoci jednotlivého člověka, který se musí smířit s tím, že o jeho osudech rozhodnou jiní. Často byl spojen s přesvědčením o vlivu hvězd na lidské osudy a s astrologií. Někteří novověcí myslitelé dokonce vyžadovali, aby člověk svému osudu vždycky přitakal, aby se s ním nejen smířil, ale aby jej miloval (\"amor fati\" – Spinoza, Schopenhauer, Nietzsche). Právě při kritice těchto názorů byl počátkem 18. století ve Francii poprvé použit termín fatalismus, a to spíše jako nadávka.\n\nRůzné formy fatalismu jsou běžné v mimoevropských kulturách a jsou velmi rozšířeny i na Dálném východě, v hinduismu i v buddhismu, například jako nauka o opakujících se vesmírných epochách (kalpa).\n\nV současnosti se s obecným agnosticismem šíří také přesvědčení o určující moci osudu, který se lidé snaží odhalovat různými pověrečnými postupy, zejména astrologií a věštěním. Fatalismus může být ovšem také ospravedlněním pro nečinnost a lhostejnost, jež se mohou maskovat jako „vědecký“ determinismus. V současné analytické filosofii se vedou diskuse o tom, do jaké míry je fatalismus logicky sporný; ať je tomu jakkoli, zdá se, že má-li mít nějaká diskuse smysl, musí vyjadřovat něčí svobodné názory a nemůže být osudově determinována.\n\n\n\n"}
{"id": "44466", "url": "https://cs.wikipedia.org/wiki?curid=44466", "title": "Stanice", "text": "Stanice\n\nSlovo stanice může mít celou řadu různých významů:\n\n\n\n\n\n\n\n"}
{"id": "44467", "url": "https://cs.wikipedia.org/wiki?curid=44467", "title": "Karel Bořivoj Presl", "text": "Karel Bořivoj Presl\n\nKarel Bořivoj Presl (17. února 1794, Praha – 2. října 1852, tamtéž) byl český lékař a profesor všeobecného přírodopisu na univerzitě v Praze a jeden z nejvýznamnějších českých botaniků 19. století. Krom systematického výzkumu české květeny prováděl i botanické výzkumy v zahraničí (Apeninský poloostrov a Sicílie). Od roku 1822 byl kustodem sbírek Národního muzea. Jeho oficiální autorská botanická a mykologická zkratka je „C. Presl“; dříve se používala i zkratka „K. B. Presl“.\n\n\n"}
{"id": "44475", "url": "https://cs.wikipedia.org/wiki?curid=44475", "title": "Nitronatrit", "text": "Nitronatrit\n\nNitronatrit (Glocker, 1847), chemický vzorec NaNO (dusičnan sodný), je klencový minerál.Název je odvozen z chemického složení – nitrát = dusičnan, natrium = sodík. Synonyma jsou: nitratin a chilský ledek.\n\nHlavně v podkladu solných plání nebo v jeskyních, kde se ukládají dusičnany vyluhované ze svrchních vrstev díky občasným dešťům. Tvoří výkvěty v aridních oblastech.\n\nVzácně tvoří romboedrální krystaly {101} do 3 mm délky. Běžně zrnité až kompaktní masy, povlaky a výkvěty.\n\n\n\nPovrchovou těžbou.\n\nJako hnojivo, v metalurgii, v potravinářském a chemickém průmyslu. V současnosti se však používá pro tyto účely syntetizovaný dusičnan sodný.\nNitronatrit se vyskytuje poměrně řídce.Některé lokality:\n\n\nPalache, C., H. Berman, and C. Frondel (1951) Dana’s system of mineralogy,(7th edition), volume II, 300–302 [soda-niter]\n\n\n"}
{"id": "44478", "url": "https://cs.wikipedia.org/wiki?curid=44478", "title": "Pražská Loreta", "text": "Pražská Loreta\n\nPražská Loreta či krátce Loreta je loretánská kaple a přeneseně i celý soubor barokních staveb na východní straně Loretánského náměstí v Praze na Hradčanech. Hlavní reprezentativní fasáda do náměstí má věž se zvonkohrou, za ní se nachází nádvoří lemované poutními ambity a kostelem Narození Páně, které obklopují ústřední loretánskou kapli Panny Marie. Areál je krytou chodbou spojen s klášterem kapucínů při kostele Panny Marie Andělské, který je správcem Lorety.\n\nHlavní průčelí do náměstí je vrcholně barokní, ale navazuje na raně barokní postranní kaple, které jsou jeho součástí. Na jeho stavbě se podílel Kryštof Dientzenhofer a dokončoval jej Kilián Ignác Dientzenhofer. Fasáda má tři štíty, boční jsou zdobeny sochami Panny Marie a archanděla Gabriela (Zvěstování Panny Marie) a pod nimi sochami evangelistů, střední štít vrcholící věží je lemován sv. Kryštofem a Annou. Trojdílný vchod obklopují svatý Antonín Paduánský a František z Assisi, na balkoně svatý Josef a Jan Křtitel, na krajních kaplích je vlevo sv. Felix z Cantalice před Madonou od Jana Bedřicha Kohla a vpravo svatý Jan Nepomucký s andílky. Před průčelím je terasa ohrazená balustrádovým zábradlím s 19 sochami a 9 sousošími andílků, kteří nesou kartuše s reliéfy ze života Panny Marie z dílny Ondřeje Filipa Quitainera. Andílci a řada soch na atice jsou nahrazeny novodobými kopiemi.\n\nPodle legendy je svatá chýše domek, ve kterém žila Panna Marie v Nazaretu, který andělé při vpádu saracénů přenesli přes moře do jihoitalského Loreta. Z tohoto poutního místa se úcta šířila do celé Evropy a byly zakládány kopie či napodobeniny domku – kaple. Loretánská kaple na Hradčanech vznikla při klášteře kapucínů, kteří ji od počátku až dodnes spravují. Stavba kaple začala v roce 1626 a byla vysvěcena 25. března 1631. Výstavbu financovala hraběnka Benigna Kateřina z Lobkovic (1594–1653). Má být kopií kaple z italského Loreta, navržené italským architektem Giovanni Orsim, fasáda je vyzdobena sochami starozákonních proroků a výjevy z legendy o životě a domku Panny Marie Loretánské. Uvnitř je pravděpodobně vezděno několik trámů a cihel, které pocházejí přímo z italské Lorety. Kaple má na hlavním oltáři poutní sošku Loretánské černé madony, oltář zdobí stříbrné reliéfy. Stěny jsou po způsobu italské Lorety vyzdobeny fragmenty maleb.\n\nPočátkem 18. století byla Svatá chýše obestavěna na půdorysu čtverce barokními ambity s obrazy svatých patronů či patronek proti nemocem a utrpení. Byly jimi sv. Markéta Antiochijská, sv. Otýlie, a další. S klekátky u jednotlivých zastavení, se středními a s čtyřmi rohovými kaplemi. Z nich nejproslulejší jsou kaple Extáze svatého Františka s obrazem od Petra Brandla, a jihozápadní kaple s barokní španělskou sochou ukřižované svaté Starosty. Této světici podle legendy narostl plnovous na protest proti připravovanému sňatku s pohanským králem. Barokní průčelí ambitu s věží a se vstupní balustrádou bylo vystavěno podle návrhů a pod dohledem architektů Kryštofa Dientzenhofera a Kiliána Ignáce Dientzenhofera. V travnaté části dvora jsou umístěny dvě kašny se sousošími Krista vítězného mezi apoštoly a Nanebevzetí Panny Marie.\n\nV prvním patře ambitu je od počátku 20. století vystavena část z cenné sbírky votivních a liturgických předmětů z doby pozdní gotiky, renesance, baroka a historismu. Po Svatovítském pokladu Metropolitní kapituly je druhou nejcennější chrámovou klenotnicí v České republice. Vystaveny jsou zejména barokní zlatnické památky, relikviáře, kalichy a monstrance, mj. proslulá zlatá monstrance \"Pražské slunce\" vytvořená podle návrhu architekta Jana Bernarda Fischera z Erlachu, dále Malá a Velká perlová monstrance či Korálová monstrance. Vystaveny jsou též korunky Loretánské madony a Ježíška, nejstarší miniaturní betlém či kněžská paramenta. Klenotnici doplňuje expozice z dějin řádu menších bratří – kapucínů.\n\nKilián Ignác Dientzenhofer navrhl chronologicky poslední stavbu celého areálu, a to baziliku Narození Páně, kterou freskami vyzdobil Václav Vavřinec Reiner. Na hlavním oltáři je starobylý obraz Adorace Páně.\n\nVe věži nad hlavním vstupeem do lorety je umístěna největší historická chrámová zvonkohra v Evropě. Sestrojil ji v roce 1694 hodinář Petr Neumann. Zvonkohra se poprvé rozezněla na den svátku Panny Marie, 15. srpna 1695. Skládá se ze třiceti zvonů a zvonků ulitých v Amsterdamu umístěných do dvou pater pod cibulovitou báň hodinové věže. Hrajících zvonů je však jen 27. Tři nejmenší zvonky nejsou napojeny na klaviaturu ani pedálnici. Jsou jen na ozdobu, nemohou hrát. Na zvonkohru prý kdysi hrával český písničkář a hudební skladatel Karel Hašler.\n\nZvonkohra je v současnosti řízena elektronicky. Vždy od 8 do 18 hodin v každou celou hodinu zahraje melodii mariánské písně \"Tisíckrát pozdravujem tebe\".\n\nU pražské lorety začínala poutní cesta do Hájku poblíž Unhoště, kde se nacházela v tamním františkánském klášteře také loretánská kaple.\n\nMadoně Loretánské byla zasvěcena 20. kaple Svaté cesty z Prahy do Staré Boleslavi, která byla založena v letech 1674 – 1690.\n\nO loretánské zvonkohře se tradují některé historickými prameny neověřené staropražské pověsti či legendy, které zaznamenali Julius Košnář, Eduard Langer, Václav Cibula či Popelka Biliánová.\n\n\n\n\n\n"}
{"id": "44481", "url": "https://cs.wikipedia.org/wiki?curid=44481", "title": "Kinkakudži", "text": "Kinkakudži\n\nKinkakudži (: 金閣寺, Chrám zlatého pavilonu) je běžné označení pro Rokuondži (鹿苑寺, Chrám jelení zahrady) chrám v Kjótu, Japonsko. Budova byla původně postavena v roce 1397 a měla sloužit jako obydlí pro rezignovavšího šóguna Ašikaga Jošimicua. Jeho syn přeměnil budovu v buddhistický chrám patřící zenové sektě Rinzai. Chrám byl několikrát vypálen během války Ónin.\n\nNejznámější součástí chrámu je Zlatý pavilon (金閣, \"kinkaku\") ležící v chrámových zahradách. Pavilon je dvoupatrová budova, jejíž přízemí je zbudováno v aristokratickém stylu \"šinden-zukuri\", první patro ve stylu \"buke-zukuri\" a druhé patro je čistě zenová architektura. První a druhé patro je zcela pokryto tenkými plátky čistého zlata, což značně zvyšuje hodnotu stavby. Ve Zlatém pavilonu jsou také uchovávány části ostatků Buddhy. Na střeše pavilonu je zlatý \"fengchuang\" neboli „čínský fénix“ (鳳凰 \"hóó\").\n\nV roce 1950 byl chrám podpálen psychicky nemocným mnichem. Tato událost inspirovala v roce 1956 Jukio Mišimu k napsání knihy \"Zlatý pavilon\". Současná stavba je dokonalou replikou z roku 1955.\n\nKinkakudži bylo v roce 1994, spolu s dalšími památkami v okolí Kjóta, zapsáno na Seznam světového dědictví UNESCO pod společným názvem \"Památky starobylého Kjóta\".\n\n\n"}
{"id": "44482", "url": "https://cs.wikipedia.org/wiki?curid=44482", "title": "Harpyje pralesní", "text": "Harpyje pralesní\n\nHarpyje pralesní (\"Harpia harpyja\", Linné 1758) je po kondorovi andském druhým největším dravcem Jižní Ameriky, může mít rozpětí křídel až dva metry a dosáhnout hmotnosti 9 kilogramů. Samec je výrazně menší než samice. Má masivní zobák a mohutné silné nohy opatřené až 13 cm dlouhými drápy. Obě pohlaví jsou zbarvena stejně – hřbet je břidlicově černý, hlava a krk šedé, břicho bílé. Nohy jsou žluté. Ptáci mají v dospělosti na hlavě vztyčitelnou dvojitou chocholku.\n\nHarpyje má široká zaoblená křídla a dlouhý ocas, což jí umožňuje manévrovat mezi stromy.\n\nHarpyje pralesní je aktivní lovec, způsobem lovu připomíná jestřába. Létá nízko nad lesem, na vyhlédnutou oběť se vrhá střemhlavým letem, obratně manévruje mezi stromy rychlostí až 90 km/h a strhává kořist z větví pomocí svých silných drápů. Dokáže ulovit až 10 kg těžkou kořist a ve vzduchu unese až 3/4 vlastní hmotnosti.\n\nLoví vřešťany, chvostany, malpy i jiné opice, hady, lenochody, aguti, mravenečníky, vačice, papoušky i jiné ptáky.\n\nHnízdo je umístěné vysoko na stromech a může mít průměr až 1,5 m.\n\nSamice snáší jedno až dvě vejce, které zahřívá 56 dní. Mláďata jsou schopna letu až za 140 dní, dalšího půl roku je rodiče krmí na hnízdě a mládě zůstává v blízkosti hnízda i několik let. Harpyje vyvádějí mladé jen jednou za tři roky a většinou odchovají z každé snůšky jen jedno mládě.\n\nObývá nížinné deštné pralesy Střední a Jižní Ameriky. Avšak je nyní ohrožena mýcením místních pralesů.\n\nKromě harpyje pralesní se v Jižní Americe vyskytuje také příbuzná harpyje krahujcová (\"Morphnus guianensis\"), která je nejbližší příbuzná harpyjí pralesních, byť systematicky nepatří do téhož rodu. Harpyje krahujcová je výrazně menší, nemá dvojitou chocholku, hruď a břicho má hnědobíle pruhované, ozobí a oči žluté. Vyskytuje se ve dvou formách, a to světlé a tmavé.\n\nZpůsobem života se harpyji podobá filipínský orel opičí, velikostí zase v Evropě žijící orlosup bradatý.\n\n"}
{"id": "44485", "url": "https://cs.wikipedia.org/wiki?curid=44485", "title": "Spider-Man", "text": "Spider-Man\n\nSpider-Man je fiktivní postava komiksových příběhů vydávaných nakladatelstvím Marvel Comics. Poprvé se objevil v komiksu \"Amazing Fantasy\" #15 v roce 1962. Od března 1963 mu je věnován vlastní komiks \"The Amazing Spider-Man\". Autory postavy a příběhu jsou tvůrci Stan Lee a Steve Ditko.\n\nJedná se o jeden z nejúspěšnějších a nejoblíbenějších komiksů. Příběh se roku 2010 dokonce dočkal muzikálového zpracování ve slavném divadle Broadway, pod názvem \"\". Vedle toho postava získala řadu animovaných i hraných televizních seriálů a sérii filmů. Ve filmech byl ztvárněn již několika herci, kterými byli Tobey Maguire (trilogie z let 2002–2007), Andrew Garfield (dva filmy z let 2012–2014) a Tom Holland (filmy v rámci Marvel Cinematic Universe).\n\nRoku 1962 přinesl úspěch komiksu Fantastic Four vydavatelství Marvel Comics obrovskou slávu. Hlavní tvůrce Stan Lee tak musel brzy přijít s novým superhrdinou. Spider-Man byl vytvořen na míru mladým studentům, kteří tvořili hlavní cílovou skupinu. Při tvorbě kostýmu a příběhu Stan Lee využil nerealizovaný koncept hrdiny jménem \"Silver Spider\" od tvůrců, kterými byli slavní Jack Kirby a Joe Simon. Dosud není zcela vyjasněno, kdo je pravým autorem. Původní koncept zahrnoval kouzelný prsten, kterým Spider-Man dokáže aktivovat svoje schopnosti. Steve Ditko koncept přepracoval a přišel s podobou postavy, kterou známe. Ditko oblékl Spider-mana do jeho klasického červeno-modrého kostýmu a vtiskl postavě základní charakteristické rysy.\n\nPoté, co se roku 1962 komiks \"Amazing Fantasy\" #15, kde se Spider-Man poprvé objevil, stal jedním z nejprodávanějších čísel série, se vydavatel Martin Goodman rozhodl pro vytvoření vlastního komiksu. \"The Amazing Spider-Man\" byl poprvé vydán v březnu 1963. Od počátku se velmi dobře prodával a dodnes je nejprodávanější komiksovou sérií od Marvelu. Postava Spider-Mana se stala mezi studenty kultovní.\n\nV červenci 1966 od projektu odešel Steve Ditko a nahradil ho John Romita, Sr. Na počátku sedmdesátých let 20. století byl komiks využit k státní anti-drogové kampani, kdy byl do příběhu, na požadavek tehdejší Nixonovy vlády, začleněn negativní vzkaz o používání drog. Od roku 1972 se začal objevovat i v týmovém komiksu \"Marvel Team-Up\".\n\nPůvodní série \"The Amazing Spider-Man\" byla ukončena číslem 441 roku 1998. Hned roku 1999 začala být vydávána druhá série, která roku 2003 svým 59. číslem dosáhla celkem 500. čísla. V prosinci roku 2010 historie komiksu \"The Amazing Spider-Man\" již tvořila 650 čísel. Roku 2011 začal být vydáván spin-off projektu Ultimate nazvaný \"Avenging Spider-Man\", který začleňuje Spider-Mana do komiksových příběhů týmu Avengers.\n\nPo relaunchi Marvel vesmíru roce 2012 byla v rámci Marvel NOW! hlavní sérií \"Superior Spider-Man\" (scénář Dan Slott), která vycházela dvakrát měsíčně a její prodej se v USA pohyboval kolem 80 000 ks na číslo. V roce 2014 byla ukončena a nahrazena sériemi \"The Amazing Spider-Man vol. 3\" (scénář Dan Slott) a \"Miles Morales: The Ultimate Spider-Man\" (scénář Brian Michael Bendis).\n\nPo novém relaunchi Marvel vesmíru v roce 2015 po událostech crossoveru \"Secret Wars\", začaly být v rámci All-New, All-Different Marvel vydávány nové série: \"The Amazing Spider-Man vol. 4\" (scénář Dan Slott), \"Spider-Man 2099 vol. 3\" (scénář Peter David), \"Spider-Man vol. 2\" (scénář Brian Michael Bendis), \"Spider-Man/Deadpool vol. 1\" (scénář Joe Kelly) či \"Spidey vol. 1\" (scénář Robbie Thompson). Další relaunch Fresh Start přinesl konec předchozích sérií a nové \"The Amazing Spider-Man vol. 5\" (scénář Nick Spencer), \"Miles Morales: Spider-Man\" (scénář Saladin Ahmed) a \"Superior Spider-Man vol. 2\" (scénář Christos Gage).\n\n\n\nTabulka udává počet prodaných kusů prvního čísla dané série a následně prodej v lednu daného roku.\n\nPod maskou Spider-Mana se skrývá Peter Parker, vědecky nadaný, původně středoškolský, student z Queensu. Peter je sirotkem, který vyrůstal u strýce Bena a tety May. V původních příbězích byl kousnut radioaktivním pavoukem, který mu tím přivodil zisk zvláštních schopností – nadlidská síla, pavoučí instinkt, schopnost přilnavě lézt po různých površích. Díky svému nadání a nadšení pro vědu si vyrobil zařízení na vystřelování pevné látky připomínající pavučinu. Zprvu si vytvořil kostým, aby v televizních zábavních pořadech mohl profitovat ze svých schopností. Brzy se mu naskytla možnost zastavit lupiče, kterého ovšem nechal z vlastní ignorace utéct. Později téhož zločince přesto chytil, přičemž ten bohužel mezitím okradl a zavraždil Peterova strýce Bena. Těžká životní lekce ho pod známým mottem \"s velkou mocí přichází i velká odpovědnost\" přivedla k boji proti zločinu.\n\nI přes své schopnosti byl i nadále sužován problémy běžných lidí. Coby středoškolák nebyl schopen plně pomáhat své ovdovělé tetě platit účty, stejně jako čelit šikaně od středoškolské fotbalové hvězdy Flashe Thompsona. A později také častému křiku šéfa novin Jonaha Jamesona, ve kterých se uplatnil jako fotograf na volné noze. \n\nPo maturitě byl přijat na Empire State University, kde se jeho spolubydlícím a nejlepším přítelem stal Harry Osborn, syn vlivného podnikatele Normana Osborna, majitele koncernu Oscorp. Na univerzitě také poznal svou první osudovou lásku Gwen Stacy, dceru kapitána policie George Stacyho. V téže době ho tetička May představila sousedce, a další životní lásce, Mary Jane Watson. \n\nCoby Spider-Man tehdy čelil největšímu nepříteli, kterým byl Green Goblin. Jak se později ukázalo pod maskou Goblina byl zešílený Norman Osborn, což mělo vliv i na Harryho Osborna, který propadl drogám. Zničen těmito objevy odložil Peter na čas svůj kostým. Později se vrátil do boje proti zločinu, když se objevil další osudový rival Doctor Octopus. Během jedné bitvy mezi nimi byl náhodou zabit George Stacy (\"Amazing Spider-Man #90\", 1970), což mělo pochopitelně velký vliv na Gwen a potažmo i Petera. Později (\"Amazing Spider-Man #121\", 1973) Green Goblin shodil Gwen Stacy ze sloupu mostu. Gwen zemřela během pokusu Spider-Mana ji zachránit (škubnutí při zachycení pavučinou ve volném pádu jí zlomilo vaz). \n\nNějaký čas po smrti Gwen se Peter zamiloval do Mary Jane Watson. Romantický vztah se vyvinul k požádání o ruku (\"Amazing Spider-Man #182\", 1978), což ovšem Mary Jane odmítla. Brzy poté (\"Amazing Spider-Man #185\", 1978) Peter úspěšně zakončil studia na univerzitě. Od té doby se vídal například s Debrou Whitman a coby Spider-Man si vypěstoval vztah k superhrdince Black Cat.\n\nMezi reálnými lety 1984 a 1988 nosil černý oblek s bílým znakem pavouka na hrudi. Nový oblek získal v crossoveru \"Secret Wars\" (1984). Změna vyvolala kontroverzi mezi fanoušky. Jelikož původ kostýmu byl mimozemský, tvůrci nakonec přišli s vysvětlením, že se jedná o symbionta Venoma, se kterým Spider-Man poté bojoval, aby se vrátil k tradičnímu červeno-modrému obleku.\n\nPozději (\"The Amazing Spider-Man #290\", 1987) znovu požádal Mary Jane o ruku. Tentokrát přijala a v čísle \"The Amazing Spider-Man Annual #21\" (1987) byla svatba. V devadesátých letech probíhal event zaměřený na klony. Peter byl přesvědčen, že Ben Reilly (Scarlet Spider) (klon Petera) je pravý Petera, zatímco Peter je klon. Avšak nakonec bylo dokázáno, že Peter není klon, zatímco Ben Reilly je klonem Petera. Do prokázání pravdy byl Spider-Manem právě Ben Reilly.\n\nPo roce 2000 se Spider-Man stal členem týmu New Avengers a odhalil svou skrytou identitu veřejnosti. Došlo také k vylepšení jeho schopností. Nicméně ve story-arcu \"One More Day\" došlo k rozdělení realit a návratu před tyto události. V komiksu \"The Amazing Spider-Man #700\" (2012) provedl umírající Doctor Octopus pokus, během kterého přenesl svou mysl do těla Petera Parkera a stal se Spider-Manem (tyto příběhy byly vydávány ve vlastní sérii \"The Superior Spider-Man\" (2013–2014). V roce 2014 Peter opět získal navládu nad svým tělem, a to znamenalo i návrat série \"The Amazing Spider-Man\", ve které se z dospělého Petera stal úspěšný podnikatel a majitel koncernu Parker Industries.\nMarvelovský mnohovesmír má mnoho alternativních a paralelních realit a vesmírů. Hlavní dějové linky se dějí na \"domácí\" planetě Země-616. V komiksech se ovšem za celá desetiletí už mnohokrát protly dimenze a vesmíry a setkaly se tak spolu nejrůznější alternativní verze Spider-Mana. V komiksech se tak objevily například postavy: Spider-Girl (Mayday Parker ze Země-982) Spider-Girl (Anya Corazon ze Země-616), Spider-Man (Gerry Drew), Spider-Monkey, Spider-Ham (Peter Porker ze Země-8311), Spider-Man 1602 (Peter Parquagh ze Země-311), Spider-Man 2099 (Miguel O'Hara ze Země-928), Spider-Man 2211 (Max Borne), Spider-Man: India (Pavitr Prabhakar), Spider-Man Noir (Peter Parker ze Země-90214), Ultimate Spider-Man (Peter Parker ze Země-1610), Miles Morales (původně ze Země-1610), Spider-Woman (Jessica Drew (původně ze Země-1610), Spider-Punk (Hobart Brown ze Země-138), Spider-Gwen/Spider-Woman (Gwen Stacy ze Země-65). V roce 2014 se budování mnohovesmíru kolem Spider-Mana věnoval event \"Spider-Verse\" a v roce 2018 \"Spider-Geddon\". V roce 2018 byl také vydán animovaný film \"\", který propojuje hned několik paralelních Spider-Manů.\n\nZvláště po roce 2012 si prominentní roli vysloužil Miles Morales, který nejdříve působil v sériích \"Ultimate Comics: Spider-Man\" a \"Miles Morales: Ultimate Spider-Man\", které se odehrávaly v Ultimate vesmíru Marvelu, ale po roce 2015 a crossoveru \"Secret Wars\" se začlenil do hlavního univerza, kde působí i Peter Parker. Středoškolský student Miles Morales tak je mladickou obdobou Petera, který je již dospělým podnikatelem a majitelem Parker Industries. Miles disponuje vlastním oblekem s prvky černé barvy. Milese Moralese vymyslel autor Brian Michael Bendis, v myšlence diverzifikace Marvelu při relaunchi Marvel NOW! a All-New, All-Different Marvel.\n\nVe Spider-Manovi se patrně jako v jediném komiksu postupně objeví všechny postavičky, které kdy společnost Marvel stvořila. Jedná se o tzv. crossovery, mezi fanoušky komiksových postaviček velice oblíbené. V podstatě to znamená, že hlavní superhrdina, který již má svůj vlastní komiks a dostal se do povědomí fanoušků, se najednou objeví v boji bok po boku, nebo proti jinému kladnému, či zápornému superhrdinovi, který má také svůj komiks. Jako příklad lze uvést postavu Daredevil. Ten má také vlastní komiks a bojuje proti svému úhlavnímu nepříteli jménem Kingpin. Daredevil se posléze objeví v několika epizodách Spider-Mana, kdy bojují spolu proti Kingpinovi. V jiné sérii zase bojuje nejdříve proti a pak po boku party X-Men.\n\nV České republice vydávají komiksové knihy Spider-Man nakladatelství Crew a Netopejr. Sešity vydávalo i Semic-Slovart.\n\n\n\n\n\nVydáno v rámci projektu Ultimátní komiksový komplet:\n\nVydáno v rámci projektu Nejmocnější hrdinové Marvelu:\n\nVydáno v rámci projektu Komiksový výběr Spider-Man:\n\nVydáváno společně s příběhy \"Ultimate Fantastic Four\" a \"Ultimate X-Men\". Autoři Brian M. Bendis, Mark Bagley a Mark Millar.\n\n\n\n\n\n\n\n\n"}
{"id": "44487", "url": "https://cs.wikipedia.org/wiki?curid=44487", "title": "Lucius Accius", "text": "Lucius Accius\n\nLucius Accius (asi 170 Pisaurum – asi 85 př. n. l.) byl římský autor tragédií.\n\nAccius sice pocházel z rodiny propuštěnce, avšak záhy se díky oslnivé kariéře spřátelil s významnými Římany a předními spisovateli (např. Marcus Pacuvius). Jeho přednášky poslouchal také mladý Marcus Tullius Cicero.\n\nZ rozsáhlého Acciova díla se dochovaly názvy asi 40 crepidat, tragédií na motivy z řecké mytologie. Vycházel z klasických témat a z klasiků řecké tragédie – srov. hry \"Bacchae\" (Bakchantky), \"Phoenissae\" (Féničanky). Zvláštní pozornost přitom věnuje v Římě velmi oblíbenému trójskému cyklu – hry \"Achilles\", \"Armorum iudicium\" (Rozhodnutí sporu o zbraně), \"Astyanax\", \"Hecuba\", \"Troades\" (Tröjanky). Dalším jeho častým námětem byla římská historie (tzv. praetexty), jak je vidět již jen na názvech her (např. \"Brutus\"). Tragédie \"Aeneadae\" se zakládá na historických okolnostech 3. samnitské války.\n\nZachovalé zlomky jeho díla (asi 700 veršů) nám neumožňují posoudit Acciův styl. Bývá považován za méně pečlivého autora než Pacuvius, naopak je ale vyzdvihována živost a dramatická síla jeho dramat. Z Acciovy tragédie \"Atreus\" pochází často citované úsloví \"„Oderint dum metuant“\" (Ať nenávidí, jen když se bojí).\n\nAccius se věnoval též poezii – coby autor epigramů bývá považován za předchůdce neoteriků – a vědě: víme o nedochovaném pojednání o pramenech římského dramatu, scénické technice, historii divadla a reformě latinské abecedy.\n"}
{"id": "44488", "url": "https://cs.wikipedia.org/wiki?curid=44488", "title": "Computer aided design", "text": "Computer aided design\n\nCAD, z angličtiny \"computer-aided design\", česky \"počítačem podporované projektování\", nebo míněno na obecný CAD systém jako \"computer-aided drafting\" – \"počítačem podporované kreslení\".\nJde o velkou oblast IT, která zastřešuje širokou činnost navrhování. Jednoduše lze říct, že se jedná o používání pokročilých grafických programů pro projektování, místo rýsovacího prkna.\n\nCAD aplikace vždy obsahují grafické, geometrické, matematické a inženýrské nástroje pro kreslení plošných výkresů a modelování objektů a dějů reálného světa. Pokročilejší řeší výpočty, analýzy a řízení systémů (výroby, zařízení).\n\nBlízkým příbuzným je také oblast počítačových vizualizací, protože virtuální 3D návrhy jsou často klientům prezentovány ve formě fotorealistických vizualizací.\n\n\n"}
{"id": "44490", "url": "https://cs.wikipedia.org/wiki?curid=44490", "title": "Kuomintang", "text": "Kuomintang\n\nKuomintang (tradiční znaky: 中國國民黨; zjednodušené znaky: 中国国民党; pinyin: Zhōngguó Guómíndǎng; českým přepisem Čung-kuo Kuo-min-tang) neboli Čínská národní strana, známá též pod zkratkou KMT, je čínská konzervativní politická strana působící dnes v Čínské republice na Tchaj-wanu.\n\nJeho představitelem byl až do své smrti v roce 1925 revolucionář Sunjatsen, jehož dědictvím jsou tzv. Tři lidové principy. Po Sunovi vedl Kuomintang v letech (1926–1927) a (1933–1975) generál Čankajšek. Čankajšek zemřel v r. 1975 a předsedou Kuomintangu se stal jeho syn Chiang Ching-kuo. Po Chiangově smrti v r. 1988 nastoupil Chiangův viceprezident rodilý Tchajwanec Lee Teng-hui. Lee byl v devadesátých letech také prezidentem Čínské republiky. Jako zastánce samostatnosti Tchaj-wanu a v souvislosti se založením opoziční Tchajwanské unie solidarity byl v roce 2001 z Kuomintangu vyloučen. Po roce 2000 se vystřídalo přibližně 5 předsedů strany.\n\nOd roku 1912 do konce 40. let 20. století byl Kuomintang vládnoucí stranou v rámci celé Číny. Od roku 1949 až do konce 80. let vládl Kuomintang formou „jedna strana“ totalitnímu režimu na Tchaj-wanu.\n\nOd poloviny osmdesátých let dochází k postupné demokratizaci a tchajwanizaci Kuomintangu. V roce 1986 byla založena v prostředí Tangwai movement liberální Demokratická pokroková strana (do r. 1991 ilegální), jež se hlásí k tchajwanské nezávislosti a která na Tchaj-wanu vládla v letech 2000–2008. V roce 1994 se od Kuomintangu oddělila ultrakonzervativní Nová strana, dnes spolu s Kuomintangem a Stranou lid především (založena v r. 2000) součást Panmodré koalice. V roce 2008 prezidentské volby vyhrál opět Kuomintang se svým konzervativním programem.\n"}
{"id": "44502", "url": "https://cs.wikipedia.org/wiki?curid=44502", "title": "Warcraft III: Reign of Chaos", "text": "Warcraft III: Reign of Chaos\n\nWarcraft III: Reign of Chaos (česky \"Vláda chaosu\") je strategická počítačová hra společnosti Blizzard Entertainment vydaná 5. července 2002 (v USA). Jde o druhé pokračování hry \"\" a třetí hru ve fiktivním světě Warcraft.\n\nDatadisk ke hře \"\" byl vydán s ročním odstupem 1. července 2003 (v USA).\n\n\"Warcraft III\" obsahuje čtyři hratelné rasy, a to Lidi a Orky, kteří se již objevili v předešlých hrách, a noční elfy a nemrtvé, kteří jsou v příběhu \"Warcraftu\" noví . V single-player kampani si stejně jako ve \"StarCraftu\" zahrajete za všechny rasy v postupném příběhu. Mód multiplayer dovoluje hru proti jiným hráčům, přes internet, ale i hru proti počítačem kontrolovaným postavám stejně jako v single-player módu.\n\nToto pokračování přineslo velké množství změn. Nejzásadnější změnou je přechod do 3D grafiky. K dvěma základním rasám, lidem a orkům, přibyly dvě nové: nemrtví (kteří se podobají Zergům ve Starcraftu) a noční elfové (někdy také označovaní jako temní elfové). Každá rasa má své specifické jednotky a budovy – ne každá z nich má přímý protějšek u ostatních ras. Významně vzrostl počet kouzel ve hře a schopností jednotek. Silné stránky ras jsou:\n\nTřetí díl pokračuje v tom, v čem začal ke druhému dílu, v používání hrdinů. Každá rasa zde má tři hrdiny – mocné jednotky schopné nosit předměty (například léčivý lektvar), sbírat zkušenosti a postupovat v úrovních. Lidé mají paladina, arcimága a horského krále, nemrtví mají rytíře smrti, liche (nemrtvého mága) a pána děsu, orkové proroka, pána mečů a náčelníka Taurenů/Taurů a noční elfové měsíční kněžku, strážce lesa a lovce démonů. Na rozdíl od druhého dílu je zde k dispozici oživovací oltář, v němž se padlí hrdinové mohou oživit.\n\nDále se ve hře nachází tzv. „creeps“(krýps - krýpové), neutrální bytosti, které napadnou každého, kdo se přiblíží. Jejich pobitím hráč získá kouzelné předměty a zkušenosti pro hrdinu.\n\nJsou přidány různé typy útoků a brnění, takže například jednotka v lehkém brnění je silně zranitelná útokem některých nepřátel, ale málo zranitelná jinými (např. jezdec na vlku má velký bonus proti budovám).\n\nDěj hry začíná po mnohaletém klidu ve chvíli, kdy se mladému vůdci Hordy Thrallovi ve snu zjeví bývalý mocný kouzelník a nyní prorok Medivh a vyzve jej k ukončení bojů s Aliancí lidí, trpaslíků a gnómů a k opuštění země Lordaeronu a vyhledání západního kontinentu jménem Kalimdor. Thrall toto varování poslechne a společně s osvobozenými azerothskými orky (včetně svého přítele, náčelníka klanu Warsong Groma Hellscreama) odpluje.\n\nMedivh v podobě havrana odletí do Lordaeronu, kde právě král Terenas jedná s arcimágem Antonidasem o nákaze, jež postihla severní území. Medivh se k diskuzi přidá a přesvědčuje krále k tomtéž kroku, k jakému přesvědčil Thralla. Terenas pokládá proroka za blázna a neuposlechne. Medivh poté letí do města kouzelníků, Dalaranu a zkusí přesvědčit Antonidase. Ten je však stejně skeptický jako Terenas. Jejich rozhovor tajně sledovala Antonidasova studentka Jaina Proudmoore. Antonidas ji pošle na pomoc lordaereonskému princi (Terenasově synovi, který je rovněž jejím přítelem a láskou z dětství) jménem Arthas Menethil, který mezitím se svým paladinským mistrem Utherem Lightbringerem zlikvidoval orkské pány mečů klanu Blackrock, jež napadli vesnici a obětovali část vesničanů démonům.\n\nPoté se všichni tři střetávají s nemrtvými, které řídí kult \"Zatracených\" pod vedením necromancera Kel'Thuzada, kteří roztrušují po vesnicích nakažené obilí, které nejenže jeho poddané zabíjí, ale díky temné magii je přivede zpět k životu ve zvrácené formě. Společně pak trojice odhaluje stále chmurnější informace. Arthas je donucen vybít infikované město Stratholme (čehož se lord Uther a Jaina odmítli zúčastnit) a od Kel'Thuzada zjistí, že za vražděním a oživováním jeho lidu stojí pán děsu Mal’ganis. Frustrovaný z nemožnosti zabránit takové zkáze se Arthas vydá pomstít se na sever do země Northrendu, kde chce zabít Mal'ganise. Jainu Prodmoore, která odmítla Arthasovi asistovat s čistkou ve Stratholmu, navštíví prorok Medivh a přesvědčuje ji, aby odjela s lidmi do Kalimdoru, dokud je čas, čehož Jaina uposlechne.\n\nArthasovu výpravu na sever král Terenas odvolá. Princ se však své pomsty nevzdá a spálí lodě, aby se již nikdo nemohl vrátit, a čin svede na trolly. Také na severu potká skupinu trpaslíků, vedenou archeologem Muradinem Bronzebeardem, a společně se zmocní legendárního meče jménem Mrazivý smutek, po kterém trpaslíci pátrali. Je to sice mocná zbraň a Arthas se ho chopil v dobré víře, že se díky němu zbaví vychytralého pána děsu a ochrání svůj lid, ale cena je vysoká. Arthas vysvobozením meče z ledového podstavce téměř zabije Muradina, jenže Arthas se domnívá, že ho zabil úplně, a tak ho zde nechá. Síla tohoto meče sice pomohla zabít Mal’ganise, ale Arthas také meči zaprodal svou duši - byla to pouze první duše, která Mrazivý smutek nasytila.\n\nNyní je prostřednictvím meče Arthasovým pánem zlý duch, zvaný králů lichů, na jehož příkaz poté v Lordaeronu bez váhání zabije svého otce, krále Terenase. Pán děsu Tichondrius, vyslanec Plamenné legie, která na svět seslala Pohromu, proti které Arthas dříve bojoval, mu zadává příkazy, které Arthas také plní. Oživí liche Kel’Thuzada s pomocí Sluneční Studny v elfském království Quel’thalasu (při té příležitostí prastaré království zničí stejně jako své vlastní a z ochránkyně země Sylvanas Windrunner si udělá nemrtvou služebnici). Kel'Thuzad později v poraženém táboru orků kmene Blackrock v jednom portálu kontaktuje krále démonů Archimonda, jenž lichovi přikáže, aby našel knihu kouzel Medivha a s její pomocí ho mohl vyvolat. Pod Arthasovým velením Pohroma zaútočí na kouzelnické město Dalaran, pozabíjí mágy, najde knihu a vyvolá Archimonda. Ten pomocí magie rozdrtí Dalaran v prach. Ačkoliv měl král lichů svět připravit na příchod Plamenné legie a pánové děsu na něj při tom měli dohlížet, král lichů má své vlastní plány. Archimonde, Tychondrius a vládce Pánů pekel, Mannoroth, zahájí invazi a zdevastují Lordaeron.\n\nMezitím se Thrall a orkové vylodí v Kalimdoru, kde narazí na výzkumné expedice lidí, což opět skončí bojem. Thrall se spřátelí s vůdcem taurenů Cairnem a společně pak vyhledají proroka Medivha. U něj najdou vůdkyní přeživších z Lordaeronu, Jainu Proudmoore. Prorok jim řekne, že se lidé a orkové musí spojit a osvobodit Thrallova přítele, Gromma Helscreama, který se (znovu) společně se svým kmenem poddal démonické moci Plamenné legie, když se se svým klanem opět napili krve Mannorotha. Thrallovi se podaří osvobodit \"nakažené\" orky a s Grommem nakonec zabijí samotného Mannorotha, za což ale Gromm zaplatí životem.\n\nV kampani za noční elfy se kněžka Tyrande Whisperwind marně brání náporům cizinců a nemrtvých a rozhodne se proto probudit mocného druida, svého milovaného Malfuriona Stormrage, a poté z vězení osvobodí také jeho bratra, lovce démonů Illidana. Malfurion však s jeho propuštěním kvůli Illidanově historii nesouhlasí. Illidan chce nočním elfům dokázat svou užitečnost a na Arthasův popud se zmocní magické Gul'danovy lebky (která ho napůl promění v démona) a zabije pána děsu Tichondria (ostatně právě proto král lichů Arthase za Illidanem poslal). Je však svým bratrem Malfurionem vyhnán, ačkoliv svým počínáním Plamennou legii značně oslabil. Elfové se nakonec spojí s orky a lidmi a u stromu světa, Nordrassilu, se postaví Archimodově armádě, v posledním pokusu o záchranu světa. Malfurion na poslední chvíli dokončí past a Archimonde se do ní chytí. Spolu se stromem světa jej zničí tisíce starobylých bludiček. Archimonda tak zničila samotná esence života na Azerothu.\n"}
{"id": "44556", "url": "https://cs.wikipedia.org/wiki?curid=44556", "title": "Cunnilingus", "text": "Cunnilingus\n\nCunnilingus (z latinského \"cunnus\" – vulva, \"lingere\" – lízat) je druh orálního sexu, při kterém dochází ke stimulování vnějších částí ženských rodidel jazykem, rty či ústy. K této stimulaci dochází v oblasti klitorisu, vulvy a v některých případech jazyk proniká i do vchodu vagíny. Pokud není během orálního sexu partnerka penetrována prsty, nemůže dojít k porušení panenské blány. Během orálního sexu může dojít k průniku poševního sekretu do úst aktivního partnera, což sebou může v případě onemocnění pasivního partnera nést nebezpečí přenosu pohlavních nemocí (jako např. HIV, žloutenka, Chlamydiová infekce, lidský papilomavirus, kvasinkové infekce, kapavka atd.) a i opačně, například kapavka může přežívat i v krku a následně se orálně přenést i na rodidla ženy.\n\n\n"}
{"id": "44557", "url": "https://cs.wikipedia.org/wiki?curid=44557", "title": "Výbor Spojených národů pro lidská práva", "text": "Výbor Spojených národů pro lidská práva\n\nVýbor Spojených národů pro lidská práva, zkráceně také Výbor pro lidská práva, je skupina 18 expertů, která se schází třikrát do roka, aby posoudila periodické zprávy členských států o tom, jak splňují závazky Mezinárodního paktu o občanských a politických právech \"()\", uzavřeného v roce 1966 a založeného na Všeobecné deklaraci lidských práv \"()\".\n\nČlenové Výboru jsou voleni členskými státy, ale nezastupují zájmy žádného z nich.\n\nJiným orgánem je Rada OSN pro lidská práva, která v roce 2006 nahradila Komisi pro lidská práva, a ve které členské státy jednají o všech otázkách lidských práv.\n\n\nVýbor Spojených národů pro lidská práva o „právních nejistotách v ČR, nedostatcích Listiny základních práv a svobod a Ústavy ČR, politovánihodých rozhodnutích vlády ČR a stanoviskách českého státu, znepokojení Výboru Spojených národů pro lidská práva nad nedostatkem nezávislých mechanismů pro kontrolování a uplatňování práv v praxi“:\n"}
{"id": "44563", "url": "https://cs.wikipedia.org/wiki?curid=44563", "title": "Borovice u vily Franke", "text": "Borovice u vily Franke\n\nBorovice u vily Franke je skupina dvou památných stromů v Tišnově, severozápadně od Brna. Borovice černé (\"Pinus nigra\") rostou v Riegrově ulici u kulturní památky, secesní vily Franke. Borovice jsou chráněny od roku 2004.\n"}
{"id": "44569", "url": "https://cs.wikipedia.org/wiki?curid=44569", "title": "Lipové stromořadí Na Hrádku", "text": "Lipové stromořadí Na Hrádku\n\nLipové stromořadí Na Hrádku je chráněné stromořadí v Tišnově. Alej je vysázená podél cesty kolem hřbitova směrem k ulici Majorova. Chráněné stromořadí tvoří 12 lip velkolistých (\"Tilia platyphyllos\") a 12 lip srdčitých (\"Tilia cordata\").\n"}
{"id": "44570", "url": "https://cs.wikipedia.org/wiki?curid=44570", "title": "Antikoncepce", "text": "Antikoncepce\n\nAntikoncepce, řidčeji též kontracepce, je souhrnný název pro všechny metody, které slouží jako ochrana před neplánovaným těhotenstvím, tedy zabránění mužským spermiím, aby se potkaly s ženskými vajíčky a oplodnily je. Ani jedna z antikoncepčních metod není 100% a může dojít u ženy k početí. Plánování, poskytování a používání antikoncepce se označuje jako plánování rodičovství. Bezpečný sex, například používání mužského nebo ženského kondomu, může rovněž sloužit jako prevence sexuálně přenosných infekcí. Různé metody antikoncepce se používají už od starověku, opravdu spolehlivé a bezpečné metody se ale objevily teprve ve 20. století. Některé kultury záměrně omezují přístup k antikoncepci, protože ji považují za morálně nebo politicky nežádoucí. Hormonální antikoncepce má ovšem také prokazatelně negativní dlouhodobý vliv na plodnost.\n\nK nejspolehlivějším metodám antikoncepce patří sterilizace vasektomií u mužů a podvázáním vejcovodů u žen, nitroděložní tělíska (IUD) a implantovaná antikoncepce.Vedle toho existují ještě různé druhy hormonální antikoncepce jako například ústně užívané tablety, náplasti, vaginální kroužky a injekce. K méně spolehlivým metodám patří bariérová antikoncepce - kondomy, poševní pesary a antikoncepční houbičky a různé metody sledování plodnosti. Nejméně spolehlivými metodami jsou spermicidní látky a přerušení soulože před ejakulací. Sterilizace je sice vysoce spolehlivá metoda, obvykle je ale nevratná. Všechny ostatní metody jsou vratné většinou ihned poté, kdy se přestanou používat. Nouzová antikoncepce může zabránit početí ještě několik dnů po nechráněném pohlavním styku. Někdy bývá za antikoncepci považována také sexuální abstinence, avšak výchova k sexuální abstinenci může zvyšovat četnost těhotenství mezi nezletilými, je-li poskytována bez poučení o antikoncepci.\n\nU nezletilých hrozí větší riziko komplikací během těhotenství a porodu i riziko pro dítě po porodu. Četnost nežádoucích těhotenství v této věkové skupině snižuje komplexní sexuální výchova a dostupná antikoncepce. Pro mladé lidi jsou vhodné všechny formy antikoncepce, avšak největší přínos z hlediska snižování četnosti těhotenství u nezletilých má dlouhodobě účinkující reverzibilní antikoncepce jako implantáty, nitroděložní tělíska nebo vaginální kroužky. Pokud žena po porodu plně nekojí, může znovu otěhotnět už za čtyři až šest týdnů. Některé metody antikoncepce je možné začít používat hned po porodu, u jiných je nutné vyčkat až šest měsíců. U kojících žen se před kombinovanou ústně užívanou antikoncepcí dává přednost tabletám obsahujícím pouze progestin. Ženám, které dosáhly menopauzy, se doporučuje pokračovat v používání antikoncepce ještě jeden rok po poslední menstruaci.\n\nV rozvojových zemích je přibližně 222 milionů žen, které by se chtěly vyvarovat otěhotnění, avšak nepoužívají žádnou z moderních metod antikoncepce. Díky používání antikoncepce se v rozvojových zemích snížila úmrtnost matek o 40 % (v roce 2008 se tak předešlo až 270 000 úmrtí). Při plném uspokojení poptávky po antikoncepci by však bylo možné zabránit až 70 % úmrtí. Antikoncepce může prodlužováním doby mezi jednotlivými těhotenstvími snižovat porodní rizika u dospělých žen a zvyšovat šanci na přežití jejich dětí. V rozvojovém světě se díky lepšímu přístupu k antikoncepci zvyšuje příjem a majetek žen a jejich tělesná hmotnost, jejich dětem se dostává lepšího vzdělání a také jejich zdravotní stav je lepší. Antikoncepce přispívá k ekonomickému růstu. Díky ní klesá počet vyživovaných dětí, roste počet žen jako pracovní síly a spotřeba vzácných zdrojů je nižší.\n\nEgyptský Ebersův papyrus z roku 1550 př. n. l. a Kahúnský papyrus z roku 1850 př. n. l. obsahují nejranější zdokumentované popisy antikoncepce - používání medu, lístků akácie a cupaniny, které se vkládaly do vagíny, aby zabránily proniknutí spermatu. Starověké egyptské kresby rovněž znázorňují používání kondomů. Kniha Genesis popisuje vyjmutí údu neboli přerušovanou soulož jako způsob antikoncepce, když Onan „vyplýtval své semeno“ (ejakuloval) na zem, aby nezplodil dítě s ženou svého zesnulého bratra, Támar. Má se za to, že ve starověkém Řecku se jako antikoncepce používal hladýš, který byl díky své účinnosti a tudíž žádoucnosti hromadně sklízen až do vymizení této rostliny. Ve středověké Evropě byla jakákoli snaha zabránit těhotenství katolickou církví považována za nemorální. Má se za to, že ženy v té době používaly řadu antikoncepčních opatření, například přerušovanou soulož nebo vkládání kořenů lilie a routy do vagíny. Casanova (1725–1798) popsal používání návleku z jehněčího střívka pro prevenci otěhotnění; všeobecně dostupné kondomy se však objevily až ve 20. století. V roce 1909 Richard Richter vyvinul první nitroděložní tělísko ze střívka bource morušového, které pak v Německu ve druhé polovině 20. let 20. století dále vyvíjel a prodával Ernst Gräfenberg. V roce 1916 Margaret Sangerová otevřela ve Spojených státech první kliniku zabývající se antikoncepcí, za což byla zatčena. Její příklad v roce 1921 následovala první klinika ve Spojeném království otevřená Marií Stopesovou. Gregory Pincus a John Rock s pomocí Americké federace pro plánované rodičovství v 50. letech 20. století vyvinuli první antikoncepční tabletky, které se v 60. letech 20. století staly veřejně dostupnými. Potrat pomocí léků se stal alternativou k chirurgickému potratu díky dostupnosti prostaglandinových analogů v 70. letech 20. století a mifepristonu v 80. letech 20. století.\n\nK metodám antikoncepce patří bariérové metody, hormonální antikoncepce, nitroděložní tělíska, sterilizace a metody založené na jistém způsobu chování. Používají se před pohlavním stykem nebo v jeho průběhu, zatímco nouzová antikoncepce účinkuje ještě několik dní po pohlavním styku. Spolehlivost se vyjadřuje obecně jako procento žen, které otěhotní při používání určité metody během prvního roku, a u vysoce spolehlivých metod, jako je podvázání vejcovodů, někdy také jako četnost selhání během života uživatele.\n\nNejspolehlivější metody jsou ty, které účinkují dlouhodobě a nevyžadují průběžné návštěvy lékaře. Chirurgická sterilizace, implantovaná hormonální antikoncepce a nitroděložní tělíska vykazují četnost selhání během prvního roku nižší než 1 %. Nižší než 1 % během prvního roku (či v případě metody laktační amenorey, LAM, během prvních šesti měsíců) může být také četnost selhání hormonálních antikoncepčních tablet, náplastí nebo kroužků a metody laktační amenorey, jsou-li důsledně užívány. Při typickém používání je ale četnost selhání během prvního roku poměrně vysoká. Pohybuje se od 3 do 9 % a příčinou je nesprávné používání. Ostatní metody jako přirozené plánování rodičovství, kondomy, vaginální pesary a spermicidy vykazují vyšší četnost selhání během prvního roku, i pokud jsou používány správně.\n\nI když jsou určité potenciální nežádoucí účinky spojeny se všemi metodami antikoncepce, je takové riziko vždy nižší než riziko otěhotnění. U mnohých metod antikoncepce, například ústně užívané antikoncepce, nitroděložního tělíska, implantátu nebo injekcí, platí, že jakmile se přestanou používat nebo se odstraní, je četnost otěhotnění v následujícím roce stejná jako u žen, které antikoncepci nepoužívaly.\n\nU žen s určitými zdravotními potížemi je v případě některých forem antikoncepce nezbytné další lékařské vyšetření. Je-li žena jinak zdravá, nemělo by být u mnoha metod antikoncepce, například antikoncepčních tablet, injekcí, implantátů nebo kondomu, lékařské vyšetření nutné. Konkrétně se zdá, že gynekologické vyšetření, vyšetření prsou a krevní testy před zahájením užívání antikoncepčních tablet nemají žádný vliv na výsledek, a proto nejsou nutná. Světová zdravotnická organizace vydala v roce 2009 podrobný seznam medicínských kritérií, která by měla být u jednotlivých typů antikoncepce splněna.\n\nHormonální antikoncepce působí tak, že brání ovulaci a početí. Je dostupná v mnoha různých formách, například jako tablety užívané ústně, podkožní implantáty, injekce, náplasti, nitroděložní tělíska nebo vaginální kroužky. Zatím je dostupná pouze pro ženy. Existují dva typy antikoncepce užívané ústně - kombinovaná orální kontracepce a tablety obsahující pouze progestogen. Jsou-li užívány během těhotenství, nezvyšují riziko potratu ani nezpůsobují vrozené vady\n, ale mohou ovlivnit hormonální vývoj budoucího jedince, zejména jedná-li se o plod mužského pohlaví. Preparáty působí několika mechanismy – primárním je inhibice ovulace, sekundární účinky lze rozdělit na preimplantační (zahušťují hlen, zpomalují motilitu vejcovodů a řasinkového epitelu v nich), periimplantační (ovlivněním endometria brání nidaci) a postimplantační (nezabrání samotné nidaci, ale udržení těhotenství). Periimplantační a postimplantační sekundární účinky jsou postfertilizační, tj. abortivní (způsobující potrat) – dochází při nich k odumření oplodněného vajíčka.Preparáty působí několika mechanismy – primárním je inhibice ovulace, sekundární účinky lze rozdělit na preimplantační (zahušťují hlen, zpomalují motilitu vejcovodů a řasinkového epitelu v nich), periimplantační (ovlivněním endometria brání nidaci) a postimplantační (nezabrání samotné nidaci, ale udržení těhotenství). Periimplantační a postimplantační sekundární účinky jsou postfertilizační, tj. abortivní (způsobující potrat) – dochází při nich k odumření oplodněného vajíčka.\n\nS kombinovanou hormonální antikoncepcí je spojováno mírně zvýšené riziko žilní a arteriální trombózy (tvorby krevních sraženin v žilách nebo v tepnách), avšak toto riziko je nižší než riziko související s otěhotněním. Kvůli tomu se kombinovaná antikoncepce nedoporučuje ženám starším 35 let, pokud nepřestanou kouřit. Vliv na pohlavní touhu je různý, u některých žen se pohlavní touha zvyšuje, u jiných snižuje, většina ale žádný vliv nepociťuje. Kombinovaná antikoncepce užívaná ústně snižuje riziko rakoviny vaječníku a rakoviny dělohy. Podle Národního Institutu pro výzkum rakoviny USA zvyšuje riziko rakoviny prsu a rakoviny čípku (karcinom cervixu). Podle jiných zdrojů nemá vliv na riziko rakoviny prsu. Otázka je sporná a výsledky studií na toto téma jsou nekonzistentní. Často také omezuje menstruační krvácení a zmírňuje bolestivé křeče při menstruaci. Nižší dávky estrogenu ve vaginálním kroužku mohou snižovat riziko citlivosti prsou, nauzey a bolesti hlavy, které jsou spojovány s přípravky obsahujícími vyšší dávku estrogenu.\nProgestinové tablety, injekce a nitroděložní tělíska riziko tvorby krevních sraženin nezvyšují, a proto je mohou používat i ženy, které v minulosti trpěly krevními sraženinami v žilách. Ženy, u nichž byla v minulosti zaznamenána tvorba krevních sraženin v tepnách, by měly používat nehormonální antikoncepci nebo metodu založenou pouze na progestinu s výjimkou injekční formy. Progestinové tablety mohou zmírňovat příznaky během menstruace a mohou je užívat i kojící ženy, protože neovlivňují tvorbu mateřského mléka.Při používání metod založených pouze na progestinu může docházet k nepravidelnému menstruačnímu krvácení a někdy i k zástavě menstruace. Progestiny drospirenon a desogestrel minimalizují androgenní vedlejší účinky, avšak zároveň zvyšují riziko tvorby krevních sraženin, a proto nepatří k antikoncepci první volby. V případě progestinu Depo-Provera aplikovaného formou injekcí se odborníci neshodují na obvyklé četnosti selhání během prvního roku. Údaje kolísají od méně než 1 % až do 6 %.\n\nBariérová antikoncepce jsou prostředky, které se snaží bránit početí tím, že fyzicky znemožňují pronikání spermatu do dělohy. Patří k nim mužský kondom, ženský kondom, cervikální klobouček, pesar a antikoncepční houbička se spermicidem.\n\nCelosvětově nejrozšířenější metodou antikoncepce je kondom. Mužský kondom se nasazuje na mužův ztopořený penis. Fyzicky brání proniknutí spermatu do těla sexuálního partnera. Moderní kondomy se vyrábějí nejčastěji z latexu, někdy se ale k jejich výrobě používají i jiné materiály jako polyuretan nebo jehněčí střívko.Existuje i ženský kondom, který se vyrábí nejčastěji z nitrilu, latexu nebo polyuretanu. Výhodou mužských kondomů je, že jsou levné, snadno se používají a mají jen velmi málo nežádoucích účinků. V Japonsku používá kondom přibližně 80 % párů, které se chrání před početím. V Německu se toto číslo pohybuje kolem 25 % a ve Spojených státech je to 18 %.\n\nTypická četnost selhání během prvního roku je u mužských kondomů 15 % a u vaginálních pesarů se spermicidem 16 %. Při správném používání jsou spolehlivější kondomy s 2% četností selhání během prvního roku, zatímco četnost selhání vaginálního pesaru během prvního roku je 6 %. Kondom má navíc ještě tu výhodu, že pomáhá bránit šíření některých sexuálně přenosných infekcí jako například HIV/AIDS.\n\nAntikoncepční houbička je kombinací bariérové antikoncepce se spermicidem. Podobně jako pesar se zavádí hluboko do vagíny před pohlavním stykem, a aby byla spolehlivá, musí být umístěna až před děložní čípek. Typická četnost selhání během prvního roku závisí na tom, zda žena už v minulosti rodila. U žen, které už rodily, dosahuje četnost selhání 24 %, u žen, které dosud nerodily, 12 %. Houbičku je možné zavést až 24 hodin před pohlavním stykem a ve vagíně musí zůstat aspoň šest hodin po pohlavním styku. Zaznamenány byly alergické reakce, ale i některé závažnější nežádoucí účinky jako syndrom toxického šoku.\n\nV roce 1967 přišel na domácí trh původní český model, tělísko DANA. Ta byla vyvinuta ve Státním výzkumném ústavu textilním - Centrum radiačních technologií (SVÚT-CRT), dříve se sídlem Brno, Václavská 6, později ve Veverské Bítýšce. K nim byly vyvinuty také zavaděče a měrky. Vedoucí státního úkolu a řešitelského týmu byla RNDr. Dana Provazníková, po které dostala tělíska jméno. Byly vyvinuty nejen různé velikosti, ale i tvary, aby bylo možné vybrat ten nejvhodnější podle tvaru dělohy. Později byl na tělíska přidán měděný kroužek nebo trubička, jako antimikrobiální opatření. Tělíska po ukončení klinických zkoušek a po obdržení povolení od SÚKL sériově vyráběl n.p. Gama. Na základě dlouhodobého klinického testování byla tato tělíska určena pro dočasnou antikoncepční ochranu, jejíž dobu předepisoval lékař, na základě kontroly minimálně 1× ročně. Předepsaného rozsahu klinických zkoušek se zúčastnily desítky doktorů, z nichž dva byli mylně uváděni na základě odkazu [60] jako autoři.\n\nModerní nitroděložní tělíska jsou zpravidla tělíska ve tvaru T obsahující měděný drátek nebo levonorgestrel. Zavádějí se do dělohy. Je to forma dlouhodobě účinkující reverzibilní antikoncepce. Četnost selhání během prvního roku je u měděných nitroděložních tělísek kolem 0,8 %, u nitroděložních tělísek s levonorgestrelem 0,2 %. Z různých typů antikoncepce patří společně s antikoncepčními implantáty k těm, s nimiž jsou uživatelky nejspokojenější.\n\nJejich spolehlivost a bezpečnost je doložena u dospívajících i u žen, které dosud nerodily. Nitroděložní tělíska nemají nežádoucí vliv na kojení a je možné je zavádět hned po porodu. Dají se používat také bezprostředně po potratu. Po odstranění se plodnost okamžitě vrací na normální úroveň, a to i po dlouhodobém používání. Měděná nitroděložní tělíska mohou zvyšovat menstruační krvácení a způsobovat bolestivější křeče. Hormonální nitroděložní tělíska mohou menstruační krvácení naopak potlačovat nebo dokonce i zastavit. K dalším možným komplikacím patří vypuzení (ve 2–5 % případů) a vzácně i perforace (proděravění) dělohy (v méně než 0,7 % případů). Křeče je možné léčit nesteroidními antiflogistiky.\n\nV roce 2007 byla nitroděložní tělíska nejrozšířenější reverzibilní metodou antikoncepce s více než 180 miliony uživatelek po celém světě. Dřívější model nitroděložního tělíska (Dalkonův štít) byl spojován se zvýšeným rizikem hlubokého pánevního zánětu, avšak stávající modely toto riziko u žen, které v době zavedení netrpěly sexuálně přenosnou infekcí, nijak neovlivňují.\n\nChirurgická sterilizace se provádí formou podvázání vejcovodů u žen a vasektomie u mužů. Nemá žádné významné dlouhodobé vedlejší účinky, podvázání vejcovodů naopak snižuje riziko rakoviny vaječníku. Pravděpodobnost krátkodobých komplikací je dvacetkrát nižší u vasektomie než u podvázání vejcovodů. Po vasektomii může dojít k otoku a bolestivosti šourku. Tyto potíže ale obvykle odezní během jednoho až dvou týdnů. V případě podvázání vejcovodů se komplikace projevují v 1 až 2 % zákroků. K případným závažným komplikacím dochází zpravidla v důsledku anestezie. Ani jedna z těchto metod neposkytuje ochranu před sexuálně přenosnými infekcemi.\n\nNěkteré ženy svého rozhodnutí později litují. Je to přibližně 5 % žen starších 30 let a kolem 20 % žen mladších 30 let. U mužů je pravděpodobnost, že budou zákroku litovat, nižší (< 5 %); vyšší bývá u mužů v mladším věku, s malými dětmi nebo bezdětných a žijících v nestabilním manželství. V jistém průzkumu provedeném mezi lidmi, kteří měli děti, uvedlo 9 % respondentů, že by děti neměli, kdyby se mohli tehdy rozhodnout jinak.\n\nPřestože je sterilizace považována za trvalý zákrok, je možné se pokusit o reverzi podvázání vejcovodů obnovením průchodnosti vejcovodů, respektive o reverzi vasektomie obnovením průchodnosti chámovodů. U žen souvisí touha po reverzi zákroku často se změnou partnera. Úspěšnost početí po reverzi podvázání vejcovodů se pohybuje od 31 do 88 %. K možným komplikacím patří mimo jiné i zvýšené riziko mimoděložního těhotenství. Počet mužů žádajících o reverzi zákroku se pohybuje od 2 do 6 %. Úspěšnost zplození dítěte po reverzi zákroku se pohybuje od 38 do 84 %. Bývá tím nižší, čím delší doba uplyne od původního zákroku do reverze. Pro muže může být jednou z možností odběr spermatu s následným oplodněním ve zkumavce.\n\nK metodám založeným na jistém způsobu chování patří načasování nebo takový způsob pohlavního styku, aby se zabránilo proniknutí spermatu do ženského pohlavního ústrojí, a to buď obecně, nebo v době, kdy se v něm může nacházet vajíčko. Jsou-li tyto metody dodržovány bezchybně, může se jejich četnost selhání během prvního roku pohybovat kolem 3,4 %, avšak v případě nesprávného dodržování se může blížit i 85 %.\n\nMetody sledování plodných dnů spočívají v určování nejplodnějších dnů menstruačního cyklu a vyhýbání se nechráněnému pohlavnímu styku. Plodnost je možné určovat například na základě bazální tělesné teploty, cervikálního hlenu nebo dne cyklu. Četnost selhání během prvního roku se u těchto metod pohybuje zpravidla od 12 do 25 %. V případě bezchybného používání závisí na používané metodě a pohybuje se obvykle od 1 do 9 %. Důkazů, z nichž odhady vycházejí, je ale málo, neboť většina účastníků studií tyto metody přestává používat předčasně. Na celém světě tyto metody používá přibližně 3,6 % párů.\n\nMetoda vycházející z určení bazální tělesné teploty a dalšího primárního znaku je označována jako symptotermální. K neplánovanému otěhotnění dochází u typických uživatelů symptotermální metody v 1 až 20 % případů.\n\nPřerušovaná soulož (odborně též coitus interruptus) je praktika spočívající v ukončení pohlavního styku (vyjmutí pohlavního údu) před ejakulací. Hlavním rizikem této metody je, že ji muž neprovede správně nebo včas. Četnost selhání během prvního roku se pohybuje od 4 % při bezchybném používání až po 27 % při běžném používání. Někteří lékaři tuto metodu nepovažují za antikoncepci.\n\nO obsahu spermatu v preejakulátu je k dispozici pouze málo důkazů. Zatímco v některých předběžných studiích žádné sperma v preejakulátu zjištěno nebylo, v jednom z dalších klinických hodnocení bylo sperma zjištěno u 10 z 27 dobrovolníků. Metodu přerušované soulože jako antikoncepci používají přibližně 3 % párů.\n\nPřestože některé skupiny propagují absolutní sexuální abstinenci, kterou rozumějí vyhýbání se jakékoli sexuální aktivitě, v kontextu antikoncepce se tímto termínem obvykle myslí vyhýbání se vaginálnímu styku. Jako způsob zabránění těhotenství je sexuální abstinence 100% spolehlivá. Ne každý, kdo se chce chovat zdrženlivě, se ale vzdá veškeré sexuální aktivity. V mnoha populacích je také významné riziko otěhotnění jako důsledek znásilnění.\n\nVýchova k sexuální abstinenci nesnižuje četnost těhotenství u nezletilých. Četnost těhotenství u nezletilých je vyšší u studentek s výchovou k pohlavní abstinenci než u studentek, jimž se dostává komplexní sexuální výchovy.Někteří odborníci doporučují těm, kteří používají sexuální abstinenci jako hlavní metodu antikoncepce, aby používali ještě nějakou další metodu nebo metody (například kondom nebo nouzovou antikoncepci). Za antikoncepci bývá někdy považován také sex bez penetrace, tj. bez vaginálního styku, a orální sex bez vaginálního styku. Obecně sice platí, že interfemorální styk a další metody styku, kdy se penis pohybuje v blízkosti vagíny (tření genitálií) a anální styk) zabraňují otěhotnění, přesto k němu ale může dojít, je-li sperma ejakulováno v blízkosti vstupu do vagíny a může-li do ní proniknout společně s tekutinou zajišťující lubrikaci vagíny.\n\nMetoda laktační amenorey spočívá ve využívání ženiny přirozené poporodní neplodnosti, která nastává po porodu a může být prodloužena kojením. Podmínkou je zpravidla nedostavující se menstruace, výhradní kojení novorozence a věk dítěte do šesti měsíců. Světová zdravotnická organizace uvádí, že je-li kojení jediným zdrojem výživy kojence, je četnost selhání během šesti měsíců po porodu 2 %. V klinických hodnoceních byla zjištěna četnost selhání od 0 % do 7,5 %. Během prvního roku se četnost selhání zvyšuje na 4 až 7 % a během druhého roku až na 13 %. Zvyšuje ji také podávání kojenecké mléčné výživy, odstřikování mateřského mléka místo přímého kojení, používání dudlíku a krmení pevnou stravou. U žen, které plně kojí, se zhruba v 10 % obnovuje menstruační cyklus do tří měsíců, ve 20 % do šesti měsíců. U nekojících žen se může plodnost obnovit už po čtyřech týdnech od porodu.\n\nMetody nouzové antikoncepce spočívají v užívání léků (pilulek „následujícího rána“) nebo používání prostředků po nechráněném pohlavním styku s nadějí, že zabrání těhotenství. Působí převážně tak, že brání ovulaci nebo oplodnění.Avšak možná také existuje mechanismus bránící nidaci oplodněného vajíčka ovlivněním endometria Existují různé možnosti, například antikoncepční tablety obsahující vysokou dávku účinných látek, levonorgestrel, mifepriston, ulipristal nebo nitroděložní tělíska. Tablety levonorgestrelu snižují pravděpodobnost otěhotnění o 70 % (četnost těhotenství 2,2 %), pokud jsou užity do 3 dnů po nechráněném styku nebo selhání kondomu. Ulipristal snižuje pravděpodobnost otěhotnění přibližně o 85 % (četnost těhotenství 1,4 %) až do 5. dne a je pravděpodobně o něco účinnější než levonorgestrel. Mifepriston je rovněž účinnější než levonorgestrel. Nejspolehlivější metodou jsou měděná nitroděložní tělíska. Je možné je zavádět až 5 dnů po pohlavním styku a zabraňují přibližně 99 % těhotenství (četnost těhotenství 0,1 až 0,2 %). Jsou tak nejspolehlivější metodou nouzové antikoncepce.\n\nPoskytování pilulek „následujícího rána“ ženám v předstihu nemá žádný vliv na výskyt sexuálně přenášených infekcí, používání kondomů, četnost těhotenství ani rizikové sexuální chování. Všechny tyto metody mají pouze minimální vedlejší účinky.\n\nDvojí ochranou se rozumí použití metod, které zabraňují jak nákaze sexuálně přenosnými nemocemi, tak těhotenství. Dvojí ochrana může zahrnovat použití buď pouhého kondomu, kondomu současně s dalším druhem antikoncepce nebo vyhýbání se pohlavnímu styku.\nPokud je obava z otěhotnění velká, je současné používání dvou metod rozumné. Používání dvou forem antikoncepce se doporučuje osobám užívajícím lék proti akné izotretinoin, a to v důsledku vysokého rizika vzniku vrozených vad při užívání léku v těhotenství.\n\nOdhaduje se, že používání antikoncepce v rozvojových zemích snížilo počet mateřské úmrtnosti o 40 % (v roce 2008 antikoncepce zabránila úmrtí přibližně 270 000 žen) a mohlo by zabránit až 70 % úmrtí, pokud by byla poptávka po antikoncepci zcela uspokojena. Tohoto příznivého výsledku je dosaženo snížením počtu neplánovaných otěhotnění, která následně vedou k nelegálně prováděným potratům, a prevencí otěhotnění u osob podléhajících vysokému riziku.\n\nV rozvojových zemích antikoncepce rovněž zvyšuje pravděpodobnost přežití dítěte díky prodloužení doby mezi jednotlivými těhotenstvími. V této populaci jsou výsledky horší, pokud matka otěhotní během osmnácti měsíců od předchozího porodu. Zdá se však, že oddálení dalšího těhotenství po potratu riziko nikterak neovlivňuje a ženám v této situaci je doporučováno pokusit se o otěhotnění, jakmile se cítí připraveny.\n\nTěhotenství v mladistvém věku, zejména u obzvláště mladých nezletilých, představuje vyšší riziko nepříznivých výsledků těhotenství, mezi něž patří předčasný porod, nízká porodní váha a úmrtí novorozeněte. Ve Spojených státech je 82 % těhotenství u dívek ve věku od 15 do 19 let neplánovaných. Zevrubná sexuální výchova a přístup k antikoncepci účinně snižují počet případů těhotenství v této věkové skupině.\n\nV rozvojových zemích antikoncepce zvyšuje hospodářský růst v důsledku menšího počtu závislých dětí a tudíž většího počtu žen podílejících se na celkové pracovní síle. Díky lepšímu přístupu k antikoncepci se zvyšují příjmy a majetek žen, jejich index tělesné hmotnosti i vzdělání a index tělesné hmotnosti jejich dětí. Plánování rodičovství prostřednictvím používání moderní antikoncepce je jedním z nákladově nejefektivnějších zdravotních opatření. Organizace spojených národů odhaduje, že na každý dolar vynaložený tímto způsobem připadá dva až šest dolarů ušetřených. Tyto úspory nákladů souvisejí s prevencí neplánovaných těhotenství a menším rozšířením sexuálně přenosných nemocí. Ačkoli finančně přínosné jsou všechny metody, nejvyšší úspory lze přičítat používání měděných nitroděložních tělísek.\n\nCelkové zdravotnické náklady na těhotenství, porod a péči o novorozence ve Spojených státech dosahují k roku 2012 průměrné hodnoty 21 000 amerických dolarů v případě porodu přirozenou cestou a 31 000 dolarů v případě porodu císařským řezem. Ve většině ostatních zemí jsou náklady méně než poloviční. Za výchovu dítěte narozeného v roce 2011 utratí průměrná americká rodina za dalších 17 let 235 000 amerických dolarů.\n\nV celosvětovém měřítku k roku 2009 antikoncepci používalo přibližně 60 % osob žijících v manželství, které mohly mít děti. Jak často jsou různé způsoby antikoncepce používány, se v jednotlivých zemích značně liší. V rozvinutých zemích jsou nejběžnějšími způsoby antikoncepce kondomy a orálně užívané antikoncepční tabletky, zatímco v Africe je to orální antikoncepce a v Latinské Americe a Asii sterilizace. Z celkového hlediska je v rozvojových zemích antikoncepce z 35 % zajišťována ženskou sterilizací, z 30 % nitroděložními tělísky, z 12 % orální antikoncepcí, z 11 % kondomy a ze 4 % mužskou sterilizací.\n\nAčkoli v rozvojových zemích jsou nitroděložní tělíska používána častěji než v zemích rozvinutých, počet žen používajících tuto metodu přesáhl v roce 2007 180 milionů. Vyhýbání se sexu během plodných dnů praktikuje přibližně 3,6 % žen v plodném věku, přičemž v některých oblastech Jižní Ameriky je to až 20 %. V roce 2005 využívalo mužskou formu antikoncepce (kondomy nebo vasektomii) 12 % párů zejména z rozvinutých zemí. Míra používání mužských forem antikoncepce se mezi lety 1985 a 2009 snížila. Míra používání antikoncepce u žen v subsaharské Africe se zvýšila z přibližně 5 % v roce 1991 na přibližně 30 % v roce 2006.\n\nK roku 2012 se těhotenství chtělo vyhnout 57 % žen v plodném věku (867 z 1520 milionů). Přibližně 222 milionů žen však nemělo přístup k antikoncepci, z toho 53 milionů ze subsaharské Afriky a 97 milionů žen z Asie. Tento stav má ročně za následek 54 milionů neplánovaných těhotenství a téměř 80 000 případů úmrtí matky. Částečným důvodem stavu, kdy mnoho žen nemá přístup k antikoncepci, je skutečnost, že mnoho zemí omezuje přístup k antikoncepci z náboženských či politických důvodů, přičemž dalším přispívajícím faktorem je chudoba. V důsledku přísných zákonů omezujících potraty v subsaharské Africe se mnoho žen v případě nechtěného otěhotnění obrací na osoby provádějící potraty nelegálně, což každoročně vede přibližně 2-4 % z nich k podstoupení nelegálního potratu.\n\nDohody o lidských právech po většině vlád vyžadují, aby poskytovaly informace a služby týkající se plánování rodičovství a antikoncepce. Patří mezi ně i požadavek na vytvoření národního plánu pro služby související s plánováním rodičovství, zrušení zákonů, které omezují přístup k plánování rodičovství, zajištění dostupnosti široké škály bezpečných a účinných metod antikoncepce včetně antikoncepce nouzové, zajištění náležitě vyškolených poskytovatelů zdravotnické péče a zdravotnických zařízení za přijatelnou cenu a vytvoření procesu kontroly realizovaných programů. Pokud vlády výše uvedené nezajistí, mohou se dostat do rozporu se závazky vyplývajícími z mezinárodní smlouvy.\n\nOrganizace spojených národů dala vzniknout hnutí \"Every Woman Every Child\" (Každá žena, každé dítě), které hodnotí pokrok ke splnění potřeb žen týkajících se antikoncepce. Iniciativa si stanovila za cíl zvýšit do roku 2020 počet uživatelek moderní antikoncepce v 69 nejchudších zemích světa o 120 milionů. Dále iniciativa usiluje o odstranění diskriminace dívek a mladých žen, které užívají či chtějí užívat antikoncepci.\n\nNáboženství se v pohledu na antikoncepci z hlediska etiky značně různí. Římskokatolická církev oficiálně uznává v určitých případech pouze přirozené plánování rodičovství, ačkoli řada katolíků v rozvinutých zemích moderní metody antikoncepce uznává a používá. Mezi protestanty existuje na používání antikoncepce široká řada názorů, od těch neuznávajících jakoukoli antikoncepci až po skupiny připouštějící veškeré antikoncepční metody. Postoj v rámci judaismu se liší - od přísnějšího v ortodoxní větvi po uvolněnější ve větvi reformní. Hinduismus povoluje používání přirozené i umělé antikoncepce. Jednotným buddhistickým názorem je, že zabránění početí je přípustné, zatímco jakýkoli zásah po početí už nikoliv.\n\nV islámu je antikoncepce povolena, pokud není hrozbou pro zdraví, ačkoli někteří od jejího používání zrazují. Korán se o morálnosti antikoncepce nijak výslovně nezmiňuje, obsahuje však výroky podporující rozhodnutí mít děti. Prorok Mohamed prý rovněž řekl: „Vstupujte ve svazek manželský a množte se“.\n\nU stávajících metod antikoncepce jsou zapotřebí určitá zlepšení, jelikož přibližně polovina žen, které neúmyslně otěhotní, antikoncepci používá. Pozornost se soustředí na úpravy stávajících metod antikoncepce, včetně lepšího ženského kondomu, zdokonaleného pesaru, náplastí obsahujících pouze progestin a vaginálního kroužku obsahujícího dlouhodobě působící progesteron. Tento vaginální kroužek se zdá být účinným po dobu tří nebo čtyř měsíců a v současnosti je v některých oblastech světa již dostupný.\n\nOdborníci se zabývají i řadou způsobů provedení sterilizace prostřednictvím děložního hrdla. Jeden ze způsobů zahrnuje vložení quinakrinu do dělohy, což způsobí zjizvení a neplodnost. Ačkoli je tento způsob nenákladný a nevyžaduje chirurgický zásah, existují obavy týkající se dlouhodobých vedlejších účinků. Další látka, která funguje stejným způsobem, polidokanol, je předmětem dalších studií. Ve Spojených státech bylo v roce 2002 schváleno zařízení nazvané Essure, které se po vložení do vejcovodů rozšíří a zablokuje je.\n\nMezi antikoncepční metody užívané muži patří kondomy, vasektomie a vyjmutí penisu z vagíny před ejakulací. Hormonální antikoncepci by používalo 25 až 75 % sexuálně aktivních mužů, pokud by pro ně byla dostupná. Řada hormonálních i nehormonálních metod je ve fázi klinických zkoušek a výzkum probíhá rovněž v oblasti antikoncepčních vakcín.\n\nV současné době zkoumanou metodou vratného chirurgického zákroku je reverzibilní kontrolovaná inhibice spermatu (RISUG), která sestává z injekční aplikace polymerového gelu, styren-maleinanhydridu v dimethylsulfoxidu, do chámovodu. Injekce hydrogenuhličitanu sodného tuto látku vypláchne a obnoví tak plodnost. Dalším způsobem je nitrochámovodové tělísko, tedy vložení uretanové zátky do chámovodu a jeho následné ucpání. Slibnou se zdá být kombinace estrogenu a progestinu, stejně jako selektivní modulátory estrogenních receptorů. Ve fázi předběžných studií je použití ultrazvuku a způsobů zahřívání varlat.\n\nSterilizace, která zahrnuje odnětí některých z reprodukčních orgánů, je často prováděným způsobem antikoncepce u domácích zvířat. Mnoho zvířecích útulků tyto postupy vyžaduje v rámci smlouvy o přijetí zvířete. U velkých zvířat je tento chirurgický zákrok známý jako kastrace. Antikoncepce je rovněž zvažována jako alternativa k lovu jako prostředek regulace nadměrné populace divokých zvířat. U řady různých zvířecích populací se ukázaly jako účinné antikoncepční vakcíny.\n\n\n\n"}
{"id": "44571", "url": "https://cs.wikipedia.org/wiki?curid=44571", "title": "Lipové stromořadí v Tišnově", "text": "Lipové stromořadí v Tišnově\n\nLipové stromořadí v Tišnově je chráněné stromořadí v Tišnově. Alej je vysázená v ulici Brněnská směrem na Drásov.\n\nStromořadí, chráněné od roku 1978, tvořilo původně 31 stromů, z čehož bylo 25 lip (velkolistých i malolistých) a šest jírovců maďalů. Nebezpečné stromy byly postupně pokáceny, takže v roce 2013 zde bylo pouze 14 lip a dva jírovce.\n"}
{"id": "44572", "url": "https://cs.wikipedia.org/wiki?curid=44572", "title": "Anglická ceremoniální hrabství", "text": "Anglická ceremoniální hrabství\n\nBritský monarcha má tradičně v jednotlivých částech Spojeného království Velké Británie a Severního Irska svého osobního zástupce, označovaného jako Lord místodržitel (anglicky \"Lord-Lieutenant\"). Každý Lord místodržitel má přiděleno jedno území, označované od roku 1996 termínem ceremoniální hrabství (anglicky \"ceremonial county\"). Tyto celky jsou stanoveny vládou s přihlédnutím k metropolitním a nemetropolitním hrabstvím, s nimiž však většinou nejsou územně totožná, protože stejnojmenná metropolitní a nemetropolitní hrabství jsou obvykle poněkud menší. Často jsou používána v lokalizaci míst v Anglii, a v této souvislosti bývají označována jako geografická hrabství. \n\nNa rozdíl od nemetropolitních hrabství se nejedná o územně správní celky, ale jak už z označení vyplývá, o celky sloužící v spíše jen k ceremoniálním účelům, jako je předávání vyznamenání, různé akce britského královského dvora, atd.\n\n\n"}
{"id": "44579", "url": "https://cs.wikipedia.org/wiki?curid=44579", "title": "THX 1138", "text": "THX 1138\n\nTHX 1138 je sci-fi film režiséra George Lucase z roku 1971, pojednávající o chmurné budoucnosti lidstva. Je rozvinutím jeho studentského, 15 minut dlouhého snímku, který Lucas natočil v roce 1967 na Jihokalifornské univerzitě pod názvem Electronic Labyrinth: THX 1138 4EB. V roce 2004 George Lucas vydal novou verzi svého snímku, doplněnou o současné filmové efekty.\n\nDěj filmu se odehrává ve 25. století. Lidé (není zřejmé, zda to platí o všech lidech ani jak je lidstvo velké) žijí pod povrchem země v podzemním městě. Jejich společnost je silně účelová bez prostoru pro osobní zájmy a iniciativu jedince. Panuje snaha, aby všichni byli stejní, čehož projevem je, že všichni nosí stejné bílé oděvy, hlavu mají hladce vyholenou a místo jmen mají číselné označení doprovázené písmennou předponou. Také prostředí je technicky sterilní, holé stěny, nevýrazné barvy, žádné ozdobné prvky pro odpočinutí oka a mysli. Odlidštění je ve filmu posíleno hojným užíváním neosobních hlášení, proložených spoustou technických výrazů. Lidský život nemá velkou cenu, smrtelné pracovní úrazy jsou brány téměř s lhostejností. Vše je plánováno a řízeno, všechny veřejné a soukromé prostory jsou sledované kamerami, u obrazovek pak nepřetržitě sedí dohledová služba, která hlídá jakékoli odchylky od normálu a dbá na dodržování zákonů. Jedním z nejdůležitějších je povinnost pravidelně přijímat sedativa (důvod jejich přijímání ani původ toho není vysvětlen), jejich odmítnutí je trestný čin. Společnost vyznává jakési náboženství uctívající postavu Omma, které vyzývá k práci pro celek a k hojnému utrácení kreditů (sloužících místo peněz). Lidé spolu žijí v párech, které jsou však dávány dohromady volbou počítače, a nemají v těchto párech k sobě citové vazby.\n\nHlavní postavou je THX 1138, který pracuje jako dělník při údržbě a stavbě robotických strážců fungujících jako policisté (fungují na jaderný pohon, který je příčinou občasných těžkých havárií). Jeho spolubydlící, LUH 3417 (žena), z nějakého důvodu (který není vysvětlen) přestane brát povinná sedativa a pozná, jak ubíjející a chudý je život v jejich společnosti. Protože se najednou cítí osamocena, nikam nepatřící, snaží se od vlivu sedativ osvobodit i THX 1138 a proto mu tajně zaměňuje sedativa za povzbuzující látky. THX 1138 začne cítit neklid, má výkyvy v práci, které si nedokáže vysvětlit, snaží se nalézt pomoc v jedné z mnoho mechanických zpovědnic, kde se mu však dostane jen předem nahraných obecných rad. V krátké době pochopí, že k němu LUH 3417 něco cítí a že k ní cítí něco i on sám. „Dopustí se“ i pohlavního styku, ačkoli taková sexuální aktivita je nezákonná. Záznamu o tomto činu si však všimne dozorce SEN 5241 a chce se k THX 1138 přestěhovat jako jeho spolubydlící (není vysvětleno, proč zrovna k němu, jeho spolubydlící nicméně zemřel v práci). Protože velmi dobře rozumí počítačům, podaří se mu obejít přidělovací program (což je nezákonné) a LUH 3417 je přemístěna jako spolubydlící do jiného obývacího prostoru.\n\nTHX 1138 se však nechce s odchodem LUH 3417 smířit, protože ji již miluje, a proto jednoho dne cestou do práce SENa 5241 udá (prostřednictví schránky). Týž den se vlivem náročného úkolu téměř zhroutí a při okamžité zdravotní kontrole (zaměstnanci jsou při práci stále napojeni na čidla) se zjistí, že v jeho těle je menší než dovolené množství sedativ. THX 1138 je okamžitě zatčen a postaven před soud. Obžaloba požaduje jeho smrt, soud nakonec rozhodne, že bude použit jako (nedobrovolný) dárce orgánů. THX je umístěn do zadržovacího prostoru, kde je jeho vědomí otupeno mučením ze strany robotických strážců. Na krátko se setká s LUH 3417, která je také zatčena, a ta mu sdělí, že s ním čeká dítě. Vzápětí jsou však opět rozděleni. THX 1138 podstoupí lékařské vyšetření a je umístěn do jiného zadržovacího prostoru, kde jsou i další vězni. Tam se znovu setká se SENem 5241 (zatčeným za nezákonnou manipulaci s počítačem). Zadržovací prostor je vyplněn silným bílým světlem, není možné vidět dál než na několik kroků a vězni proto neutíkají, protože se bojí neznáma a toho, že by mohli v bílém světle zabloudit a ocitnout se tak bez potravy. SEN 5241 nabízí THX 1138 útěk, ten se po jistém váhání pro něj rozhodne, protože touží opět spatřit LUH 3417. Oběma prchajícím se zakrátko podaří zabloudit, potkají však jiného vězně, SRT (černocha, obyvatelé podzemního města jsou jinak bílí), který jim ukáže cestu ven.\n\nPrchající vězni se bez obtíží dostanou z oblasti bílého světla do veřejných prostor, kde se ve zmatku SEN 5241 od obou ostatních oddělí. Jejich únik ze zadržovacího prostoru je brzy odhalen a je po nich vyhlášeno pátrání. SEN 5241 jistou dobu bloudí nazdařbůh městem a po čase se začne cítit osamělý, zmatený a vystrašený. Stále více má pocit, že byl lepší bezpečný život, který žil, než současná svoboda, v níž se musí postarat o sebe sám. Proto rezignuje na myšlenku útěku a nebrání se, když jej strážníci najdou a zadrží. Naproti tomu THX 1138 a SRT (který si o sobě myslí, že je hologram elektricky generovaný Úřadem fantazie (to mu však bylo vsugerováno, ve skutečnosti je hercem v holografické televizi)) pokračují v útěku. Před strážníky se uchýlí do jedné z řídících místností veřejného dozoru. THX 1138 využije přítomnosti počítačového terminálu a dotáže se, kde se nachází LUH 3417. Od počítače dostane odpověď, že LUH 3417 byla popravena, její tělo využito pro náhradní orgány, její plod byl z těla vyňat a umístěn do zkumavky (nádoby s kapalinou). I z řídící místnosti musí oba před strážníky uprchnout a ocitnou se na parkovišti, kde se snaží ukrást automobily. Technicky nezkušený SRT sice nastartuje automobil, ale vzápětí narazí do sloupu, automobil zničí a sám zahyne. THX 1138 tak prchá sám. Automobilem ujíždí po podzemní dálnici směrem k okraji města, pronásledován strážníky na motocyklech. Nakonec dojede na konec tunelu, kde dělníci rozšiřují plochu města a kde je výstup na povrch. Zde se hlavní hrdina setká s obyvateli \"vnějšího pláště\", jak jim strážnci říkají - jde o jakési zmutované opice, podobné člověku, mezi nimi je také jeden lidksý lilipután (kontakt s těmito bytostmi je velmi krátký). THX 1138 výstupem začne šplhat nahoru, pronásledován jedním strážníkem. Během tohoto výstupu oznámí finanční oddělení, hlídající celou dobu nákladovou stránku pátrání, že rozpočet na pronásledování uprchlých vězňů byl překročen a případ musí být ukončen. Pronásledující strážník ještě naposledy vyzve THX 1138 k návratu a potom se sám vrací. THX 1138 pokračuje ve šplhání a nakonec vyleze až zcela nahoru a stane na zemském povrchu. Tím film končí.\nVe filmu není mnohé vysvětleno, takže je spousta místa pro různé výklady. V zásadě film zobrazuje odlidštěnou společnost, která má sloužit zájmům svých členů, ale vlastně z nich dělá mechanické mravence téměř bez vlastního vědomí. Dva (tři) jedinci pochopí podstatu této společnosti a snaží se z ní uniknout a začít jiný život. Společnost však nemůže dopustit, aby v ní žijící jedinci pochybovali o jejím uspořádání, neboť by mohlo dojít ke společenským otřesům, na které by společnost doplatila svou existencí. Proto musí být jedinci, kteří se z ní vymknou, odstraněni. Ve filmu zobrazená společnost je zcela jednolitá a tak z něj není zřejmé, zda existuje nějaká skupina, která společnosti vládne a které je známa podstata jejího fungování. Příběh THX 1138 a LUH 3417 je některými připodobňován k příběhu Adama a Evy: Eva (LUH 3417) dosáhne prozření (přestane brát léky) a nabídne jej i Adamovi (THX 1138). Oba pak zjistí, že jsou nazí (milují se, doslova i přeneseně), jsou odhaleni a potrestáni (zatčeni a odsouzeni k využití) a vyhnáni z ráje (opuštění města, v němž dosud žili a které jim zajišťovalo obživu). Také poslední scéna, v níž se THX 1138 staví na povrch země a jeho silueta vyniká ve velkém červeném kotouči zapadajícího slunce, může mít několik výkladů. THX 1138 se neumí živit vlastními silami, proto jeho další osud po opuštění podzemního města záleží na tom, co a koho najde na povrchu. Pokud na povrchu žijí i jiní lidé, může přežít. V tom případě dává film naději, že od zotročující společnosti je možné se osvobodit. Pokud však na povrchu žádní lidé nejsou, i v případě příznivých přírodních podmínek a dostatku potravy je případný uprchlík odsouzen ke ztrátě svého lidství. Potom musíme připustit, že společnost, jakkoli je špatná, nemůže jedinec opustit. Někteří uvažují i o tom, že LUH 3417 je do společnosti umístěna z vnějšku a má zahájit (nejen ona, ale i další jí podobné) změny, kterých zakonzervovaná společnost sama není schopna.\n\n"}
{"id": "44581", "url": "https://cs.wikipedia.org/wiki?curid=44581", "title": "Madrigal", "text": "Madrigal\n\nSlovem nejasného původu madrigal se označuje několik uměleckých forem pozdního středověku a raného novověku, vycházejících především z italské kultury. Jsou to\n"}
{"id": "44583", "url": "https://cs.wikipedia.org/wiki?curid=44583", "title": "Behringer", "text": "Behringer\n\nBEHRINGER Spezielle Studiotechnik GmbH je německá firma zaměřující se na vývoj a výrobu audiotechniky. Vznikla v roce 1989 a díky masivní (a tudíž levné) sériové výrobě se brzy dostala do vedení v prodeji relativně levné audiotechniky.\n\n"}
{"id": "44584", "url": "https://cs.wikipedia.org/wiki?curid=44584", "title": "Integrovaný dopravní systém Jihomoravského kraje", "text": "Integrovaný dopravní systém Jihomoravského kraje\n\nIntegrovaný dopravní systém Jihomoravského kraje (IDS JMK) je integrovaný dopravní systém, zahrnující tramvaje, trolejbusy, vlaky, městské a příměstské autobusové linky a lodní dopravu na Brněnské přehradě. IDS JMK obsluhuje po ukončení 6. etapy v červenci 2010 celé území Jihomoravského kraje a místně zasahuje i do okolních krajů České republiky (Vysočina, Pardubický, Olomoucký a Zlínský). Autobusové linky IDS JMK zajíždí i do několika rakouských a slovenských měst a obcí, jedna vlaková linka je rovněž vedena na Slovensko.\n\nKoordinátorem IDS JMK je společnost KORDIS JMK, spol. s r. o. založená Jihomoravským krajem a Statutárním městem Brnem.\n\nPlány na integraci hromadné dopravy na území nově vzniklého kraje se objevily na začátku 21. století. Zřízení „Koordinátora integrovaného systému veřejné hromadné dopravy v Jihomoravském kraji“ bylo Statutárním městem Brnem a Jihomoravským krajem schváleno v prosinci 2001. KORDIS JMK zahájila přípravné práce na IDS v říjnu 2002. V rámci příprav na spuštění IDS byly v Brně mimo jiné zavedeny tarifní zóny a přečíslovány trolejbusové linky.\n\n\nDo Kraje Vysočina zasahují linky z Jihomoravského kraje v několika oblastech:\n\nIDS JMK je rozdělen do většího množství relativně malých tarifních zón. Tento systém odpovídá požadavku cestujících na přepravu mezi jednotlivými zapojenými sídly bez nutnosti cestovat přes centrální město (Brno). Při celkovém počtu 721 obsluhovaných obcí (z toho 674 v Jihomoravském kraji) připadá v průměru na jednu zónu zhruba 4–5 obcí. Samotné Brno je rozděleno do dvou zón.\n\nTarifní zóny IDS JMK jsou označeny trojmístnými čísly – samo Brno tvoří zóny 100 (vnitřní) a 101 (vnější), okolní zóny pak mají trojmístná čísla v řadách 2xx–9xx (např. Adamov 225, Kuřim 310, Modřice 510, Vyškov 740, Znojmo 800, Hodonín 900).\n\nVšechny linky zapojené do IDS JMK používají jednotné dvou- (brněnské linky) nebo tříciferné (ostatní) označení, vlaky Českých drah jsou označeny písmenem S nebo R následovaným jednou nebo dvěma číslicemi. V květnu 2017 byla doprava zajišťována na těchto pravidelných linkách:\n\nDo prosince 2013 byla v provozu také autobusová linka č. 581 městské dopravy v Mikulově, která byla nahrazena změnou trasy regionální linky č. 585.\n\n\nAutobusové linky IDS JMK zajíždí také do rakouských měst a obcí Laa an der Thaya, Drosendorf-Zissersdorf, Schrattenberg, Herrnbaumgarten, Poysdorf (včetně části Poysbrunn), Falkenstein a Drasehofen (včetně části Stützenhofen). Na Slovensku obsluhují autobusy IDS JMK Holíč, Kátov, Vrádište a Skalici.\n\nNa slovenské území jezdí také jedna vlaková linka, která přes Vrbovce a Brestovec vede do Myjavy.\n\nPřeprava osob v rámci IDS JMK byla v etapě 4A (2007) zajišťována těmito společnostmi:\na autobusovými dopravci\n\nV rámci konečné etapy 6 se na konci roku 2012 na provozu IDS JMK podílelo 21 dopravců:\na autobusoví dopravci\n\nV září 2009 byla zprovozněna služba informací o odjezdech z konkrétní zastávky pomocí WAPu nebo webu, přičemž jsou využity nejen jízdní řády, ale i aktuální informace o skutečné poloze vozidla. IDS JMK na svém webu uvádí, že jeho služba, spuštěná v září 2009, je první tohoto druhu v České republice. (Pilotně byla podobná služba pouze pro služební potřebu řidičů střídajících na trati pro vybraných 38 zastávek od 1. listopadu 2006 zavedena u pražských tramvají – v den 22. září 2007 u příležitosti dne otevřených dveří byla přístupná i veřejnosti).\n\n\n"}
{"id": "44597", "url": "https://cs.wikipedia.org/wiki?curid=44597", "title": "Gay", "text": "Gay\n\nGay je člověk (konkrétně muž), kterého přitahují muži. Používá se také pro označení této vlastnosti. Původem anglické slovo se ujalo v mnoha evropských i mimoevropských jazycích. V češtině se používá jako podstatné nebo přídavné jméno a obvykle nezahrnuje lesby, ženy které přitahují ženy. Termín gay se nyní běžně užívá místo staršího výrazu \"homosexuál/ní\", který je nevyhovující kvůli klinické minulosti a zaměření na sex. Nedoporučuje se proto ani autorům odborných textů, ani novinářům.\n\nHistorie pojmu \"gay\" úzce souvisí s historií gay a lesbického hnutí. Někdy je proto kritizováno jeho zpětné užití i pro označení historických osob s homosexuální orientací a některými autory je považováno za relevantní jen od doby vzniku tohoto hnutí v 60. letech 20. století.\n\nPřídavné jméno \"gay\" pochází z angličtiny. Původně mělo významy jako „radostný, bezstarostný, veselý, pestrý“. Ve 20. století se však začalo sexualizovat (např. gay cat jako mladý muž, který má rád večírky). V téže době rostla potřeba po eufemismech pro homosexuály ve společnosti; v Británii se mluvilo třeba o „sportovních“ dívkách a „umělecky založených“ chlapcích (\"\"sporty\" girls\", \"\"artistic\" boys\"). Od poloviny 20. století se, zprvu v USA, začalo užívat pro homosexuální lidi, obzvlášť pro muže a tento význam brzy převládl. Polarizovalo se také kontrastní slovo \"straight\", jehož tradiční konotace serióznosti a konvenčnosti se v téže době rozšířily o heterosexualitu.\n\n60. léta byla dobou občanské angažovanosti, boje za lidská práva a práva menšin. V návaznosti na stonewallské nepokoje v roce 1969 založili aktivisté motivovaní snahou skoncovat s tíživým skrýváním vlastní odlišnosti LGBT hnutí. Identifikovali se se slovem gay a přijímali ho jako označení pro „svéráznou pozitivní kulturu“. Jako název své první organizace zvolili \"Gay Liberation Front\".\n\nTermín \"homosexualita\" tehdejšímu hnutí nevyhovovalo. Jednak se v té době jednalo o oficiální psychiatrickou diagnózu, čímž medicína svazovala „homosexuála“ se zvráceností. Další problém popsal filozof Michel Foucault tak, že již se vznikem této nové sexuální kategorie se na člověka-homosexuála hledělo, jako by byl „úplně prostoupen sexualitou“, jako by byla jeho kvintesencí.\n\nZato termín \"gay\" je podle britského historika sexuality Jeffreye Weekse „sebeoznačením těch, kteří se vypořádali se svou homosexuální orientací a nebojí se ji vystavit na odiv světu.“ A Michel Foucault přikládal slovu velký význam jako výrazu „boje o nové vědomí, nezávislou identitu a společenské uznání.”\n\nNa počátku 21. století dosáhlo LGBT hnutí v západním světě značné části svých politických a společenských cílů, a spolu s tím bylo dosaženo i změny jazykového úzu – většina novin má dnes preferenci slova gay za samozřejmou, zcela v souladu se stylistickými doporučeními samotných LGBT organizací.\n\nDalší stylistický posun představuje tendence užívat v angličtině slova \"gay\", \"bisexual\" apod. spíše jako přídavná než jako podstatná jména. Zdůrazňuje se tím, že člověk není výhradně gayem, ale že to je jen jeden z aspektů jeho života. (Obdobně jako „lidé bez domova“ vs. „bezdomovci“, kde podstatné jméno vybízí ke stigmatizaci a házení do jednoho pytle.)\n\nA konečně dalším posunem v anglické LGBT terminologii je prosazování slova \"queer\" (původně „divný, výstřední, pofidérní“) jako širokého inkluzivního termínu zastřešujícího všechny netradiční formy sexuality.\n\nV českém jazyce se slovo gay objevuje v průběhu 90. let 20. století v souvislosti s opožděnou emancipací gayů a leseb a rozvojem hnutí za jejich práva. Většinou se užívá jen pro muže, zatímco pro ženu se používá termín lesba, příp. lesbička nebo lesbická žena (sousloví gay muž bývá užíváno méně).\n\nOdklon od medicínského diskurzu probíhal v Česku nejprve povlovně. Až v roce 2000 se SOHO (Sdružení organizací homosexuálních občanů v ČR) „do nového tisíciletí“ přejmenovalo na Gay iniciativu v ČR. Jeho zakladatel Jiří Hromada se zmiňuje o nutnosti změnit název, „ve kterém je stále obsaženo slovo homosexuálních, které už neodpovídá moderní identifikaci a názvosloví“.\n\nPokud jde o lingvistickou kodifikaci, zatím zařazením hesla gay do Slovníku neologizmů. Nedoporučuje se proto ani autorům odborných textů, ani novinářům.\n\nLGBT hnutí si zatím neprosadilo fonetický český přepis \"gej\", na rozdíl třeba od slovenštiny a polštiny, a v češtině se tak, stejně jako třeba ve španělštině, užívá spíše původní anglický pravopis.\n\nČeština je živelně flexivní jazyk, a stejně jako jiná přejatá slova (googlovat aj.) slovo \"gay\" jako podstatné jméno patřičně skloňuje (genitiv: gaye, plurál nominativ: gayové). Naopak nesklonné výrazy se ujímají pomaleji, jak je tomu i u přídavného jména \"gay\". Časté jsou výrazy gay a lesbická liga, gay sport, gay bar, gay komunita apod., ale například sousloví gay muž se užívá méně.\n\nObjevují se jisté pokusy o počeštění pravopisu spojené se skloňováním přídavného jména, zejména ve formě přídavného jména \"gejský\".\n\nExistují zastaralá synonyma. Ve starší češtině existoval výraz \"samcoložník\". Objevily se pokusy hovořit spíše o \"homoerotickém zaměření\", poněvadž „zahrnuje i citovou stránku sexuální orientace“.\n\nPro slovo gay existuje v češtině celá řada hanlivých synonym. Podle Martina C. Putny by přijetí takových slov za vlastní bylo znakem „‚dozrání‘, sebevědomí příslušné komunity“, podobně jako původně hanlivé anglické slovo \"queer\".\n\nO vhodnosti dalších možných termínů v současnosti se vedou diskuze.\n\nNejčastěji se v rámci samotné komunity, kromě samotného \"gay\", používá slovo \"teplý\". Žáčková uvádí, že se do češtiny dostalo z němčiny. (Staroněmecké „schwuchteln“ prý vyjadřovalo poskakování nebo rozpustilé dovádění a začalo se používat jako posměšné pojmenování „podivně se chovajících mužů“.) Slovo má určité pozitivní konotace a lingvistickou flexibilitu, ačkoli na škodu je živý původní význam. V komunitě bylo použito ke slovním hříčkám, viz např. \"Logos, teplé společenství křesťanů v Brně\" nebo \"Teplé jaro\" nebo v názvu sekce \"teploměr\" festivalu Mezipatra a mnoho dalších.\n\n\n"}
{"id": "44600", "url": "https://cs.wikipedia.org/wiki?curid=44600", "title": "Ležan", "text": "Ležan\n\nLežan je typ včelího úlu. Úly ležany jsou dodnes tradičně využívány především maďarskými včelaři. Jejich odlišnost od ostatních typů úlů spočívá v horizontálním uložení. Vnitřní členění může být na takzvanou teplou i studenou stavbu. Úl nelze v čase početního maxima včelstev libovolně rozšířit, ale někteří včelaři i na těchto úlech po úpravách používají medník. To je ale proti duchu koncepce tohoto úlu, která spočívá v předem stanoveném prostoru pro včelstvo a v snadné přístupnosti kteréhokoliv rámku.\n\nLežan vychází přímo z původní přírodní formy úlu, tj. z vyvráceného kmene – klátu, který si v minulosti i se včelami včelař pomocí koní přivlekl z lesa do blízkosti svého obydlí. Později začali včelaři vhodné kmeny vydlabávat a to především právě do formy ležanů. V dalším období v souvislosti se začátkem používání rámků a dalším pokrokem ve včelařském oboru musel ležan ustoupit před vertikální nástavkovou koncepcí. Nevymizel však ze včelnic úplně a úly ležany jsou zájmovými malovčelaři dodnes využívány a to především při výchově a oplození včelích matek. Mnohdy i při „skladování“ záložních matek a včelstev.\n\nÚly ležany používají i někteří zdravotně postižení včelaři, neboť při provozu na těchto úlech není nutno zvedat tak těžká břemena jako při klasickém včelaření na nástavkových úlech.\n\nÚlová otázka je zdrojem mnoha polemik a třenic mezi včelaři a koncepce ležanu je v moderní době považována za zastaralou. I přesto je možno i dnes v takových úlech s úspěchem zájmově včelařit, pokud však úl včelám poskytne dostatečný prostor. Komerční praxe však hovoří jasně pro moderní nástavkové „stavebnicové“ úly.\n"}
{"id": "44601", "url": "https://cs.wikipedia.org/wiki?curid=44601", "title": "Chaos", "text": "Chaos\n\nSlovo chaos označuje neuspořádanost, zmatek, změť.\n\n\n\n\n"}
