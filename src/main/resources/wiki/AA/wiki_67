{"id": "41057", "url": "https://cs.wikipedia.org/wiki?curid=41057", "title": "Bílé kameny", "text": "Bílé kameny\n\nBílé kameny, zvané též Sloní kameny (), jsou izolovaná, morfologicky výrazná skupina asi 20 m vysokých pískovcových skal. Přírodní památka Bílé kameny se nachází v CHKO Lužické hory 1 km severně od obce Jítrava na úpatí vrchu Vysoká v Libereckém kraji. Chráněné území je v péči AOPK ČR - regionálního pracoviště Liberecko.\n\nDíky příměsi kaolinitu mají pískovcové skály nápadně bílou barvu a oblé tvary, čímž připomíná hřbety obřích, odpočívajících slonů. Proto jsou tyto skály někdy označovány také jako \"Sloní skály\". Tato ukázka zvětrávání křídových turonských pískovců je od roku 1955 státem chráněna jako přírodní památka ev. č. 2414 v okrese Liberec pod správou AOPK ČR - Regionálního pracoviště Liberec. Chráněné území, ležící v katastru obce Jítrava, má výměru 0,661 ha.\n\nSkály jsou tvořeny šikmo skloněnými vrstvami světlých svrchněkřídových pískovců, nakloněných ve třetihorách v důsledku tektonických pohybů na lužickém zlomu. Během následující eroze docházelo k postupnému obrušování skal a rozšiřování puklin. Dnes tak je útvar rozdělen trojicí svislých puklin (voštin) na několik malých bloků tvořících tak nevelké skalní město. Pískovec má ve vrchní části skal výraznou příměs kaolinitu, který dává skalám charakteristické bílé zabarvení a oblé tvary. Spodní části skal jsou tvořeny méně kaolinickým materiálem a je na nich patrná vyvinutá vrstevnatost se šikmým sklonem vrstev. Ve skalách vznikly erozí oválné dutiny a jeskyně, z nichž největší je asi 6 m dlouhá. V jedné ze skal vznikl erozí také 4 m dlouhý skalní tunel.\n\nBílé kameny jsou předmětem velkého zájmu turistů a výletníků již od první poloviny 19. století. Průvodními jevy tohoto zájmu je poškozování skal, jako tesání schůdků a vyrývání nápisů do jejich povrchu či rozdělávání ohňů. Správa CHKO Lužické hory musí též pravidelně odklízet odpadky, které zde zanechávají nedisciplinovaní návštěvníci.\n\nPřírodní památka, již z dálky dobře viditelná, leží na okraji lesa asi 750 metrů severně od silnice I/13 Děčín - Liberec. U odbočky ke skalám je autobusová zastávka \"Rynoltice, Jítrava, hl. silnice\". Kolem skal vede červeně značená turistická cesta a naučná stezka „Lužické a Žitavské hory“, později nahrazená novou stezkou označenou Mezinárodní naučná stezka Lužické a Žitavské hory. \n\n\n\n"}
{"id": "41063", "url": "https://cs.wikipedia.org/wiki?curid=41063", "title": "Biskoupky (přírodní památka)", "text": "Biskoupky (přírodní památka)\n\nBiskoupky je přírodní památka ev. č. 1155, lokalita Biskoupky – část obce Sebečice v okrese Rokycany. Správa AOPK Plzeň. Důvodem ochrany je klasické naleziště zkamenělin středního kambria (jinecké souvrství).\n"}
{"id": "41066", "url": "https://cs.wikipedia.org/wiki?curid=41066", "title": "Německé císařství", "text": "Německé císařství\n\nNěmecké císařství (zkráceně Německo, oficiálně Německá říše, \"Deutsches Reich\"), byl stát ve střední Evropě, který sjednotil většinu německy mluvících zemí s důležitou výjimkou Rakouska-Uherska. Císařství bylo vyhlášeno 18. ledna 1871 v zrcadlovém sále ve Versailles po vítězství Severoněmeckého spolku a spojeneckých jihoněmeckých států v prusko-francouzské válce a zaniklo v listopadu 1918 po porážce Německa a jeho spojenců v první světové válce.\n\nCísařství vzniklo podle maloněmecké koncepce a v jeho čele stanuli Hohenzollernové. Prvním císařem se stal Vilém I. a říšským kancléřem Otto von Bismarck. Vilém I. panoval do roku 1888, kdy nastoupil na německý trůn jeho syn Fridrich III., který zemřel ještě téhož roku, takže na trůn nastoupil Vilém II., který byl posledním císařem a vládl do roku 1918, kdy abdikoval.\n\nNěmecké císařství zahrnovalo 25 spolkových zemí (mezi nimi i tři hanzovní města Hamburk, Brémy a Lübeck). I přes hospodářskou krizi po roce 1873 se císařství v průběhu své existence (zejména v 90. letech 19. století) proměňovalo ze zemědělské země na průmyslovou. Rozvíjel se rovněž obchod i bankovnictví. S rozvojem hospodářství rostl také počet obyvatel, vnitřní migrace a urbanizace. Zatímco význam střední třídy rostl, řemesla a šlechta upadaly, byť šlechta si dosud zachovala svou dominantní roli ve vojsku, diplomacii a civilní správě.\n\nVnitřní a zahraniční politický vývoj určoval především první a nejdéle úřadující říšský kancléř Otto von Bismarck, jehož vládu lze rozdělit na liberální fázi, ovlivněnou vnitropolitickými reformami a kulturním bojem, a na spíše konzervativní období. Do doby jeho vlády spadá také rozvoj německého kolonialismu, z čehož pramenily konflikty s jinými koloniálními velmocemi, zejména s Velkou Británií.\n\nÉra po Bismarckovi bývá často označována jako vilémovské období, protože nový císař Vilém II. uplatňoval po Bismarckově propuštění roku 1888 značný vliv na politiku. Mohutné zbrojení a militarismus mělo za následek izolaci a bylo nakonec jednou z příčin první světové války.\n\nO Německém císařství se říká, že vzniklo „krví a železem“. Toto rčení napovídá, že vzniklo díky válkám, které vedlo Prusko se svými sousedy pod vedením Otto von Bismarcka. Ve válce, kde bojovalo Prusko a Rakousko proti Dánsku, (1864) získalo Prusko Šlesvicko-Holštýnsko (Schleswig-Holstein). Poté následovala válka o vliv v německy mluvících zemích. Tuto prusko-rakouskou válku (1866) vyhrálo opět Prusko, přičemž rozhodující bitva byla svedena u Hradce Králové, kde byla rakouská armáda rozdrcena.\n\nDůsledkem prusko-rakouské války byl vznik Severoněmeckého spolku, který ovládalo Prusko. Prusku ovšem překážel ještě jeden soupeř, Francie. Aby Bismarck nevypadal jako agresor, rozhodl se ke lsti. Zařídil, aby se francouzskému císaři Napoleonovi III. dostala emžská depeše, která ho měla vlákat do války. Napoleon III. na tento trik skočil a vyhlásil Prusku válku. V roce 1870 vypukla prusko-francouzská válka, kterou Prusko v bitvě u Sedanu vyhrálo. Francie byla poražena a následky pro ni byly velmi nepříjemné. Kromě finančních reparací, odstoupení Napoleona III. a odevzdání Alsaska-Lotrinska Prusku museli Francouzi přetrpět ponížení v podobě vyhlášení Německého císařství, které proběhlo přímo u Paříže v zrcadlovém sále ve Versailles. Kancléřem sjednoceného Německa se stal Bismarck. Pro Francii byla tato porážka a její následky natolik ponižující, že to byl jeden z důvodů pro rozpoutání první světové války.\n\nNěmecké císařství bylo federací států a konstituční monarchií, v čele s pruským králem jako dědičnou hlavou státu, mající titul německého císaře (něm. \"Deutscher Kaiser\"). Oficiálním jazykem byla němčina. Kancléř Bismarck ve snaze předejít dělnickým nepokojům zavedl prvky sociálního státu.\n\nV zahraniční politice se snažilo Německo o kolonizaci zámořských území, ovšem kvůli pozdnímu vzniku toho na něj mnoho nezbylo (Togoland, Kamerun, Německá jihozápadní Afrika, Německá východní Afrika, Německá Nová Guinea a několik menších území), většinu území si již rozebrala Velká Británie spolu s Francií. S těmito zeměmi Německo soutěžilo nejen ekonomicky (Německo, Velká Británie, Francie, Rusko a USA byly největší světové mocnosti), ale i vojensky. Německo si vybudovalo největší a nejlepší armádu na světě a spojilo se s Rakouskem-Uherskem a Itálií do aliance - Trojspolku. Během první světové války k nim přibyla i Osmanská říše (1914) a Bulharsko (1915), zatímco Itálie naopak zahájila válku v roce 1915 na straně Dohody.\n\nV důsledku napjatých vztahů mezi Trojspolkem a Trojdohodou (VB, Francie, Rusko) se všeobecně čekalo na záminku, kvůli které by mohla být rozpoutána válka o vedoucí postavení v Evropě. Záminka se naskytla 28. 6. 1914, kdy byl v Sarajevu zabit rakouský následník trůnu. V důsledku tohoto atentátu vypukla první světová válka. Přes značný postup byly německé armády zadrženy Francouzi na řece Marně. Německo bylo nuceno bojovat na 2 frontách. Kvůli námořní blokádě začalo Německo už roku 1915 hladovět. Rusko sice v roce 1917 z války vystoupilo, ovšem díky vstupu Spojených států amerických do války v témže roce bylo jasné, že Německo nemůže vyhrát. V listopadu se úplně vyčerpané Německo vzdalo. Kvůli revoluci v Berlíně prchl císař Vilém II. Pruský do Nizozemska, což byl konec císařství.\n\nNěmecké císařství v době vzniku zahrnovalo 26 spolkových zemí, z nichž byly 4 království, 6 velkovévodství, 5 vévodství, 7 knížectví a 3 hanzovní města (Hamburk, Brémy a Lübeck), a říšskou zemi Alsasko-Lotrinsko. Největší a nejdůležitější spolkovou zemí bylo Pruské království, které zabíralo kolem 60% rozlohy.\n\n\n\n\n\n\n\"Dynastie: Hohenzollernové\"\n\n\n"}
{"id": "41067", "url": "https://cs.wikipedia.org/wiki?curid=41067", "title": "Biskoupská hadcová step", "text": "Biskoupská hadcová step\n\nBiskoupská hadcová step je přírodní památka ev. č. 898 u obce Biskoupky v okrese Brno-venkov. Správa AOPK Brno. Tato lokalita byla vyhlášena přírodní památkou v roce 1979, zaujímá rozlohu 2,21 ha a leží v nadmořské výšce 228–270 m.\n\nTeplomilná stepní společenstva na strmých hadcových skalnatých svazích, západně od zástavby obce Biskoupky nad levým břehem řeky Jihlavy s výskytem významných druhů rostlin a živočichů.\n\nStep je součástí přírodního parku Střední Pojihlaví.\nPřírodní památku Biskoupskou hadcovou step tvoří členité území stepního charakteru na hadcovém podloží s výskytem význačných druhů rostlin a hmyzu. Zahrnuje také Biskoupský kopec s bývalými pastvinami, roztroušenými keři a jalovci. Je zde bohatý výskyt konikleců a jiných ohrožených druhů rostlin.\n"}
{"id": "41075", "url": "https://cs.wikipedia.org/wiki?curid=41075", "title": "Hémerá", "text": "Hémerá\n\nV řecké mytologii je Hémerá (řecky Ημερα, 2.pád Hémery) bohyně jasného dne. Je dcerou bohyně noci Nykty a boha věčné tmy Ereba. Je též považována za zosobnění dne a v pozdějších dobách splývala s bohyní ranních červánků Éós.\n\n"}
{"id": "41079", "url": "https://cs.wikipedia.org/wiki?curid=41079", "title": "Michalovce", "text": "Michalovce\n\nMichalovce (německy: \"Großmichel\", maďarsky: \"Nagymihály\", jidiš (latinkou): \"Michajlovec\", romsky: \"Mihaľa\") jsou okresní město na východním Slovensku, v Košickém kraji, je hospodářským a správním centrem regionu. Michalovce leží cca 60 km východně od Košic, 30 km od ukrajinské hranice. Městem protéká řeka Laborec. Žije zde přibližně 37 500 obyvatel.\n\nMěsto se skládá z následujících 7 městských částí:\n\nVe městě se budova stálého divadla nenachází, přesto město navštěvuje mnoho divadelních souborů, jejichž představení se konají v Městském kulturním středisku. Ve městě působí i místní ochotnické divadlo Pri fontáne.\n\nSbírky a expozice muzea jsou umístěny v prostorách reprezentativního barokně-klasicistního zámečku a šlechticů ze Starého a z Michalovců. Zámeček vznikl v 17. století přebudováním staršího hradu, naposledy byl přestavěn v 30. letech 19. století Zámeček, bývalé hospodářsko-správní objekty, jakož i rekonstruované základy významné sakrální stavby - rotundy, nacházející se v areálu muzea, jsou kulturními památkami.\n\nVe městě je řeckokatolický chrám Narození Přesvaté Bohorodičky z roku 1771, římskokatolický kostel Narození Panny Marie z r. 1313, řeckokatolický Chrám svatého Ducha v neobyzantském slohu z roku 1935 a řeckokatolický chrám Zesnutí Přesvaté Bohorodičky na Vrboveckého ulici. V posledních letech se vybudovali i větší obchodní centra jako Zemplín a Michalovce. V současnosti se pracuje na novém autobusovém nádraží, která se nachází u železničního nádraží. Mezi zdejší pýchy patří zrekonstruovaný fotbalový stadion MFK Zemplín Michalovce.\n\nVe městě se nachází i nejstarší gymnázium na východ od Slanských vrchů, založené v roce 1922, pojmenované po jeho absolventovi - národním umělci, básníkovi Pavlovi Horovi. Mezi absolventy patří Marián Čalfa - politik, Jozef Činčár - generál letectva, Michal Maheľ - geolog, Belo Polla - archeolog, Jozef Puška - prozaik, Jozef Tomko - kardinál a mnozí jiní. Také v něm působilo mnoho vynikajících pedagogů jako Július Barč-Ivan, Emanuel Böhm, Július Činčár, Štefan Hlaváč a Šimon Čižmár.\nV současnosti na gymnáziu studuje přes 900 studentů, kteří si mohou vybrat ze 4 oborů.\n\n\n\n\n\nVe městě se nachází dvě železniční zastávky a to: Michalovce, ze které jezdí spěšné vlaky mezi Humenným a Košicemi, dále pak přímý noční R 614/R615 \"Zemplín\" do Bratislavy přes Košice a také noční vlak EN 442/EN 443 \"Slovakia\", Humenné – Michalovce – Praha hl.n. a vlak RJ 1021/ RJ 1020 přes Havířov do Prahy, druhá zastávka se nazývá Michalovce zástavka.\n\nMěstem prochází silnice I/18 (Žilina - Vrútky - Poprad - Prešov - Strážske - Michalovce) a I/19 (Košice - Michalovce).\n\nMěsto má i své autobusové nádraží, ze kterého jezdí dálkové spoje (do ukrajinského Užhorodu či Mukačeva, Košic, Bratislavy, Prahy, Plzně, Liberce i Londýna) a také regionální linky do okolních vesnic.\n\nMěstskou hromadnou dopravu provozuje ve městě společnost DZS MK TRANS na 11 linkách. Některé z nich zajíždí i na autobusové nádraží.\n\n\nOblast je osídlená již od počátku neolitu, existovala zde i halštatská sídliště. Archeologické výzkumy prokázaly, že zde stála ve 12. století románská rotunda. Samotné město je doloženo až od roku 1244, městská práva pak získalo v roce 1418.\n\nZa socialistického Československa zde byla rozvinuta mnohá odvětví průmyslu, včetně oděvního a strojírenského. Vzhledem ke změnám politické situace a k rozdělení ČSFR v roce 1993, Michalovce se dostaly do chudého východoslovenského regionu. Nedaleko města, východním směrem se nachází přehradní nádrž Zemplínská šírava. Město je zároveň centrem regionu Zemplín (bývalé uherské župy).\n\n\n"}
{"id": "41081", "url": "https://cs.wikipedia.org/wiki?curid=41081", "title": "Lučané", "text": "Lučané\n\nLučané byli jedním z bájných českých kmenů sídlící před vznikem přemyslovského knížectví na území zvaném Lucko, se střediskem v Žatci. Jsou známí především z pověsti o Lucké válce. Mohli existovat v 9. až 10. století, možná přežívali až do 12. století.\n\nPísemné doklady z doby, kdy měl tento kmen samostatně existovat, nemáme. O Lucku a Lučanech se zmiňuje první díl Kosmovy kroniky, odkud pochází většina informací.\n\nVladimír Karbusický přišel s teorií, že Kosmas při zápisu pověsti vycházel ze staršího zdroje, kterým má být dnes ztracená staročeská hrdinská píseň.\n\nLucké území se podle ní rozkládalo podél řeky Ohře. Sousedilo na západě u dnešních Lovosic s územím Litoměřiců. Hranice s kmenem Čechů by pak zřejmě běžela zhruba podél řeky Ohře až k Žatci a poté směrem na jih k řece Mži. Není jasné, kde by měla být západní hranice Lucka, ale dá se předpokládat, že by pod vládu Lučanů patřilo i dnešní Sokolovsko. Kosmas ve své kronice uvádí, že národ Lučanů (\"natio Luczano\"), který se nyní – v Kosmově době – ponovu (\"a modernis\") nazývá podle hradu Žatec (\"Satc\") Žatčané (\"Satcenses\"), žil na území (\"provincia\"), které se rozdělovalo na pět krajin (\"regio\"), a dále tyto krajiny vyjmenovává: první kolem říčky \"Guntna\", druhá kolem řeky \"Uzka\", třetí kolem potoka \"Brocnica\", čtvrtou krajinu nazývá Lesní (\"Silvana\") a pátou je vlastní Lucko či Luka (\"Luca\").\n\nKromě Žatce mělo být také významné hradiště Vlastislav nedaleko dnešních Třebenic. Dalším luckým hradištěm, po němž zbyl jen název místní čtvrti, byla Drahúš v dnešním městě Postoloprty.\n\nLučané podle pověsti byli nepřátelé kmene Čechů a jejich vládců Přemyslovců. Podle Kosmy Lucko zaniklo za vlády knížete Neklana, jehož vojsko v lucké válce, konkrétně v bitvě u Turska, porazilo silnou luckou Vlastislavovu armádu. Pod vládou Přemyslovců ovšem Lučané zřejmě existovali dále, Kosmas o nich mluví jako o svých současnících.\n\nKosmas v lucké válce zřejmě popisoval historickou událost z doby pozdější než z období předbořivojovského, totiž pravděpodobně upevňování pozice knížete Boleslava I. po zavraždění bratra Václava. Ve Widukindově kronice se k roku 936 píše o intervenci saských a durynských jednotek v boji mezi Boleslavem a jiným \"drobným knížetem\" (\"subregulus\"). Kníže Boleslav měl durynský a posléze saský sbor porazit a při návratu vypálit hrad (\"urbs\") onoho knížete. Tomu odpovídají i archeologické nálezy včetně datování ve Vlastislavi. \n\nO existenci samostatného kmene na severozápadě Čech soupeřícího s Čechy (Přemyslovci) se dnes pochybuje. Lučané se ale považují za jedno z českých knížectví.\n\nPověst o lucké válce zpracoval Alois Jirásek ve svých Starých pověstech českých.\n\nČeská blackmetalová skupina Maniac Butcher natočila v roce 1996 album \"Lučan Antikrist\".\n\nV okrese Louny byl vydáván \"Deník Lučan\", dnes \"Žatecký a lounský deník\" vydavatelství Vltava-Labe-Press. V Žatci se vařilo pivo Lučan a stejně se jmenovalo i zdejší kino nebo vojenská tělovýchovná jednota.\n\nLučan je také české příjmení.\n\n"}
{"id": "41085", "url": "https://cs.wikipedia.org/wiki?curid=41085", "title": "Biskoupky", "text": "Biskoupky\n\nSlovo Biskoupky má více významů:\n\n"}
{"id": "41088", "url": "https://cs.wikipedia.org/wiki?curid=41088", "title": "Mikádo", "text": "Mikádo\n\nMikádo se užívá ve více významech\n\n"}
{"id": "41090", "url": "https://cs.wikipedia.org/wiki?curid=41090", "title": "Biskoupky (okres Brno-venkov)", "text": "Biskoupky (okres Brno-venkov)\n\nBiskoupky jsou obec v okrese Brno-venkov v Jihomoravském kraji. Nachází se v Jevišovické pahorkatině, na levém břehu řeky Jihlavy, v katastrálním území Biskoupky na Moravě. Obec se rozkládá v přírodním parku Střední Pojihlaví. Obec Biskoupky je členskou obcí Mikroregionu Ivančicko. Žije zde obyvatel.\n\nSousedními obcemi jsou Senorady, Ivančice a Nová Ves v okrese Brno-venkov, Jamolice v okrese Znojmo a Lhánice v okrese Třebíč (Kraj Vysočina).\n\nPrvní písemná zmínka o obci pochází z roku 1131 (Biscupici). Biskoupky tvoří obdélníkovou náves, zakončenou panským dvorem (na východě). Do roku 1893 byly Biskoupky přiškoleny do Řeznovic. V tomto roce vystavěla obec za 9000 zlatých jednotřídní školu. Na škole mimo jiné působil i do roku 1903 Bohumil Nezval, otec Vítězslava Nezvala. V letech 1986–1990 byly Biskoupky součástí Oslavan. V roce 2011 Biskoupky získaly obecní znak.\n\nBiskoupky jsou malou obcí. Je zde základní občanská vybavenost, kterou tvoří obecní úřad, prodejna potravin, hospoda, kulturní dům, zastávka autobusu a dětské hřiště. V obci se rovněž nachází penzion Čarodějnický dvůr s minizoo. V Biskoupkách funguje pila. V obci se nachází cca 85 domů, ve kterých trvale žije necelých 200 obyvatel. Samospráva obce od roku 2016 vyvěšuje 5. července moravskou vlajku.\n\nVývoj počtu obyvatel za celou obec i za jeho jednotlivé části uvádí tabulka níže, ve které se zobrazuje i příslušnost jednotlivých částí k obci či následné odtržení.\n\n\n\n\nZastupitelstvo obce je sedmičlenné. Všichni zastupitelé byli ve volbách v roce 2018 zvoleni jako nezávislí kandidáti. Od roku 2014 je starostou obce Josef Benda, který nahradil Zdeňka Přichystala a který svůj mandát obhájil i v roce 2018.\n\n\n"}
{"id": "41094", "url": "https://cs.wikipedia.org/wiki?curid=41094", "title": "Bobří soutěska", "text": "Bobří soutěska\n\nBobří soutěska je název romantického údolí s Bobřím potokem a vodopádem na rozhraní Ústeckého a Libereckého kraje (okresů Česká Lípa a Děčín). Bobří soutěska je evidována pod č. 18 jako přírodní památka o rozloze 0,81 ha v seznamu zvláště chráněných území AOPK České republiky. Nachází se asi 2 kilometry východně od Verneřic a 4 km severozápadně od Kravař na Českolipsku. Lokalita je ve správě regionálního pracoviště Ústecko AOPK ČR.\n\nChráněné území se rozprostírá na katastrech Velká Javorská (obec Žandov, zcela na západě okresu Česká Lípa)- plocha 0,6 ha a Loučky u Verneřic (obec Verneřice, okres Děčín) – plocha 0,21 ha.\n\nStinné údolí vzniklo erozní činností v čedičovém podloží, vytvořeném od západu přitékajícím Bobřím potokem. Důvodem ochrany je ukázka zpětné eroze v čedičovém tělesu. Jsou zde dva vodopády. Menší pěnivý vytéká z pukliny v čedičové skále pod troskami Čertova mlýna, vysoký je jen 2 metry, široký čtyři metry. Nedaleko od něj je další vodopád vysoký 6 metrů, není však tak mohutný. Celé údolí je zarostlé lesem, je zde mnoho vzácných květin (např. růže alpská), i živočichů (např. skorec vodní, konipas horský).\n\nVe svahu na pravém břehu Bobřího potoka, v místech pod někdejším Čertovým mlýnem a výše položenou, nyní zaniklou obcí Starosti, došlo v letech 1860–1861 k pokusům o těžbu uhlí. Štola, ražená zhruba v polovině svahu, sice dosáhla na slojku hnědého uhlí, to se však ukázalo být pro spalování nevhodné. Po opuštění dolu se štola zřítila.\n\nO zařazení do chráněných území rozhodlo usnesení ONV Děčín 17. května 1968 a ONV Česká Lípa 5. dubna 1968. Tehdy byla lokalita zapsána jako chráněný přírodní výtvor v rozsahu 0,66 ha a zahrnovala vodopád Bobřího potoka v čedičové soustavě.\n\nV evidenci Evropských významných lokalit, viz (Natura 2000) je vedena pod názvem \"Bínov – Bobří soutěska\" Je připraven projekt podstatného zvětšení chráněného území.\n\nPřes údolí vede zeleně značená cesta od Kravař na Verneřice, není zde silnice, ani železniční trať. Nejbližší vlaková zastávka je v Kravařích na trati 087 z České Lípy do Lovosic. Průchodnost územím byla zlepšena úpravou cest a vybudováním lávek i zábradlí. Za vysokého stavu vody se tudy nedoporučuje chodit.\n\n\n"}
{"id": "41097", "url": "https://cs.wikipedia.org/wiki?curid=41097", "title": "Gradačac", "text": "Gradačac\n\nGradačac (srbskou cyrlicí Градачац) je město v Bosně a Hercegovině, ve Federaci Bosny a Hercegoviny, v kantonu Tuzla na řece Gradašnica.\n\nPrvní zmínka o župě Gradačac je z roku 1302, avšak město samotné je připomínáno (pod starým názvem \"Gračac\") až v roce 1465. Roku 1512 se pak stalo součástí Osmanské říše, ačkoliv toto je zmiňováno až z tureckých daňových zápisů teprve roku 1533. Mezi lety 1765 a 1821 Osmané vybudovali 18 m vysoké hradby s 22 m vysokou strážní věží a to na místě starých, římských hradeb - město bylo totiž důležitým pohraničním bodem Turků. Během války provázející rozpad Jugoslávie, v letech 1992 - 1995 bylo několikrát bombardováno, v této době sloužilo Srbům a mělo pro ně ohromný strategický význam; Daytonskou smlouvou však bylo stanoveno, že připadne Chorvatům a Muslimům.\n\nNásledující etnické složení je z doby před válkou, v roce 1991.\n\n"}
{"id": "41102", "url": "https://cs.wikipedia.org/wiki?curid=41102", "title": "Bohouškova skalka", "text": "Bohouškova skalka\n\nBohouškova skalka je přírodní památka severovýchodně od obce Klobuky v okrese Kladno. Důvodem ochrany území jsou xerotermní rostlinná společenstva s výskytem kozince rakouského.\n\nChráněné území v prostoru opuštěného lomu vyhlásil okresní národní výbor v Kladně dne 29. září 1987 v kategorii chráněný přírodní výtvor. Přírodní památka je v Ústředním seznamu ochrany přírody evidována pod číslem 1053 a spravuje ji Krajský úřad Středočeského kraje. V osmdesátých letech dvacátého století lidé z okolních vesnic lokalitu využívali jako černou skládku nebo motokrosový terén a až do roku 1999 zůstalo území bez ochranářské péče, což vedlo k rozšíření třtiny křovištní. Lokalitu narušovala výsadba nevhodných dřevin – borovice lesní mahalebky obecné ptačího zobu obecného nebo pámelníku bílého – a v okrajových částech také zemědělská činnost.\n\nPřírodní památka s rozlohou 1,8216 hektarů se nachází v Dolnooharské tabuli v nadmořské výšce 310–316 metrů.\n\nBohouškova skalka je pozůstatkem lomu, ve kterém se těžila opuka jako stavební kámen. Těžba v lomu postupovala směrem od jihu k severu a nekvalitní kámen byl ponechán na místě. Sutí jsou zakryté také výchozy horniny. V geologickém podloží širšího okolí se nachází karbonské horniny líňského souvrství charakteristické načervenalou barvou: jílovce, prachovce, pískovce, arkózy a slepence s vložkami vápenců a rohovců. Na nich se ve třetihorách pravděpodobně uložily cenomanské pískovce, slepence a jílovce a turonské silně vápnité spongilitické slínovce. Na zvětralinách se jako půdní typ vyvinula mělká, kamenitá a silně vápnitá pararendzina.\n\nV geomorfologickém členění Česka leží lokalita v Dolnooharské tabuli, konkrétně v podcelku Řipská tabule a okrsku Perucká tabule. Území se nachází v povodí Vltavy. Odvodňuje je Zlonický potok, který se u Nabdína vlévá do Bakovského potoka. V rámci Quittovy klasifikace podnebí se chráněné území nachází v teplé oblasti T2, pro kterou jsou typické průměrné teploty −2 až −3 °C v lednu a 18–19 °C v červenci. Roční úhrn srážek dosahuje 550–700 milimetrů.\n\nNa okrajích chráněného území rostou dřeviny zastoupené zejména borovicí lesní, jasanem ztepilým a mahalebkou obecnou. Keře a stromy vytváří ochranou zónu, která omezuje pronikání velkého množství živin a ruderální druhů z okolních polí. Na některých místech však dochází k nevhodnému šíření dřevin a k zarůstání expanzivními druhy jako je třtina křovištní bělotrn kulatohlavý pcháč rolní a ovsík vyvýšený \n\nZe zvláště chráněných druhů rostlin na lokalitě roste silně ohrožený kozinec rakouský V minulosti se zde vyskytoval také hořec brvitý a hlaváček jarní Vzácně se vyskytuje bradáček vejčitý a prvosenka jarní z dalších rostlin potom ostřice chabá jehlice trnitá pcháč bezlodyžný úročník bolhoj chrpa latnatá sveřep vzpřímený válečka prapořitá a jestřábník chlupáček \n\nZ obratlovců se na Bohouškově skalce hojně vyskytuje silně ohrožená ještěrka obecná a další běžné druhy jako srnec obecný a zajíc polní Z ptáků byli pozorováni bažant obecný kos černý sýkora koňadra skřivan polní a pěnice slavíková Významné je společenstvo bezobratlých charakteristické pro tzv. bílé stráně. Vyskytuje se zde řada zástupců pavouků, motýlů a mravenců. S mravenci symbioticky žije cvrčík mravenčí Ke vzácnějším zástupcům hmyzu patří brouci z rodu prskavců: prskavec menší a prskavec větší \n"}
{"id": "41103", "url": "https://cs.wikipedia.org/wiki?curid=41103", "title": "Fotografická vizitka", "text": "Fotografická vizitka\n\nFotografické vizitky (carte de visite) jsou malé fotografie nalepené na kartonu velikosti dnešních vizitek, které ovládly svět během 60. a 70. let 19. století a značně tak přispěly k rozšíření a popularizaci fotografie vůbec. Jejich formát si patentoval 22. listopadu roku 1854 pařížský fotograf André-Adolphe-Eugène Disdéri.\n\nJe málo známé, že fotografické portréty ve formátu carte de visite vyráběl ještě před Disdérim francouzský portrétní fotograf z Marseille Louis Dodéro. V článku v časopisu \"La Lumière\" z 24. srpna 1851 popsal Frances Wey, spisovatel a kritik fotografie, Dodérovu myšlenku uvedení malé fotografie na kartičce, která by umožňovala \"\"místo jména mít na vizitce vlastní portrét\". V roce 1851 Dodéro také vycítil, že toto zmenšení formátu identifikační podobenky může být použito pro úřední dokumenty, jako pas nebo lovecký lístek..\n\nDisdéri však vyrobil rotační fotoaparát, který uměl udělat osm různých obrázků na jedno políčko negativu. Fotoaparát byl opatřen čtyřmi objektivy a snímal na pohyblivou fotografickou desku. Ty pak bylo relativně snadné i levné kopírovat ve větším počtu. Po vytištění na albuminový papír byly obrázky rozstřiženy na malé portréty, nalepeny na karton a používány jako navštívenky. Na snímku zobrazil většinou celou postavu od hlavy k patě v umělém prostředí ateliéru, v obyčejné póze s harmonickou a příjemnou optikou. Tak uvedl do fotografie její schopnost poskytnout levně a každému jeho podobiznu. Při velkolepé reklamě a nízkých cenách dosáhl toho, že do jeho portrétního ateliéru v Paříži přicházelo pro vlastní podobiznu mnoho lidí. Velmi brzy se ateliér stal chrámem fotografie - místem jedinečného skvostu a elegance, který denně prodal 300 až 400 portrétů.\n\nNa rozdíl od drahých a velkých daguerrotypií, fotografické vizitky si pak mohli přátelé vyměňovat mezi sebou a díky standardnímu formátu umisťovat do rodinných alb. Vizitky se staly populární až poté, když v květnu 1859 Disdéri vyfotografoval ve svém ateliéru Napoleona III, který přerušil svou cestu do války. Ještě větší popularitu získaly vizitky poté, když se nechala vyfotografovat celá královská rodina v Londýně. Během tří měsíců se prodalo 70000 fotografických vizitek a údajně jich bylo vyrobeno ještě 200 000 dalších.\n\nMnozí fotografové také prodávali podobizny známých osobností, méně časté byly pak fotografie měst, soch či důležitých událostí. O rozsahu „vizitkománie“ svědčí i to, že v Anglii počty prodaných vizitek ročně šly do stovek miliónů což vzhledem k jejich nemalé pořizovací ceně je obdivuhodné. Vizitky během 80. let ustoupily větším kabinetním fotografiím, v Čechách se však vyráběly souběžně až do 30. let 20. století.\n\nVe Vídni zavedl fotografování na vizitkové formáty rakousko-uherský c. k. fotograf Ludwig Angerer v roce 1857, tedy tři roky po Disdérim.\n\nAngličan John Jabez Edwin Mayall (1813 – 1901) v roce 1860 pořídil první carte de visite královny Viktorie. Mayall využíval techniky ručně kolorovaného albuminového tisku. V březnu 1861 byl pověřen, aby pořídil dvojportrét královského páru. Albert však několik měsíců poté zemřel (v prosinci 1861) a tato událost vyvolala poptávku veřejnosti po portrétech královské rodiny na fotografických vizitkách. Nákupem těchto snímků veřejnost demonstrovala své sympatie a podílela se na podobě veřejného smutku. V té době bylo módní sběratelství fotografií a vkládat je do alb. Královna Viktorie sdílela se svým manželem nadšení pro fotografování a vlastnili více než 100 alb, ve kterých sbírali portréty z každé zahraniční cesty.\n\nNávštěva fotografa byla podstatnou událostí. Fotograf se většinou se zákazníkem předem setkal, aby zjistil jeho povahu a podle ní doporučil volbu oblečení a typ portrétu. Samotné aranžmá portrétu se sice řídilo přísnými pravidly celosvětové módy, ale mělo za úkol vyjadřovat povahu i povolání fotografovaného. Je zajímavé, že i přes značná omezení si autor mohl zachovat osobitý výraz.\n\nPoužívaný bílkový papír byl velice tenký a proto se fotografie lepily na tužší kartony, které jsou velice užitečnou pomůckou pro datování fotografie. Počátkem 60. let bývaly kartony bílé s ostrými rohy a brzy si fotografové na zadní strany začali tisknout svá jména. Koncem 60. let už bylo běžné používat tlustší kartony s kulatými rohy a na reverzech jemné rytiny s logy ateliérů. Během 70. let se začaly používat barevné rámečky kolem fotografií a opět se vrátily ostré rohy. Během 80. let se používaly také černé kartony se zlatým potiskem. Na přelomu století se zase prosadila secese s jemnými, světlými odstíny.\n\nTechniku fotografií carte de visite do Dánska přinesl Rudolph Striegler v roce 1860. Tato technika se v 70. letech velmi rychle rozšířila jako levná a atraktivní alternativa portrétní malby. Provozovali ji například fotografové jako Ludvig Grundtvig (1836–1901) a Adolph Lønborg (1835–1916) v Kodani nebo Heinrich Tønnies (1856–1903), který si otevřel ateliérové studio v Aalborgu.\n\nHeinrich Tønnies (1825–1903) zůstává doposud jedním z předních fotografů fotografických vizitek v Dánsku. V červnu 1856 začal svou fotografickou kariéru jako partner C. Fritsche v Aalborgu a v prosinci téhož roku zakoupil partnerský podíl na podnikání a začal provozovat ateliér pod svým vlastním jménem. Od roku 1861 jeho obchod kvetl, potřeboval větší studio a více asistentů, v roce 1870 se stal dánským občanem. Jeho rodinný podnik nakonec přežil po tři generace – celkem 75 let. Šíře jeho fotografických produktů zahrnovala: daguerrotypie, kalotypie, pannotypie, fotolitografie, stereoskopie, ambrotypie, fotografické vizitky a medailony. Předpokládá se, že je autorem minimálně 75 000 fotografických vizitek, mnoho jich vzniklo v důsledku velké vlny emigrace z Nordjyllandu do Severní Ameriky. Vzhledem k chudobě v Aalborgu v oblasti Vendsysselu tamní poptávka po levných portrétech carte de visite pokračovala až do první světové války, což učinilo Tönniovo studio jedním z posledních vyrábějících tento typ portrétů v Dánsku.\n\nPietro Boyesen (1819–1882) byl dánský fotograf, který strávil většinu svého profesního života v Římě. Měl talent pro kompozici a charakterizaci. Na rozdíl od nudných studiových portrétů, které byly v té době velmi časté, fotografoval portréty v exteriérech v intimních pózách v prostředí římských staveb. Měl talent pro kompozici a vystižení charakteristiky. Snímky komponoval s různými předměty představující římské prostředí. Jeho díla obsahují poněkud nesmělé, ale intimní kouzlo.\n\nFrederikke Federspiel (1839–1913) byla jednou z prvních dánských fotografek. Ve svých 35. letech absolvovala školení v oblasti fotografie v německém Hamburku, přičemž její strýc, Poul Friedrich Lewitz, její teta i bratranec Alfred Lewitz byli všichni fotografové. V roce 1876, při registraci svého podnikání v Aalborgu, se stala jednou z prvních oficiálně uznávaných fotografek v Dánsku. Svou profesi registrovala pod značkou \"Photographin\" - německým slovem, které mělo jasně odkazovat na to, že byla žena. Specializovala se na portréty, v roce 1883 se stala také jednou z prvních žen členkou Dánské fotografické společnosti. Jako jedna z prvních experimentovala s hořčíkovým práškovým bleskem. Jakmile byla v Aalborgu v roce 1901 zavedena elektřina, ve svém ateliéru instalovala elektrické lampy.\n\nKristen Feilberg (1839–1919) představuje dalšího dánského fotografa známého hlavně svými snímky pořízenými daleko za hranicemi Dánska. Od roku 1860 až do roku 1890 se Feilberg účastnil expedice na Sumatru, do Singapuru a Penangu. V roce 1867 vystavoval fotografie na výstavě v Paříži a v roce 1870 se připojil k expedici do zemí Bataků na východní Sumatru, kde úspěšně pořídil desítky národopisných obrázků.\n\nChristian Hedemann (1852–1932) se řadí mezi nejstarších dánské umělce, kteří emigrovali do největší vzdálenosti od domova. Ačkoli absolvoval vzdělání v Dánsku, Kodaň opustil v roce 1878 a usadil se na Havaji. V první řadě pracoval jako strojní inženýr na cukrové plantáži Hana (\"Hana Sugar Plantation\"), ostrov Maui, později jako technický manažer v železárnách v Honolulu. Jako vášnivý amatérský fotograf pomohl založit havajský \"Camera Club\" (1889–1893). V roce 1903 se stal americkým občanem a v roce 1909 přijal jmenování dánského konzula. Jeho pozoruhodné fotografie havajské královské rodiny a společenských elit zůstávají v archivu jako jedny z prvních obrazových dokumentů před připojením Havaje k USA.\n\nMary Steen (1856–1939) byla úspěšná kodaňská fotografka, průkopnice interiérové fotografie rodin v jejich domovech. Později jako dvorní fotografka fotografovala dánskou královskou rodinu, ale nějaký čas strávila také v Londýně, kde fotografovala Královnu Viktorii. Jako feministka se zasloužila o zlepšení pracovních podmínek pro ženy a její vlastní příběh jde příkladem pro mnoho žen, které se chtěly stát profesionálními fotografkami. \nBenedicte Wrenstedová (1859–1949) byla další významná dánská fotografka, která emigrovala v roce 1894 do USA. Řemeslu se naučila od své tety z matčiny strany, Charlotte Borgenové, a nějakou dobu v 80. letech 19. století provozovala studio na Torvet č.p. 8 v dánském Horsens. Velkou část své fotografické kariéry strávila ve svém ateliéru v Pocatello, malém městě v jihovýchodním Idaho, kde portrétovala místní obyvatele a zaznamenávala růst města. Jejím nejznámějším dílem jsou však její dokumentární fotografie původních Američanů kmene Shoshone v oblasti Velké pánve, které jsou považovány za velmi důležité antropologické materiály. Wrenstedová se stala americkou občankou v roce 1912, ve svých 53 letech a ve stejném roce ukončila svou kariéru fotografky. Mnoho jejích snímků indiánů je uchováno v Instituci Smithsonian a Národním archivu NARA.\n\nSpojené království\n\n\n"}
{"id": "41105", "url": "https://cs.wikipedia.org/wiki?curid=41105", "title": "Vlastimil Třešňák", "text": "Vlastimil Třešňák\n\nVlastimil Třešňák (* 26. dubna 1950 Praha) je český folkový písničkář, spisovatel, výtvarník a fotograf.\n\nPo absolvování povinné školní docházky působil v několika příležitostných zaměstnáních. V sedmdesátých letech byl členem sdružení Šafrán. Po podepsání Charty 77 mu byla zakázána jakákoliv veřejná činnost. Angažoval se v Bytovém divadle Vlasty Chramostové (disent).\n\nStátní bezpečnost v rámci akce Asanace usilovala brutálními výslechy, při kterých příslušník StB Josef Kafka jej pálil hořícími zápalkami na rukou, donutit jej k emigraci. V roce 1982 emigroval do Švédska, později se přestěhoval do Německa. Po návratu do vlasti po pádu komunistického režimu podal na Kafku trestní oznámení, které po mnoha letech skončilo vynesením podmíněného trestu.\n\nPo roce 1990 žije převážně v České republice.\n\nRoku 2014 přispěl několika svými texty na album \"Fiat lux\" skupiny Stromboli.\n\nJeho písňové texty a povídky vycházely v samizdatových edicích Expedice, popelnice, Petlice a Krameriova expedice\n\nAčkoliv je Třešňák známější jako hudebník, jeho literární tvorba je rozsáhlejší a významnější.\n\n\n"}
{"id": "41106", "url": "https://cs.wikipedia.org/wiki?curid=41106", "title": "Bohnické údolí", "text": "Bohnické údolí\n\nBohnické údolí (v minulosti nazývané Lísek) je údolí v Praze, jehož přírodní část je chráněna jako přírodní památka ev. č. 762 téhož jména, která je ve správě Odboru rozvoje veřejného prostoru MHMP. Údolí spojuje staré Bohnice a osady Zámky a Tříkrálka v pražské části Bohnice. Osou údolí protéká k Vltavě Bohnický potok a prochází ulice Bohnická, po níž je vedena autobusová linka městské hromadné dopravy. Po severním úbočí prochází pěší turisticky značená cesta.\n\nDůvodem ochrany jsou jižně orientované skalnaté svahy nad Bohnickým potokem se skalními společenstvy.\n\nNa území PP Bohnické údolí vystupují na povrch skalky tvořené břidlicemi předprvohorního stáří. Dnešní podoba území je výsledkem erozní činnosti Vltavy a jejích přítoků.\n\nÚzemí PP bylo v minulosti využíváno jako pastviny a později jako vinice usedlosti Lísek, jejíž pozůstatky jsou doposud zřetelné.\n\nÚzemí je z větší části zarostlé teplomilnou keřovitou vegetací tvořenou převážně trnkou obecnou, svídou dřín a skalníkem obecným, dále jsou zastoupeny duby a ovocné stromy. Na vlastních skalních výchozech rostou tařicová skalní společenstva.\n\nChráněné rostlinné druhy: tařice skalní, plamének přímý, křivatec český, koniklec luční, třemdava bílá, bělozářka liliovitá, plamének přímý, tolita lékařská, růže galská aj.\n\nPokud nebude území PP udržováno, lze předpokládat zánik společenstev skalní stepi a vznik neprostupných houštin trnky a svídy.\n\nZ bezobratlých se zde vyskytují vzácné teplomilné druhy mandelinkovitých a nosatcovitých brouků a vzácní motýli otakárek ovocný, otakárek fenyklový a modrásek rozchodníkový.\n\nZ obratlovců ze zde vzácně vyskytuje na vlhčích místech mlok skvrnitý a čolek obecný. Na skalách je poměrně hojná ještěrka obecná a slepýš křehký. Častá je lasice kolčava i lasice hranostaj.\n\nZ ptáků je běžný strakapoud velký, méně žluna zelená. V křovinách hojně hnízdí konipas bílý, pěnice pokřovní, pěnice slavíková a pěnice černohlavá.\n\nÚdolím vede pěší turistická trasa 1101 z Čimic do Bohnic.\n\n"}
{"id": "41108", "url": "https://cs.wikipedia.org/wiki?curid=41108", "title": "Molotovova linie", "text": "Molotovova linie\n\nTakzvaná Molotovova linie byl systém opevnění postavený v letech 1940 – 1941 Sovětským svazem podél nové západní hranice vzniklé po anektování pobaltských států, východního Polska a Besarábie (východní část Moldavska).\n\nNeformální název opevnění \"Molotovova linie\" vešel v užívání relativně nedávno. Byl zpopularizován až pracemi Viktora Suvorova, zejména knihou \"Všechno bylo jinak\".\n\nLinie vedla od Baltu ke Karpatům. Sestávala z 13 opevněných rajónů. Každý opevněný rajón () zahrnoval podle plánů 5-10 uzlů obrany a několik set bunkrů. Do začátku války bylo ale postaveno pouze 880 bunkrů z plánovaných 5807. Za války opevnění měla minimální důležitost. V noci na 22. června 1941 byla pouze část pevnůstek obsazena vojáky a i ty byly dobyty během krátké doby, nejdéle do dvou týdnů.\n\nRozvaliny opevnění je možné najít v Litvě, Polsku, Bělorusku a Ukrajině. Některé pevnůstky jsou v dobrém stavu a pokud se nacházejí mimo současné příhraniční zóny, jsou i lehce přístupné.\n\nV Litvě sestávala linie ze čtyř opevněných rajónů:\n\nCelkem bylo v Litvě dokončeno 101 bunkrů, ale mnohé z nich nebyly plně vybaveny. \n\nSměrem na jih, v oblastech dnes se nacházejících při východní hranici Polska s Běloruskem a Ukrajinou byly rajóny:\n\n\n"}
{"id": "41113", "url": "https://cs.wikipedia.org/wiki?curid=41113", "title": "Habsburg", "text": "Habsburg\n\nSlovo Habsburg může mít několik významů:\n\n\n"}
{"id": "41114", "url": "https://cs.wikipedia.org/wiki?curid=41114", "title": "Hedvika", "text": "Hedvika\n\nHedvika (řidčeji také Hedvig) je ženské jméno germánského původu (Haduwig), které znamená „vítězící v boji“.\n\nSvátek slaví podle českého kalendáře 17. října\n\nDvika, Vika, Heduš, Hedinka, Heduška, Vikinka, Héďa, Heda, Hedvička\n\n\nNásledující tabulka uvádí četnost jména v ČR a pořadí mezi ženskými jmény ve srovnání dvou roků, pro které jsou dostupné údaje MV ČR – lze z ní tedy vysledovat trend v užívání tohoto jména:\n\nZměna procentního zastoupení tohoto jména mezi žijícími ženami v ČR (tj. procentní změna se započítáním celkového úbytku žen v ČR za sledované tři roky 1999-2002) je -5,4%, což svědčí o poměrně značném poklesu obliby tohoto jména.\n\n\n\n\n\n"}
{"id": "41117", "url": "https://cs.wikipedia.org/wiki?curid=41117", "title": "Hnojůvka", "text": "Hnojůvka\n\nHnojůvka je tekutina, která vytéká z hnoje. Jedná se o směs dešťové vody obohacenou o mikroorganismy z hnoje. Tím se také zásadně liší od močůvky, která je většinou bez mikroorganismů. Obsah hnojůvky je mezi 8 a 20 procenty z uloženého množství mrvy. Průměrný obsah živin v hnojůvce je 0,14% N, 0,58% K, 0,01% P.\nSoučasné zákony ČR a směrnice EEC nedovolují hnojůvku volně vypouštět do půdy, ale musí být zachycována a dále zpracovávána.\n\n\n"}
{"id": "41140", "url": "https://cs.wikipedia.org/wiki?curid=41140", "title": "Ferdinand II. Štýrský", "text": "Ferdinand II. Štýrský\n\nFerdinand II. Štýrský (9. července 1578 Štýrský Hradec – 15. února 1637 Vídeň) z rodu Habsburků byl císař římský, král český, uherský, chorvatský a arcivévoda rakouský v letech 1619–1637, a v letech 1590–1637 jako Ferdinand III. rovněž vévoda štýrský, resp. vladař Vnitřních Rakous.\n\nAč osobně nepříliš politicky schopný, sehrál tento hluboce, až fanaticky věřící katolický panovník (od svých 12 let vychovávaný v péči jezuitů) významnou roli ve střední Evropě raného novověku; byl to on, komu se povedlo definitivně upevnit vládu svého rodu v soustátí českých, rakouských a uherských zemí, zlomit stavovské monarchie v těchto zemích a položit základy absolutismu v habsburské říši. Stalo se tak především díky vítězství jeho sil nad povstalými českými stavy v první fázi Třicetileté války, po čemž následovala doba bezohledné rekatolizace Čech a Moravy, spojená s ohromnými konfiskacemi a rozkrádáním majetku velké části české šlechty a měst, jakož i masovou emigrací protestantských šlechticů a měšťanů do ciziny. Českému státu byly tak způsobeny ohromné škody a dalšími centralizačními opatřeními vážně podkopána jeho suverenita i soudržnost jednotlivých korunních zemí; česká kultura byla zatlačena do druhořadého postavení. Proto je Ferdinand v českých dějinách tradičně chápán v silně negativním světle a jeho vláda jako počátek „Temna“.\n\nPodobně nekompromisní rekatolizačně-centralistické postupy se snažil uplatnit i v části Uher pod habsburskou vládou a především v Říši, kde ovšem narazil na tuhý odpor a dosáhl podstatně méně, než chtěl. Rozdrcení a potrestání Rýnské Falce (vlasti jeho soupeře na českém trůnu, „zimního krále“ Fridricha) vyvolalo druhou fázi Třicetileté války, tzv. dánskou válku, již sice císař díky talentovanému vojevůdci Valdštejnovi dokázal vyhrát, ovšem naprosto nereálné a provokativní požadavky jím následně (1629) vydaného tzv. restitučního ediktu tolik pobouřily protestantskou část Říše, že si zavolala na pomoc Švédsko, a to se již ukázalo protivníkem příliš silným – zvláště, když se k němu o pět let později přidala i tradičně protihabsburská Francie. Říše a hlavně císařovy „dědičné země“ tak naplno poznaly dlouhé útrapy a hrůzy bojů, rabování, hladu. \n\nUprostřed zmatků a nejistého mocenského vývoje, 11 let před koncem války u jejíhož počátku stál, Ferdinand II. zemřel, když předtím již zajistil uherský, český a říšský trůn pro svého syna. Zanechal Svatou říši římskou v těžce rozháraném stavu, zdevastovanou, s ještě oslabenější autoritou císaře a již bez naděje na nějaké opětné sjednocení pod jednou vírou. Ve svých rodových zemích však dosáhl toho, o čem jeho předchůdci od roku 1526 mohli jen snít.\n\nNarodil se 9. července 1578 jako nejstarší syn arcivévody Karla II. Štýrského (1540–1590), syna císaře Ferdinanda I. a Marie Anny Bavorské (1551–1608). Byl vychováván v přísné katolické víře. Na výchovu osobně dohlížela jeho matka, která ovlivňovala i jeho pozdější rozhodnutí, a to až do své smrti v roce 1608. V roce 1590 byl dvanáctiletý Ferdinand poslán do jezuitské koleje v bavorském Ingolstadtu. Krátce nato však zemřel jeho otec, arcivévoda Karel, a regentskou vládu v tzv. Vnitřních Rakousích, (které zahrnovaly Štýrsko, Korutany a Kraňsko) za nezletilého Ferdinanda vykonával jeho starší bratranec Maxmilián III. Ferdinandovi katoličtí učitelé mu vštípili přesvědčení, že panovník je zodpovědný za duchovní spásu svých poddaných a jeho povinností je chránit před odklonem od „správné“ (katolické) víry. To byl zřejmě důvod, proč později nestrpěl nekatolíky na ovládaných územích. Jeho politika byla ovlivněna tímto postojem a spočívala především v nekompromisním postupu proti příslušníkům nekatolických církví.\n\nDo dědičných zemí se navrátil po dokončení svých studií v roce 1595 a podnikl pouť do Loreta a Říma. Jednalo se o tzv. kavalírskou cestu, při které v tehdejší době mladí šlechtici získávali zkušenosti. V habsburském rodě však byla taková cesta neobvyklá. Ferdinand byl jediným příslušníkem rodu, který něco takového podnikl. Krátce po návratu začal tvrdě potlačovat vyznavače nekatolické víry. V roce 1598 například vypověděl nekatolické kazatele a duchovní ze Štýrského Hradce. Jeho kroky vyvolávaly odpor mezi protestantskou šlechtou. Její nejednotnost však mu nakonec umožnila dosáhnout toho, že kolem roku 1600 již byla většina území vnitrorakouských zemí alespoň formálně katolická.\n\nVzhledem k tomu, že císař Matyáš neměl žádné potomky, byl ještě za jeho života přijat českými stavy za českého krále (5. června 1617) a korunován v chrámu sv. Víta v Praze 29. června téhož roku. Volbu mu zaručila tzv. Oňatova smlouva mezi rakouskými a španělskými Habsburky, podle které se španělská větev rodu vzdala nároku na vládu ve středoevropských zemích. Čeští stavové, kteří věděli o jeho protireformačním tažení v Korutanech a Štýrsku, jej zvolili za příslib respektování Rudolfova majestátu, který zaručoval náboženské svobody šlechty a měšťanů.\n\nŠlo o absolutistického vládce, jenž popíral světská práva šlechty, která se v nově ovládnutých zemích dosud těšila značným výsadám a měla významný podíl na vládě. Vzhledem k vysokému počtu protestantů (a to i mezi šlechtou) se nový král stal brzy nepopulárním. Někteří jeho odpůrci zahájili dne 23. května 1618 Pražskou defenestrací české stavovské povstání, kterým začala v Evropě třicetiletá válka. Na stranu českých nekatolických stavů se dala také protestantská šlechta z Horních a Dolních Rakous, která nechtěla Ferdinanda přijmout za arcivévodu. Vídeňský dvůr, ovládaný císařovým kancléřem kardinálem Kleslem, chtěl situaci řešit diplomatickou cestou. On sám však nebyl ochoten ke kompromisům a prosazoval radikální kroky. Proto nechal Khlesla v červenci 1618 zatknout a internovat. Nemocný císař v dané situaci zůstal pasivní a nijak nezasáhl.\n\nPo smrti císaře Matyáše v březnu 1619 se nemohl fakticky ujmout vlády v českých a rakouských zemích. Česká stavovská vojska pod vedením Matyáše Thurna oblehla Vídeň, ale o její dobytí se nepokusila. Stavovští předáci se dohodli, že se pokusí o diplomatické řešení. Chtěli jej donutit, aby potvrdil dřívější stavovské a náboženské svobody v Dolních a Horních Rakousích a v českých zemích. Dne 5. června 1619 pronikli zástupci rakouské protestantské šlechty do vídeňského Hofburgu a předložili mu své požadavky. Avšak dříve, než byl donucen tyto požadavky přijmout, byl osvobozen rychlým zásahem vojenského oddílu. On sám to pokládal za zásah boží Prozřetelnosti a její ochrany. Tato událost ho utvrdila v přesvědčení, že proti jinověrcům je třeba jednat rázně, a ovlivnila jeho další politické kroky.\n\nDne 19. srpna byl generálním sněmem Koruny české prohlášen za sesazeného. O týden později byl novým českým králem zvolen Fridrich Falcký, známý jako „zimní král“, který stál v čele Protestantské unie.\n\nUrčitou satisfakci obdržel poté, co byl 28. srpna 1619 říšskými kurfiřty ve Frankfurtu nad Mohanem jednomyslně zvolen a korunován císařem Svaté říše římské. Bylo to v době kdy vládl pouze sjednoceným rakouským zemím, ale neovládal žádnou z královských korun. Jedním z kurfiřtů, kteří mu dali svůj hlas, byl i Fridrich Falcký.\n\nJediný problém byl s kurfiřtským hlasem českého krále, vzhledem k tomu, že nebylo úplně jasné, kdo tímto hlasem disponuje. Čeští stavové považovali sesazení českého krále za legální, a proto vyslali do Frankfurtu své poselstvo. Pokud by nebyl sesazen podle práva, měl by tento hlas on sám. Z tohoto důvodu se hlasovalo o tom, komu hlas náleží, a výsledek byl nerozhodný. Později, když se hlasovalo, není již sedmý hlas zmiňován.\n\nJe spíše zajímavostí, že v této době se rozšířila pověst, že byl stižen mrtvicí, ochrnul na polovinu těla a oslepl na jedno oko, což však nebyla pravda.\n\nCestou zpět do Vídně uzavřel v Mnichově tajnou dohodu se svým příbuzným Maxmiliánem I. Bavorským, s jehož pomocí a s pomocí polských a španělských katolických spojenců se mu již v září podařilo uklidnit poměry v rakouských zemích. Jako odměna za pomoc byly Bavorsku zastaveny Horní Rakousy.\n\nSpojenci pak porazili 8. listopadu 1620 české stavovské vojsko v bitvě na Bílé hoře. Tato bitva, ač nepříliš rozsáhlá, znamenala zásadní obrat v dalším vývoji. Po porážce českých stavů opustil Fridrich Falcký zemi, a Ferdinand II. se tak mohl opět ujmout vlády. Místodržícím v Čechách jmenoval Karla z Lichtenštejna a zrušil Rudolfův Majestát tím, že ho jednoduše přestřihl nůžkami. Následovala vlna zatýkání, konfiskací majetku a tvrdých trestů. Dne 21. června 1621 nechal popravit na pražském Staroměstském náměstí vůdce povstání.\n\nV roce 1622 vydal tzv. generální pardon, jímž omilostnil další účastníky povstání. Milost se týkala zachování osobních práv šlechticů, nikoliv však majetku. V následujícím roce a půl nastalo další rozsáhlé zabavování majetku české protestantské šlechty a královských měst, který následně výhodně získaly jiné, katolické, většinou cizí šlechtické rody.\n\nPotlačení povstání znamenalo nečekanou příležitost k prosazení rekatolizačních snah a provedení kroků omezujících moc šlechty v přímo ovládaných zemích s výjimkou Uher.\n\nPo potlačení povstání začal uplatňovat tvrdou rekatolizační politiku a upevňovat centrální moc a začlenění českých zemí do habsburské monarchie. Postupně, zejména v době válečného příměří mezi roky 1622 a 1623, vydal několik nařízení, která vedla k upevnění panovnické moci. Tato dílčí opatření nakonec byla zahrnuta do jednotného právního dokumentu. V roce 1627 vydal tzv. Obnovené zřízení zemské pro Čechy, což byla ústava, která mimo jiné prohlásila České království za dědičné v habsburské linii, zaváděla absolutismus namísto dosavadního stavovského zřízení (zemské sněmy ztratily právo volby českého krále), zrovnoprávnila němčinu s češtinou v úředním styku (od roku 1615 byla jednacím jazykem zemského sněmu pouze čeština) a zavedla jako jediné povolené katolické náboženství. O rok později vydal stejný zákoník i pro Moravu. Ustanovení Obnoveného zřízení zemského se udržela v platnosti až do roku 1848.\n\nV této době v důsledku tvrdé protireformační politiky musela zemi opustit velká část české inteligence, která odmítla přestoupit na katolickou víru (např. Jan Amos Komenský, Pavel Stránský, Pavel Skála ze Zhoře, Václav Hollar aj.). To v praxi znamenalo postupný kulturní a jazykový úpadek českého národa. Zástupci stavů měli na výběr, zda přestoupí na katolickou víru, nebo emigrují. Poddaný lid však byl ke katolictví nucen přestoupit povinně.\n\nZa podobných příslibů, které dal při volbě českým králem, byl Ferdinand v roce 1618 zvolen také uherským králem. Situace v zemi byla značně komplikovaná, neboť Uherské království bylo v průběhu 16. a 17. století rozděleno do tří částí. Habsburkové ovládali pouze tzv. „královské Uhry“, které se rozkládaly na území Horní země (dnešní Slovensko), Chorvatska a úzkého pásu při hranicích s Rakouskem. Centrální část Uher byla součástí turecké Osmanské říše a na východě se nacházelo samostatné Sedmihradské knížectví, které bylo politicky závislé na Osmanské říši. Toto období se vyznačovalo častými válečnými konflikty.\n\nPo propuknutí českého stavovské povstání využil situace sedmihradský kníže Gabriel Bethlen, který snil o znovusjednocení Uher a zároveň byl důležitým spojencem protestantů ve Svaté říši římské. Protestantské stavy v Uhrách dojednaly spojenectví mezi českými vzbouřenci a Bethlenem. Ten mu v roce 1619 vyhlásil válku a podařilo se mu obsadit téměř celé Horní Uhry. Ve spojení s moravskými a českými oddíly následně oblehl Vídeň. Ačkoliv byl donucen k ústupu, udržel si v následném příměří vládu nad dobytými oblastmi a 25. srpna 1620 nechal uherským sněmem zvolit za krále namísto Ferdinanda. S tímto krokem by bývala souhlasila i turecká Porta (nejvyšší orgán osmanské říše), ovšem pod podmínkou, že se vzdá Sedmihradska, což pro něj bylo nevýhodné.\n\nMezitím bylo v Čechách poraženo stavovské povstání. To mezi uherskou šlechtou vyvolalo paniku a ta spěchala ujistit jej o své loajalitě. Bethlen zůstal osamocen a musel vzdorovat protiútoku. Dne 6. ledna 1622 byl uzavřen mikulovský mír, v němž se Bethlen vzdal nároků na královský titul a většiny dobytých území (kromě sedmi stolic na východě Horních Uher a vévodství ve Slezsku). Týden po uzavření míru pak ujistil uherské stavy, že budou zachována jejich privilegia a náboženské svobody.\n\nAž do své smrti (1637) nemusel čelit útokům sedmihradských knížat, ačkoliv k tomu byla protestantskými spojenci vybízena. K tomu došlo až za vlády jeho syna.\n\nPo porážce stavovského povstání napadla císařská a španělská vojska porýnskou Falc (říšské panství uprchlého českého krále Fridricha). V září 1622 se podařilo dobýt sídelní město Heidelberg. Aby císař získal zpět zastavené Horní Rakousy, odebral v rozporu se Zlatou bulou Karla IV. Fridrichovi kurfiřtskou hodnost (spojenou s právem volit císaře a dalšími privilegii) a převedl ji na bavorského vévodu, který se navíc stal regentem. Tento krok vyvolal odpor u protestantských knížat a zformování protikatolické koalice v říši. Do čela této koalice se postavil dánský král Kristián IV., který byl zároveň říšským knížetem v Šlesvicku a Holštýnsku.\n\nTehdy přijal do svých služeb Albrechta z Valdštejna, který mu půjčoval peníze a nabídl vojenskou pomoc a postavení armády na vlastní náklady. V roce 1625 jmenoval Valdštejna vrchním velitelem císařských vojsk. Valdštejn si císaře zavázal a ze svých služeb ekonomicky profitoval. Zároveň jako schopný vojevůdce svedl řadu úspěšných bitev. Jeho zásluhou se většina bojů třicetileté války za Ferdinandova života vedla mimo území českých a rakouských zemí.\n\nNa základě dosavadních úspěchů pak začal rozšiřovat snahy o rekatolizaci na území celé Svaté říše římské, v jejímž čele stál. V roce 1629 vydal tzv. restituční edikt, kterým požadoval navrácení náboženských a územních poměrů před rok 1555, kdy byl uzavřen tzv. augšpurský mír. To vedlo k rozpoutání výpadů protestantského Švédska proti Habsburkům.\n\nValdštejn získal díky svému postavení a schopnostem značný vliv a bohatství, což pochopitelně budilo závist mezi jeho odpůrci. Začátkem roku 1634 uvěřil zprávám o údajné Valdštejnově zradě, a nechal ho proto 25. února v Chebu zavraždit. Za duši frýdlantského vévody nechal sloužit na tři tisíce mší.\n\nVe snaze získat přízeň saského kurfiřta Jana Jiřího postoupil roku 1635 Sasku území Horní i Dolní Lužice uzavřením separátního míru (tzv. pražský mír), což znamenalo trvalou ztrátu tohoto historického území Koruny české.\n\nJeště za svého života prosadil korunovaci svého syna Ferdinanda III. římským králem (prosinec 1636). Zemřel ve Vídni 15. února 1637. Dokázal prosadit svoji koncepci centralizované Habsburské monarchie, zanechal však své země v ničivé smršti bojů třicetileté války, která v době jeho smrti zdaleka nebyla u konce.\n\nPohřben byl v mauzoleu ve Štýrském Hradci, které sám založil. Jeho srdce bylo uloženo v Hrobce srdcí v augustiniánském kostele a jeho vnitřnosti ve Vévodské hrobce svatoštěpánské katedrály ve Vídni.\n\nFrancouzský historik Ernest Denis o něm napsal, že \"„měl všecky vlastnosti výborného venkovského faráře, byl veselý, dobré mysli, omezeného vědění, bázlivý a úzkostlivý. Tento panovník, jehož vláda je jednou z nejkrvavějších v dějinách, neměl ani kapku žluči … Jsa povahy mírné, ctnostný bez boje, vedl život jednotvárný a pokojný uprostřed svých dětí. Byl velmi něžný, laskavý ke svým sluhům, jimž rád odpouštěl jejich poklesky. Okolo sebe rád viděl tváře spokojené, byl štědrý, ba až marnotratný …“\"\n\nTuto charakteristiku doplnil český historik Josef Pekař následovně: \"„Císař Ferdinand II., jenž zvítěziv potrestal tak hrozně odboj stavovský v Čechách, byl osobně panovník malého významu a nadání. Ale jeho pevná víra naplňovala jej důvěrou v budoucnost i v situacích nebezpečných. Nestaral se mnoho o státní záležitosti, jež ovládli cele jeho důvěrníci političtí i duchovní, z těchto zejména zpovědníci jezuité. Nejraději hověl lovu a jiným zábavám, vydávaje peníze nešetrně a neznaje míry v rozdílení statků a vyznamenání těm, jimž důvěřoval.“\"\n\nRozhodování o důležitých věcech nechával na svých schopných rádcích, kteří byli skutečnými vládci. Zvláště velký vliv měli jeho rádce Jan Oldřich z Eggenberku (přezdívaný „neomezený pán císařovy vůle“) a zpovědník, jezuitský páter Lamormain. Oba s ním přišli do Vídně ze Štýrska. Z císařovy hlavy údajně nebyla ani drastická opatření po potlačení českého stavovského povstání. Před tím, než potvrdil trest smrti pro 27 českých pánů, údajně celou noc nespal a radil se se svým zpovědníkem. Rozsudky nakonec podepsal až poté, co se zavázal vykonat kajícnou pouť k zázračnému obrazu Panny Marie do Mariazellu.\n\nPostoje, které zastával a které ovlivňovaly jeho politiku, vycházely ze slov jeho jezuitského vychovatele a zpovědníka Bartholomea Villera, jehož později mnohokrát citoval: \"„Kníže je zodpovědný za tělesné, ale hlavně za duševní blaho svých poddaných. Teď jsou ale takové časy, že se mnoho poddaných odvrátilo od spásonosného učení římské církve a provinilo se kacířstvím. Nejvyšší cíl pravého knížete musí tedy být takové kacířství potlačit a zachránit tím spásu duší svých poddaných. Pokud tak nečiní, ohrožuje tím spásu vlastní duše. Boží oblíbenec musí vždy sledovat Boží zájem, ba i být připraven vzít žebráckou hůl než Boží věc nějakým způsobem ohrozit…“\"\n\nByl dvakrát ženatý. Se svou první manželkou princeznou Marií Annou (1574–1616), dcerou bavorského vévodského páru Viléma V. a Renaty Lotrinské, kterou si vzal 23. dubna 1600 ve Štýrském Hradci, měl Ferdinand 7 dětí (3 z nich zemřely v dětském věku).\n\nPo smrti Marie Anny byl 6 let vdovcem, než se oženil podruhé. V období svého vdovectví se údajně bránil svým sexuálním potřebám tím, že si oblékal žíněné roucho a bičoval se do krve důtkami.\n\nJeho druhou manželkou se stala princezna Eleonora de Gonzaga, dcera vévody Vincenta I. a jeho druhé manželky Eleonory de Medici. Sňatek se konal 2. února 1622 v Innsbrucku. Druhé manželství zůstalo bezdětné.\n\n\n"}
{"id": "41144", "url": "https://cs.wikipedia.org/wiki?curid=41144", "title": "Ferdinand III. Habsburský", "text": "Ferdinand III. Habsburský\n\nFerdinand III. (13. července 1608 Štýrský Hradec – 2. dubna 1657 Vídeň) byl císař římský, král český, uherský a chorvatský, markrabě moravský (vše 1637–1657) a arcivévoda rakouský (1608–1657).\n\nByl jedním z mála Habsburků, kteří měli vojenské nadání. Dokončil rekatolizaci svých zemí a kompromisnějším náhledem na náboženské uspořádání Svaté říše římské, než jaký prezentoval jeho otec, přispěl k úspěšným mírovým jednáním, která ukončila třicetiletou válku.\n\nByl třetím synem (oba starší bratři zemřeli v dětském věku) císaře Ferdinanda II. a jeho první manželky Marie Anny Bavorské. Otec ho nechal korunovat uherským králem v roce 1625, českým králem 1627 a římským králem 1636. Byl horlivým katolíkem. Údajně však neměl rád jezuity, ačkoliv byl jimi vychován.\n\nPo smrti Albrechta z Valdštejna (1634) se stal vrchním velitelem císařských vojsk. Účastnil se bitvy u Nördlingenu proti Švédům. Vedl mírové rozhovory, v roce 1635 pomohl vyjednat tzv. Pražský mír s protestanským Saskem.\n\nPo smrti svého otce (1637) se stal jeho nástupcem jako císař Svaté říše římské. Doufal, že se mu brzy podaří uzavřít mír s Francií a Švédskem. Třicetiletá válka však pokračovala ještě dalších 11 let. Ukončena byla až roku 1648 vestfálským mírem.\n\nV posledním krvavém období války (1644) dal Ferdinand všem vládcům německých zemí právo vést vlastní zahraniční politiku (\"ius belli ac pacis\"). Tímto způsobem se císař snažil získat více spojenců pro vyjednávání s Francií a Švédskem. Tento akt však zároveň vedl k postupnému omezení císařské moci ve Svaté říši římské, která se postupně stala spíše formálním spojením zemí. Uzavřením vestfálského míru však Habsburkové značně posílili své postavení ve středoevropských državách.\n\nObecně vestfálský mír znamenal příklon k absolutismu a také striktní dodržování augšpurského určování náboženství podle panovníka (\"cuius regio, eius religio\"), které bylo před válkou v některých zemích praktikováno s určitou benevolencí. Během války nastoupil nový umělecký směr, baroko, které vytlačilo renesanci, což souviselo také s protireformací.\n\nTřicetiletá válka byla také posledním velkým náboženským konfliktem v Evropě, od této doby již nikdy neproběhla takto komplexní válka, která by se odvolávala na náboženství.\n\nV zemích České koruny došlo během války a bezprostředně po ní k době „temna“ v důsledku toho, že v tomto regionu bylo za války zabito mnoho lidí a mnoho jich muselo odejít kvůli náboženskému přesvědčení. Jedním z nejvýznamnějších Čechů, kteří odešli, byl Jan Ámos Komenský. V lednu 1644 bylo potlačeno povstání protestantských Valachů a na 300 povstalců bylo popraveno.\n\nV době vlády Ferdinanda III. byly české země nejvíce postiženy boji třicetileté války, za vlády jeho otce Ferdinanda II. boje probíhaly převážně mimo české území. Ferdinand III. pokračoval v rekatolizaci a upevňování absolutistické moci v českých zemích, používal však při tom umírněnějších prostředků než jeho otec. Vyznačoval se dobrou znalostí češtiny a česky a hlasitě zpíval též Svatováclavský chorál v katedrále sv. Víta. V době poválečné konsolidace nechal udělat soupis všech poddaných podle vyznání (1651) a vytvořit první katastr, soupis všech obcí, tzv. berní rulu (1654).\n\nZ doby jeho vlády pochází řada městských znaků. V roce 1646 nechal odvézt české korunovační klenoty do Vídně, do Prahy byly navráceny až v roce 1867. V roce 1638 vyňal pražskou Karlovu univerzitu z pravomoci jezuitů, kde byla od doby vlády Ferdinanda II. V roce 1654 pak spojil dosavadní Karlovu univerzitu s jezuitskou kolejí v Klementinu (do té doby samostatnou), a vytvořil tak tzv. Karlo-Ferdinandovu univerzitu. Ta obnovila všechny čtyři fakulty, které měla před husitskými válkami, a vyvíjela se z někdejší svobodné korporace vzdělanců ve státní vzdělávací instituci.\n\nZ příkazu Ferdinanda III. byly pobořeny mnohé české hrady. Důvodem byla obava, aby se opuštěné objekty nestaly útočištěm loupeživých band bývalých žoldnéřů, kteří po skončení války přišli o zaměstnání.\nNa druhé straně např. jako titulární majitel města Třeboně tam nechal postavit roku 1638 novou renesanční strážní věž městské radnice na dnešním Masarykově náměstí.\n\nMěl odlišnou povahu než jeho otec Ferdinand II. Byl velmi rozvážný a šetrný, snažil se omezit výdaje císařského dvora a státu. Slovem i písmem ovládal latinu, němčinu, španělštinu, italštinu, francouzštinu, češtinu a maďarštinu. Zajímal se o přírodní vědy, zejména fyziku, psal básně a úspěšně též skládal hudbu.\n\nByl třikrát ženatý a měl celkem 11 dětí. Vedl spořádaný rodinný život, není známo, že by měl milenky nebo levobočky. Ještě za svého života nechal nejstaršího syna Ferdinanda korunovat českým, uherským a římským králem. Ferdinand IV. však předčasně zemřel v roce 1654. Další dva synové zemřeli ještě v dětském věku, následníkem trůnu se tak nakonec stal čtvrtý syn Leopold, který se původně připravoval na církevní kariéru. Nejmladší syn (opět Ferdinand) se narodil dva měsíce před otcovou smrtí. Ferdinand III. se tak nedožil jeho předčasného úmrtí o rok později.\n\nJe pochován v kapucínské kryptě ve Vídní.\n\n\n\n\n\n"}
{"id": "41146", "url": "https://cs.wikipedia.org/wiki?curid=41146", "title": "Tower", "text": "Tower\n\nOficiální název londýnského Toweru (angl. \"Tower of London\") je Palác a pevnost Jejího Veličenstva, Tower of London (\"Her Majesty's Palace and Fortress, The Tower of London\"), ačkoli posledním králem, který ho používal jako palác byl král Jakub I. (1566 – 1625). Bílá tvrz (White Tower), čtvercová budova s vížkou na každém rohu, která dala této pevnosti jméno, je uprostřed komplexů budov u řeky Temže v Londýně, sloužila jako pevnost, zbrojnice, pokladnice, mincovna, palác, místo poprav, observatoř, útočiště a vězení především pro vězně z vyšších vrstev. Poslední příklad použití dal vzniknout rčení \"poslat do Toweru\", což znamená \"uvěznit\". Alžběta I. zde byla vězněna v době vlády její sestry Marie, naposledy byl Tower použit jako vězení v době druhé světové války pro Rudolfa Hesse.\n\nPrvní známé opevnění na tomto místě bylo římské opevnění, které nechal zbudovat císař Claudius na obranu města tehdy zvaného Londinium.\nV roce 1078 nařídil Vilém I. Dobyvatel postavit White Tower, aby ochránil Normany před obyvateli City a proti komukoli jinému. Předchozí opevnění na tomto místě, včetně římského, bylo zbudováno ze dřeva, ale Vilém nařídil, aby jeho věž byla z kamene, který byl speciálně dovezen z Francie. Král Richard I. Lví srdce dal zbudovat hradní příkop obklopující okolní hradby a nechal ho napustit vodou z Temže. Vodní příkop ale neplnil dobře svou funkci do doby než Jindřich III. zaměstnal holandské stavitele vodních příkopů. Příkop byl odvodněn v roce 1830 a na jeho dně byly nalezeny lidské kosti.\n\nKrálovský zvěřinec byl v Toweru zřízen ve 13. století, pravděpodobně již v roce 1204 v době vlády krále Jana Bezzemka a zvířata pocházela zřejmě ze zvěřince založeného Jindřichem I. v roce 1125 v jeho paláci ve Woodstocku, poblíž Oxfordu. Někdy se jako založení uvádí rok 1235, kdy Jindřich III. obdržel tři leopardy (nebo lvy) jako svatební dar od Fridricha (Bedřicha) II., císaře římského. V roce 1264 byl zvěřinec přestěhován do Bulwarku, blízko hlavního západního vchodu, který byl přejmenován na Lion Tower. Příležitostně byl otevřen pro veřejnost v době vlády Alžběty I.. Od roku 1804 byl zvěřinec pravidelně přístupný pro veřejnost. Většina zvířat byla do roku 1835 přemístěna do Londýnské zoo a větší část Lion Tower byla zbořena, zůstala pouze brána Lion Gate.\n\nExekuce vězňů z nižší společenské třídy byly prováděny na jednom z veřejných míst mimo Toweru. Několik významných vězňů, jako například Thomas More, bylo veřejně popraveno na Tower Hillu. Příslušníci šlechtického stavu (především ženy) byli popravování uvnitř komplexu u Tower Green a byli pohřbeni v kapli \"Chapel Royal of St. Peter ad Vincula\" v blízkosti Tower Green. Někteří šlechtici popravení mimo Tower zde byli také pohřbeni. Říká se, že královna Anna Boleynová, popravená v roce 1536 za zradu vůči králi Jindřichu VIII., se občas prochází Towerem se svou hlavou v podpaží.\n\nVýznam vojenské využití Toweru jako opevnění, podobně jako u jiných hradů, poklesl s počátkem použití dělostřelectva. Přesto byl používán jako sídlo ministerstva obrany do roku 1855 a byl občas používán jako vězení dokonce i v obou světových válkách. V roce 1870 zde byl vězněn jediný americký vězeň Henry Laurens. V době první světové války byl Tower žalářem pro 11 německých špiónů a desátník Josef Jakobs byl posledním německým špiónem uvězněným 15. srpna 1941, během druhé světové války. V následujících letech zde strávil 4 dny Hitlerův zástupce Rudolf Hess.\n\n\"Waterloo Barracks\", běžně používaný jako královská klenotnice, byl v roce 1950 používán jako základna 1. praporu královských mušketýrů (\"City of London Regiment\"). Posledním britským občanem, vězněm v Toweru, byl vojenský zběh Norman Baillie-Stewart v letech 1933 – 1937.\n\nAčkoli již nyní není používán jako sídlo královské rodiny, zůstává Tower královskou rezidenci a je proto střežen stálou stráží – ta je tvořena jednotkou královské gardy Buckinghamského paláce. Tato ochrana je tvořena dvěma hlídkami, které stráží Tower během doby kdy je otevřen – jedna má stanoviště před \"Jewel House\" a druhá před \"Queen's House\".\n\nV současnosti je Tower hlavně turistickou atrakcí. Mimo vlastní budovy je možno zhlédnout i britské korunovační klenoty, kolekci brnění z královské sbírky a zbytky hradeb opevnění z doby římské správy.\n\nPersonál Toweru - Yeomen Warders plní funkci průvodců, provádí taktní ochranu a je i turistickou atrakcí. Každý večer tito dozorci provádí Ceremony of the Keys – procedurální uzamčení bran Toweru.\nS ohledem na starou legendu jsou zde, na náklady vlády, chováni krkavci. Pověst uvádí, že dokud budou v Toweru krkavci, bude Anglie bezpečná vůči invazi. Jména osmi krkavců, kteří jsou nyní v Toweru - Gwylum, Thor, Hugine, Munin, Branwen, Bran, Gundulf a Baldrick.\n\nSoučástí Toweru jsou tyto tvrze:\n\nTower se nachází na východní hranici finančního obvodu City a v blízkosti řeky Temže a Tower Bridge. Mezi Towerem a Temží je \"Tower Wharf\" volně přístupný ochoz s nádherným výhledem na řeku, Tower, most, HMS Belfast a City Hall na protějším břehu řeky.\nNejbližší spojení městskou hromadnou dopravou:\n\n"}
{"id": "41148", "url": "https://cs.wikipedia.org/wiki?curid=41148", "title": "Polygrafie", "text": "Polygrafie\n\nPolygrafie je výrobní obor, který zpracovává a tiskem rozmnožuje textové a obrazové předlohy. Zahrnuje tyto základní výrobní fáze: předtiskovou přípravu (pre press) , tisk (press) a dokončovací zpracování (post press).\n\nV předtiskové přípravě vzniká předloha pro tisk. Předlohu vytváří grafik z připravených podkladů, které mu zákazník dodá. Podklady zpracovává nejčastěji v programech od společnostech zabývajících se grafikou (Adobe, Corel, Zoner...)\n\nVýstupním výrobkem z této fáze jsou tiskové desky.\n\nOblast ve které se přenáší obrazová předloha na předem určený materiál pomocí tisku.\n\nOblast tisku můžeme dělit na základní kategorie:\n\nKonvenční techniky\n\nDigitální tisk\n\nKonvenční (klasické) tiskové techniky jsou specifická základními čtyřmi činiteli tisku, kterými jsou: tisková forma, tisková barva, tlak a potiskovaný materiál. Na rozdíl od konvenčních technik digitální tisk má jenom dva činitele tisku a to: tiskovou barvu, potiskovaný materiál.\n\nNež je konečný výrobek předán zákazníkovi, musí vytištěné archy projít knihárnou. V knihárně se provádí tyto úkony: řezání, skládání, vysekávání, šití, lepení atd.\n\nV polygrafické výrobě se můžeme setkat s celou řadou materiálů, jejichž kvalita ovlivňuje výslednou kvalitu polygrafického produktu. Mezi ty nejdůležitější patří lepidla, papír, tiskové barvy a laky.\n\n"}
{"id": "41149", "url": "https://cs.wikipedia.org/wiki?curid=41149", "title": "Fotogrammetrie", "text": "Fotogrammetrie\n\nFotogrammetrie se zabývá rekonstrukcí tvarů, měřením rozměrů a určováním polohy předmětů, které jsou zobrazeny na fotografických snímcích. Obecněji lze fotogrammetrii definovat jako vědní obor zabývající se zpracováním informací na fotografických snímcích. Fotogrammetrie tvoří např. důležitou součást dálkového průzkumu Země (DPZ). Používá se také při vyhodnocování snímků meteorů pořízených bolidovými kamerami.\n\nNázev fotogrammetrie vznikl složením tří řeckých slov \"photos\" – světlo, \"gramma\" – záznam, \"metron\" – měřit. Slovo fotogrammetrie vzniklo ze snahy nazvat vhodným termínem činnost zabývající se měřením fotografických snímků.\n\nFotogrammetrie je umění, věda a technika získávání informací o fyzických objektech a prostředí skrz proces zaznamenávání, měření a interpretace fotografických snímků a obrazů vzorů elektromagnetického záření a dalších jevů.\n\nInformace ve fotogrammetrii si lze představit jako geometrické vztahy, jako jsou tvar, velikost, poloha zobrazovaných objektů; při snímkování ve více spektrálních pásmech lze určit i druh a stav objektu.Výhodou fotogrammetrie je využívání bezkontaktní metody měření. Objekty mohou být vzdáleny od místa snímkování. \n\nRozlišujeme fotogrammetrii leteckou, pozemní a blízkou. Před snímkováním povrchu je nejdříve nutno provést fotogrammetrickou signalizaci bodů, na nichž se poté bude geodeticky doměřovat. Tyto body musejí kontrastovat s okolím. Existují 3 fotogrammetrické metody, podle nichž se snímkování provádí: \"univerzální\", \"kombinovaná\" a \"integrovaná\".\n\nAnalogickým způsobem se provádí i vyhodnocování snímků z družic (jsou použity např. v programu Google Earth).\n\nZa otce fotogrammetrie se považují Aime Laussedat a Albrecht Meydenbauer. V roce 1851 Laussedat vydal svou teoretickou práci \"Métrophotographie\". V roce 1861 jako první použil fotografie země k výrobě topografických map.\n\nse dříve využívala při mapování ve vysokohorském terénu, v dnešní době se využívá při určování kubatur těžby v povrchových dolech a nejvíce se používá ve stavebnictví u historických nebo jinak významných staveb (dokumentování fasády, kleneb). Výhodou je, že při snímání je kamera pevně ustavena a tak lze pro geodetické účely přesně zaměřit její polohu. \n\nmá nejširší uplatnění a to při zhotovování map nejrůznějších měřítek. Mapy pak využívají pro úpravy pozemků, evidenci půdy, projektování stavebních děl.. Hraje nenahraditelnou úlohu při dokumentování rychle se měnících dějů, jako jsou například území poškozená požárem, povodněmi.. Letecká fotogrammetrie je také nenahraditelná při mapování těžko přístupných nebo zcela nepřístupných oblastech. Snímací přístroj je při této metodě umístěn na letadlo, nebo jiný pohyblivý dopravní prostředek. Výhodou je veliká plocha záznamu. Nevýhodou je složité okamžité zjišťování polohy záznamového zařízení. \n\nvzniká na základě snímků pořízených družicí. Mají velmi dobrou kvalitu, díky vysokému rozlišení a proto jsou používány pro tvorbu geografických, tematických map středního a malého měřítka. Dále se využívá v archeologii a k pozemkovým úpravám. Družice nám mohou poskytnout data v několika spektrech a taky radarové informace. Výstupní data většinou nejsou přímo použitelná a je nutné je zpracovat příslušným softwarem do požadované podoby. \n\nvyužívá snímky jednotlivě. Na snímku jsou zaměřeny jen rovinné souřadnice, proto lze při vyhodnocování určit zase jen rovinné souřadnice. Snímky vznikají středovým promítáním objektu na rovinu snímku. U pozemní fotogrammetrie se využívají například k zaměření málo členitých fasád, u letecké fotogrammetrie pro vyhodnocení polohopisné složky rovinatého území \n\nvyužívá nejméně dva snímky, které se navzájem překrývají. Uplatnění se nachází především u 3D zpracování. Předmět je zachycen na dvou snímcích vyhotovených z různých míst, z bodů jejichž polohu známe a můžeme tak dopočítat prostorovou polohu zobrazovaného předmětu. Měří se snímkové souřadnice bodu na snímku a horizontální paralaxa \n\nmetoda vytvoří analogický model, rekonstruující polohu bodů v prostoru  \n\nmetoda měří souřadnice na snímcích a transformací jsou převedeny do geodetického systému   \n\nmetoda určuje souřadnice na digitálních snímcích zobrazených na monitoru počítače. Souřadnice jsou převedeny transformací do geodetického systému \n\nvzniká přímo na kreslícím stole, který je připojený k analogovému stroji – vzniká originální mapa, která je tvořena polohopisnou situací a vrstevnicemi \n\nvzniká při analytickém nebo digitálním vyhodnocení, kdy se registrují u jednotlivých bodů souřadnice včetně výšky.  \n\nFotografický snímek jeho centrální projekcí předmětu, kdy středem promítání je střed objektivu a obrazovou rovinou je citlivá vrstva filmu/čipu. Všechny paprsky od předmětových bodů prochází fotografickým objektivem (střed promítání) a pokračují přímočaře dále a tvoří na fotografické vrstvě perspektivní obraz. Souhrn těchto paprsků označujeme jako fotogrammetrický svazek paprsků. Aby bylo možné převést centrální projekci na paralelní rovinu mapy, musíme znát tvar a polohu fotogrammetrického svazku paprsků.  \n\nTvar fotogrammetrického svazku paprsků definuje vnitřní orientace snímku, kterou se vyjadřuje vztah projekčního centra (střed objektivu fotokomory) k obrazové rovině. Prvky vnitřní orientace jsou obrazová vzdálenost, t.j. délka kolmice spuštěné z projekčního centra na obrazovou rovinu a poloha paty této kolmice na obrazové rovině. Fotogrammetrické kamery jsou zaostřeny na nekonečno, takže obrazová vzdálenost je totožná s ohniskovou vzdáleností objektivu. Poloha hlavního bodu na snímku je určena průsečíkem spojnic rámových značek, které se při každé expozici naexponují na snímek. Fotografický snímek, jehož prvky vnitřní orientace známe, označujeme jako měřický snímek.  \n\nPrvky vnější orientace určují vztah projekčního centra k vnějším souřadnicím a orientaci osy záběru vůči souřadnicovým osám. Dnes se k jejich zjištění používá v letadlech nejčastěji globálního polohového systému/inerciální měřící jednotky. Polohu fotogrammetrického svazku paprsků v prostoru určuje šest prvků vnitřní orientace.           \n\n\"Jsou to:\"\n\nV současnosti je digitální ortofoto nejvíce žádaným a využívaným produktem letecké fotogrammetrie. Je základní datovou částí většiny geografických informačních systémů (GIS), je také součástí státního mapového díla a využívá se pro aktualizaci ZABAGED.\n\nDigitální modely terénu (DMT) jsou výškopisná data uležená v digitální podobě. Mohou vznikat odvozením ze stávajících map, na základě souřadnic a výšek geodeticky určovaných bodů, fotogrammetricky nebo leteckým laserovým skenováním. \n\nPomocí nepřímé projektivní transformace rastru odstraňujeme radiální posuny, na základě známé polohy a výšky každého pixelu v geodetickém systém souřadnic X, Y, Z ( vyjádřen jako DMT). Hledáním polohy a číselné hodnoty pixelu na původním snímku pro jeho novou polohu ve vznikajícím ortofotu. Toho docílíme převodem středového průmětu snímku na pravoúhlé promítaní mapy – ortogoonalizace snímku. \n\nAbychom mohli vytvořit ortofoto musíme mít k dispozici DMT. A to buď digitální model v daném území již existující, nebo musí být vytvořen.\n\nPokud DMT existuje, je možné ihned pokračovat tvorbou ortofota.\n\nPokud DMT není k dispozice je potřeba nový digitální model terénu vytvořit. DMT vytvoříme zpracováním stereoskopické dvojice snímků. DMT je možné také vytvořit analytickým fotogrammetrickým mapováním:\n\nMěřická značka je polohově automaticky nastavována ve zvolené pravidelné síti bodů a vyhotovitel ji pouze umisťuje prostorově na terén\n\n\n\nVytvořením DMT pomocí některého ze způsobů, je nutné provést transformaci jednotlivých snímků. Na vzniklých (překreslených) snímcích je pak možné určovat tvar, velikost, polohu objektů stejně jako na mapě.\n\nTransformací ortogonalizované snímky se nazývají ortofotoplány, ty se většinou spojují do celků v závislosti na kladu mapových listů. Poté se provádí maskování a vytváří se mozaika. Na stycích snímků je nutné vyrovnat barevné rozdíly a kontrasty.\n\nPokud je doplněna vektorová kresba vzniká ortofotomapa.\n\nJakou bude mít výsledné ortofoto přesnost závisí na výšce letu a měřítku pořizovaných snímků.\n\n\n\n"}
{"id": "41150", "url": "https://cs.wikipedia.org/wiki?curid=41150", "title": "Mark Twain", "text": "Mark Twain\n\nMark Twain vlastním jménem Samuel Langhorne Clemens (30. listopadu 1835 Florida – 21. dubna 1910 Redding) byl americký novinář, spisovatel a humorista.\n\nVyrůstal v městě Hannibal v Missouri, které mu později poskytlo předobraz pro dějiště jeho nejznámějších knih \"Dobrodružství Toma Sawyera\" a \"Dobrodružství Huckleberryho Finna\". Vyučil se tiskařem, pracoval také jako sazeč a přispíval články do novin svého staršího bratra Oriona. V letech 1857–1861 pracoval jako kormidelník na řece Mississippi. Poté se vydal na západ, aby se připojil k Orionovi. V těžbě stříbra neuspěl a tak se obrátil k žurnalistice.\n\nJako novinář napsal humornou povídku \"Pověstný skákavý žabák z okresu Calaveras\", která se stala velmi populární a přitáhla k autorovi pozornost. Dobře přijaty byly také cestopisy. Twain dosáhl velkých úspěchů jako spisovatel a řečník, jeho vtip a satira získaly uznání kritiků a kolegů a stal se přítelem mnoha vlivných osobností.\n\nChyběla mu finanční prozíravost, a ačkoli vydělal knihami a přednáškami hodně peněz, promarnil je v různých podnicích (zejména v projektu Paigeova sázecího stroje) a musel vyhlásit úpadek. S pomocí Henryho Huttlestona Rogerse nakonec své finanční problémy překonal.\n\nMark Twain se narodil čtrnáct dní poté, co se na obloze objevila Halleyova kometa. V roce 1909 řekl: „Přišel jsem na svět s kometou. Za rok se má vrátit a myslím, že s ní opět odejdu. Bylo by to největší zklamání v mém životě, pokud by to tak nebylo.“ Zemřel skutečně během jejího dalšího průletu kolem Země.\n\nSamuel Clemens se narodil jako šesté ze sedmi dětí Johna a Jane Clemensových. Pouze tři z jeho sourozenců se dožili dospělosti: nejstarší bratr Orion (1825–1897), Henry (1838–1858, zemřel při výbuchu parníku) a sestra Pamela (1827–1904). Když mu byly čtyři roky, přestěhovala se rodina do městečka Hannibal v Missouri. Město a jeho obyvatelé mu později posloužili jako námět pro několik knih, především pro \"Dobrodružství Toma Sawyera\".\n\nV roce 1847, kdy mu bylo dvanáct let, zemřel jeho otec. Samuelův starší bratr Orion koupil brzy poté noviny \"Hannibal Journal\", jejichž přispěvatelem se záhy stal i mladý Samuel, který v nich pracoval jako pomocník tiskaře. Stejně jako mnoho jiných autorů z té doby měl jen malé formální vzdělání.\n\nSamuelovým velkým snem bylo stát se kormidelníkem parníku na Mississippi. V roce 1855 se proto přesunul do St. Louis, kde se začal na tuto dráhu připravovat. V roce 1858 získal kormidelnickou licenci. Když ale americká občanská válka v roce 1861 civilní plavbu po Mississippi znemožnila, musel se poohlédnout po jiné práci.\n\nPo epizodním působení v ozbrojené milici utekl před válkou na západ. Spolu se svým bratrem Orionem se v červenci 1861 vydali do Virginia City v Nevadě. Zde se nějakou dobu věnoval hledání stříbra, ale už v roce 1862 se vrátil k novinářské práci v místních novinách \"Territorial Enterprise\".\n\nTwainovy zkušenosti z amerického západu inspirovaly knihu \"Roughing It\" a zážitky v Angels Camp v Calaveras mu poskytly materiál pro povídku „Pověstný skákavý žabák z okresu Calaveras“.\n\nV roce 1864 se Twain přestěhoval do San Francisca; stále pracoval jako novinář. Setkal se se spisovateli, jako byli Bret Harte, Artemus Ward a Ina Coolbrith.\n\nPrvní spisovatelský úspěch přišel, když 18. listopadu 1865 vyšel v newyorském týdeníku \"The Saturday Press\" humorný příběh „Pověstný skákavý žabák z okresu Calaveras“. Přinesl mu velkou pozornost. O rok později odcestoval na Sandwichovy ostrovy (dnešní Havajské ostrovy) jako zpravodaj pro list \"Sacramento Union\". Twainovy reportáže si získaly oblibu a staly se základem pro jeho první veřejné přednášky.\n\nV roce 1867 místní noviny financovaly výlet do Středomoří. Během cesty po Evropě a na Středním východě napsal Twain populární cyklus cestovních dopisů, které byly později sestaveny jako \"The Innocents Abroad\" a vyšly v roce 1869. Na této cestě se setkal se svým budoucím švagrem Charlesem Langdonem.\n\nPo návratu do Spojených států v roce 1868 Twain přijal nabídku čestného členství v tajné společnosti Scroll and Key na Yale University.\n\nV roce 1868 byli Twain a Olivia v písemném styku, ale první Twainovu nabídku k sňatku Olivia zamítla. O dva měsíce později se zasnoubili. V únoru 1870 měli svatbu v Elmiře ve státě New York. Jejich manželství trvalo 34 let až do Oliviiny smrti v roce 1904. Všichni členové Clemensovy rodiny byli pohřbeni v Elmiře na Woodlawn Cemetery.\n\nOlivia pocházela z „bohaté, ale liberální“ rodiny a díky ní se Twain seznámil se abolicionisty, „socialisty, principiálními ateisty a aktivisty za práva žen a sociální rovnost“ včetně Harriet Beecher Stoweové, Fredericka Douglasse a spisovatele a utopického socialisty Williama Deana Howellse.\n\nNovomanželé žili v letech 1869 až 1871 v Buffalu ve státě New York. Twainovi patřil podíl v novinách \"Buffalo Express\" a pracoval jako editor a redaktor. Za pobytu v Buffalu jim syn Langdon zemřel ve věku 19 měsíců na záškrt. Měli tři dcery: Susy (1872–1896), Claru (1874–1962) a Jean (1880–1909).\n\nTwain s rodinou se poté přestěhoval do Hartfordu v Connecticutu, kde v roce 1873 začal stavět dům (místní obdivovatelé jej v roce 1927 zachránili před demolicí a nakonec ji adaptovali na Twainovo muzeum). V 70. a 80. letech Twain s rodinou trávili letní měsíce na Quarry Farm (dům Oliviiny sestry Susan Craneové).\n\nV roce 1874 Susan nechala postavit samostatnou pracovnu, aby její švagr měl klidné místo na psaní. (Twain ovšem také neustále kouřil, a Susan si nepřála, aby tak činil v jejím domě.) Během sedmnácti roků prožitých v Hartfordu (1874–1891) a více než dvaceti roků v Quarry Farm Twain napsal mnohé ze svých nejznámějších románů, mezi nimi \"Dobrodružství Toma Sawyera\" (1876), \"Princ a chuďas\" (1881), \"Život na Mississippi\" (1883), \"Dobrodružství Huckleberryho Finna\" (1885) a \"Yankee z Connecticutu na dvoře krále Artuše\" (1889).\n\nTwain se v roce 1878 vydal na druhou cestu po Evropě, kterou pak popsal v 1880 knize \"A Tramp Abroad\". Tato cesta zahrnovala pobyt v Heidelbergu a návštěvu Londýna.\n\nTwain si svým psaním vydělal značné množství peněz, ale hodně zase ztratil investicemi, především do nových vynálezů a technologií, zejména do projektu Paigeova sázecího stroje. Byl to složitý mechanismus, který – pokud správně fungoval – udivoval diváky, ale byl náchylný k poruchám. Twain do vývoje mezi lety 1880 a 1894 vložil 300 000 dolarů. Stroj neuspěl v konkurenčním boji s jednodušším a spolehlivějším strojem Linotype. Twain tak přišel nejen o většinu zisků ze svých knih, ale i o podstatnou část dědictví své manželky.\n\nTwain prodělal peníze také ve svém nakladatelství, Charles L. Webster and Company, které nejprve zaznamenalo úspěch při vydání pamětí Ulysse S. Granta, ale krátce poté zkrachovalo, když se biografie papeže Lva XIII. neprodalo ani dvě stě výtisků.\n\nV roce 1893 začalo patnáctileté přátelství Twaina s finančníkem Henrym Huttlestonem Rogersem, ředitelem společnosti Standard Oil. Rogers nejprve přiměl Twaina podat návrh na konkurs. Pak Twain převedl autorská práva na svá díla na manželku, aby je nemohli získat věřitelé. Nakonec Rogers převzal správu Twainových financí, dokud nebyli všichni věřitelé vyplaceni.\n\nTwain přijal nabídku od Roberta Sparrowa Smytha, a v červenci 1895 se vydal na celoroční přednáškové turné, aby mohl vyplatit své věřitele v plné výši (i když k tomu po vyhlášení úpadku již nebyl z právního hlediska nucen). Cesta byla dlouhá a namáhavá. Vedla přes Havaj, Fidži, Austrálii, Nový Zéland, Srí Lanku, Indii, Mauricius, Jižní Afriku a Anglii. Tři měsíce strávené v Indii se staly těžištěm Twainovy knihy \"Following the Equator\".\n\nV roce 1891 Twain odcestoval opět do Evropy, kde zůstal devět let a absolvoval přednáškové turné. V srpnu 1891 pobýval s rodinou několik dní v Mariánských Lázních.\n\nNěkolik měsíců žil v Berlíně, který ho tak okouzlil („luminous centre of intelligence […] a wonderful city“), že tam později poslal studovat své dvě dcery. Mezi 28. zářím 1897 a 27. květnem 1899 žil Twain ve Vídni. V eseji \"Stirring Times in Austria\" („Vzrušené časy v Rakousku“) popsal s „brutální přímostí“, jak za starostování Karla Luegera zdejší politiku opanoval antisemitismus. V roce 1898 trávil Twain léto v dolnorakouském Kaltenleutgebenu a pracoval na své autobiografii. Na závěr pobytu ve Vídni v květnu 1899 Twaina pozval k audienci císař František Josef I.\n\nV polovině roku 1900 pobýval Twain v Londýně jako host majitele novin Hugha Gilzeana-Reida. Téhož roku, když si konečně vydělal na splacení dluhů, se vrátil do Ameriky.\n\nMark Twain se přátelil s Nikolou Teslou a strávil mnoho času v jeho laboratoři. Sám si patentoval tři vynálezy. Své poznatky o moderních technologiích použil v románu \"Yankee z Connecticutu na dvoře krále Artuše\". V roce 1909 Twaina v jeho domě v Reddingu navštívil Thomas Edison a natočil zde několik filmových záběrů.\n\nTwain prošel obdobím hluboké deprese, které začalo v roce 1896, kdy jeho dcera Susy zemřela na meningitidu. Následovala smrt manželky Olivie v roce 1904 a smrt dcery Jean 24. prosince 1909. 20. května 1909 náhle zemřel také jeho blízký přítel Henry Rogers.\n\nV roce 1906 Twain začal otiskovat v North American Review svou autobiografii. V dubnu 1906 se Twain doslechl, že jeho přítelkyně Ina Coolbrithová ztratila téměř všechen majetek při zemětřesení v San Franciscu, a nabídl se, že podepíše několik portrétních fotografií, aby mohly být prodány v její prospěch. Pro další pomoc Coolbrithové George Wharton James navštívil Twaina v New Yorku a domluvil další portrétní sezení.\n\nV roce 1906 Twain založil klub pro dívky, které pro něj představovaly „náhradní vnučky“. Asi tucet členů se pohyboval ve věku od 10 do 16. Twain si dopisoval s dívkami a zval je na koncerty a do divadla a ke hraní her. Twain napsal v roce 1908, že klub představoval jeho „největší životní potěšení.“ V roce 1907 Twain potkal na transatlantické plavbě Dorothy Quickovou (tehdy jedenáctiletou), zahajuje tím „přátelství, které mělo trvat až do dne mé smrti“.\n\nV roce 1909 Twain prohlásil:\n\nTato předpověď byla přesná. Twain zemřel na infarkt v Reddingu v Connecticutu 21. dubna 1910, den po největším přiblížení komety k Zemi.\n\nPseudonym Mark Twain použil poprvé 3. února 1863. Ke vzniku tohoto pseudonymu se váží dvě historky: Podle jedné z nich pochází z označení bezpečné hloubky vody pro říční parník. Byly to dva sáhy, což se hlásilo slovy \"mark twain\". Podle druhé historky žádal během svých cest po Divokém západě od barmana těmito slovy dvě čárky při objednávce dvou drinků.\n\nSám Twain ve své knize \"Život na Mississippi\" (přel. Josef Pospíšil, 1951) uvádí v 50. kapitole („Kapitán Sellers“) následující verzi. Když byl ještě kormidelnickým „štěnětem“, všiml si, že jeho padesátiletí učitelé (ostřílení kormidelníci) velice žárlí na devadesátiletého kapitána Sellerse, který si pamatoval počátky plavby na Mississippi a své bohaté zkušenosti zveřejňoval v časopise „New Orleans Picayune“ pod pseudonymem Mark Twain. V článečcích psal věcně a prakticky o stavu vody a řeky a přitom neopomněl zdůraznit své dlouholeté zkušenosti („\"Tento ostrov zanikl v roce 1807, pokud si dobře vzpomínám\"“).\n\nMladý Clemens napsal velice ostrou satiru na tohoto „Marka Twaina“, ukázal ji několika kormidelníkům a ti ji plni nadšení dali otisknout v listě „New Orleans True Delta“. Kapitán Sellers se hluboce urazil a nikdy už nic pod tímto jménem nezveřejnil. Clemens se pak později velice styděl, že vrazil „osten hluboko do srdce dobrého člověka“. V době, kdy telegraf přinesl zprávu o kapitánově smrti, byl Clemens na pobřeží Tichého oceánu jako novopečený novinář a potřeboval nějaké \"nom de guerre\", válečnické jméno; zabavil tedy odložené jméno starého plavce a snažil se, seč mohl, aby mu vrátil úctu, o kterou je v mládí neuváženě připravil.\n\n\n"}
{"id": "41153", "url": "https://cs.wikipedia.org/wiki?curid=41153", "title": "Borecká skalka", "text": "Borecká skalka\n\nBorecká skalka je přírodní památka ev. č. 2420, lokalita Borek u Chotěboře v okrese Havlíčkův Brod. Správa AOPK Havlíčkův Brod.\n\nDůvodem ochrany je hadcový lom s významnou hadcovou květenou rostoucí v jeho blízkosti a snaha o zachování vzácné kapradiny sleziníku hadcového, který je vázán na hadcové podloží.\n\nV zatopeném lomu je v provozu potápěčské výcvikové středisko.\n\n"}
{"id": "41157", "url": "https://cs.wikipedia.org/wiki?curid=41157", "title": "Bohuslavické stráně", "text": "Bohuslavické stráně\n\nBohuslavické stráně je přírodní památka ev. č. 1488, lokalita Bohuslavice - místní část města Kyjov v okrese Hodonín. Správa AOPK Brno.\n\nDůvodem ochrany je lokalita teplomilných společenstev.\n\n"}
{"id": "41160", "url": "https://cs.wikipedia.org/wiki?curid=41160", "title": "Brožova skála", "text": "Brožova skála\n\nBrožova skála je přírodní památka ev. č. 818, lokalita nacházející se severoseverovýchodně od obce Sklené u Žďáru nad Sázavou v okrese Žďár nad Sázavou v kraji Vysočina. Chráněné území je v péči AOPK ČR - regionální pracoviště Správa Chráněné krajinné oblasti Žďárské vrchy.\n\nPředmětem ochrany je geomorfologicky význačný skalní tvar typu mrazového srubu.\n\nJedná se o mrazový srub o rozměrech 100 x 30 m v leukokratních dvojslídných migmatitech, který je rozčleněný do tří stejně vysokých, ve svahu o délce 200m vypreparovaných skalních bloků s výškou 20m. Na úpatí mrazového srubu je suťová halda a 30 m široká kryoplanační terasa, přecházející v 50 metrů dlouhý balvanový proud.\n\nBrožova skála je dostupná z modře značené turistické cesty (\"Cesta partyzánské brigády M. J. Husa\"), spojující obce Cikháj a Tři Studně. Na rozdíl od řady jiných vrcholových skal ve Žďárských vrších Brožova skála není využívána horolezecky.\n"}
{"id": "41163", "url": "https://cs.wikipedia.org/wiki?curid=41163", "title": "Čočka", "text": "Čočka\n\nČočka může být:\n\n"}
{"id": "41164", "url": "https://cs.wikipedia.org/wiki?curid=41164", "title": "Cestiska", "text": "Cestiska\n\nCestiska jsou přírodní památka ev. č. 1746, lokalita Březová u Uherského Brodu v okrese Uherské Hradiště. Správa CHKO Bílé Karpaty.\n\nDůvodem ochrany jsou opuštěné pastviny s jalovcem a vzácnými rostlinnými druhy.\n\nKarpatský flyš s půdou jílovitohlinitou, místy erodovanou na kamenité podloží.\n\nZ ohrožených druhů rostlin se zde vyskytuje kozinec dánský, ostřice ptačí nožka, pětiprstka žežulník, vstavač kukačka, hlavinka horská, vemeník dvoulistý, prostřelenec křížatý, vstavač vojenský.\n\n"}
{"id": "41167", "url": "https://cs.wikipedia.org/wiki?curid=41167", "title": "Cihelna v Bažantnici", "text": "Cihelna v Bažantnici\n\nCihelna v Bažantnici je přírodní památka, nacházející se v Praze-Hloubětíně, ve svahu pod Kbely, severovýchodně od křižovatky Kbelská – Poděbradská, severně od železniční trati Praha–Turnov/Lysá nad Labem a jižně od Vysočanské radiály, mezi zahrádkářskými osadami. Chráněné území je v péči Magistrátu hlavního města Prahy..\n\nPřírodní památka byla vyhlášena pro ochranu jednoho z nejvýznamnějších odkryvů peruckého a korycanského souvrství českého křídového útvaru se zkamenělými otisky rostlin.\n\nNa území PP se vyskytují převážně rumištní rostliny: komonice bílá, komonice lékařská, pelyněk černobýl. Stromy rostou pouze po okrajích PP s dominancí břízy bělokoré jako pionýrského druhu stromů.\n\nÚzemí PP je útočištěm teplomilných druhů brouků, z ptáků zde hnízdí rehek domácí a další běžné křovištní druhy. Drobní savci jsou zastoupeni bělozubkou šedou.\n\n"}
{"id": "41170", "url": "https://cs.wikipedia.org/wiki?curid=41170", "title": "Cukl a Rozsečské rašeliniště", "text": "Cukl a Rozsečské rašeliniště\n\nCukl a Rozsečské rašeliniště je přírodní památka ev. č. 1011, lokalita Rozseč nad Kunštátem v okrese Blansko. Správa AOPK Brno.\n\nDůvodem ochrany jsou mokřadní louky, které tvoří refugium obojživelníků.\n"}
{"id": "41173", "url": "https://cs.wikipedia.org/wiki?curid=41173", "title": "Častava", "text": "Častava\n\nČastava je přírodní památka ev. č. 1581, lokalita Horka nad Moravou v okrese Olomouc. Správa CHKO Litovelské Pomoraví.\n\nDůvodem ochrany je mrtvé rameno řeky Moravy a rybník s břehovými porosty.\n"}
{"id": "41178", "url": "https://cs.wikipedia.org/wiki?curid=41178", "title": "Čedičová žíla Boč", "text": "Čedičová žíla Boč\n\nČedičová žíla Boč je přírodní památka mezi Stráží nad Ohří a Bočí v okrese Karlovy Vary. Spravuje ji Krajský úřad Karlovarského kraje. Důvodem ochrany je ukázka sloupcovitého rozpadu čediče. Nacházejí se zde stopy po třetihorní vulkanické činnosti a unikátní suťové lesy a kamenné moře.\n\nPřírodní památka leží přibližně 1,5 km severovýchodně od obce Stráž nad Ohří nad levým břehem řeky Ohře a nad silnicí I/13. Chráněné území zasahuje do dvou katastrálních území, jimiž jsou k.ú. Boč a k.ú. Peklo. Lokalita se nachází v Přírodním parku Stráž nad Ohří.\n\nNachází se v Podkrušnohorské oblasti v geomorfologickém celku Doupovské hory. Území tvoří výraznou morfologickou dominantu údolí Ohře.\n\nGeologicky se jedná skalní výchozy původního třetihorního sopouchu v předpolí doupovského vulkanického centra. Čedičové magma zde prorazilo prvohorními granulity krušnohorského krystalinika. Později bylo čedičové těleso denudací vypreparováno nad úroveň okolního terénu. Vlastní skalní masív je tvořen čedičovou horninou, která je podle chemické klasifikace výlevných hornin popisována jako nefelinit. V lomové stěně se zachovala ukázkově vyvinuta sloupcovitá odlučnost s vějířovitým uspořádáním. Hlavní žíla má mocnost okolo 15 m, v jejím okolí se nachází různá pyroklastika, zejména tufy, tufity a vulkanické brekcie. V půdním pokryvu převažuje kambizem. Čedičová žíla byla částečně odkryta při těžbě kamene při úpatí prudkých jihovýchodních svahů Pekelské skály (774 m).\n\nVegetaci chráněného území tvoří listnaté lesy. Na skalních výchozech a sutích se sporadicky nachází teplomilná skalní vegetace, zastoupena např. silenkou obecnou (\"Silene vulgaris\") a nící (\"Silene nutans\") a diviznou malokvětou (\"Verbascum thapsus\"). Na převážně holých a balvanitých sutích roste kakost smrdutý (\"Geranium robertianum\") a konopice dvouklaná (\"Galeopsis bifidum\"). Skály v ochranném pásmu zarůstají teplomilnou doubravou s dubem zimním (\"Quercus petraea\"), bukem lesním (\"Fagus sylvatica\"), javorem babykou (\"Acer campestre\") a jeřábem ptačím (\"Sorbus aucuparia\").\nZe zvláště chráněných druhů rostlin zde rostou stovky exemplářů áronu plamatého (\"Arum maculatum\"), ojediněle tařice skalní (\"Aurinia saxatilis\") a rmen barvířský (\"Anthemis tinctoria\").\n\nZe zvláště chráněných druhů živočichů sem při průzkumných letech zavítá výr velký (\"Bubo bubo\") a sokol stěhovavý (\"Falco peregrinus\"). V literatuře je uváděn na okraji území výskyt holuba doupňáka (\"Columba oenas\"), užovky stromové (\"Zamenis longissimus\") a mloka skvrnitého (\"Salamandra salamandra\").\n\n\n"}
{"id": "41182", "url": "https://cs.wikipedia.org/wiki?curid=41182", "title": "Komprese dat", "text": "Komprese dat\n\nKomprese dat (také komprimace dat) je zpracování počítačových dat s cílem zmenšit jejich objem (jednotka bajt) při současném zachování informací v datech obsažených. Úkolem komprese dat je zmenšit datový tok při jejich přenosu nebo zmenšit potřebu zdrojů při ukládání informací. Obecně se jedná o snahu zmenšit velikost datových souborů, což je výhodné pro jejich archivaci nebo pro přenos přes síť s omezenou rychlostí (snížení doby nutné pro přenos). Komprese může být nutná při omezené datové propustnosti, např. mobilní telefon komprimuje hovor pro přenos GSM sítí.\n\nZvláštními postupy – kódováním, které je dané zvoleným , se ze souboru odstraňují redundantní (nadbytečné) informace, zvyšuje se entropie dat. Komprese dat lze rozdělit do dvou základních kategorií:\n\n\nKompresní poměr je podíl velikosti nekomprimovaných (vstupních) dat k velikosti komprimovaných (výstupních) dat. Například při kompresi souboru o velikosti 10MB do souboru s velikostí 2MB je poměr 10/2 = 5 (tj. poměr 5:1). Kompresní poměr je ovlivněn volbou kompresního algoritmu i typem komprimovaných dat. Úspora místa je vyjádřena jako 1 – velikost komprimovaných dat/velikost nekomprimovaných dat -> 1 − 1/kompresní poměr, v našem příkladě 1 − 1/5 = 0,8 (tj. 80% úspora).\n\nNapříklad nekomprimované skladby na Audio CD mají datový tok přibližně 1,35 Mb/s, zatímco komprimované zvukové soubory (např. moderní formát AAC podporovaný přehrávačem Apple iPod či všeobecně známý formát MP3) mají typicky 128 Kb/s. Kompresní poměr je přibližně 11 a úspora datového toku přibližně 90 %. Jedná se pochopitelně o ztrátovou kompresi, pro bezeztrátovou kompresi jsou (pro stejný typ dat) typické poměry do 2.\n\nV případě bezeztrátové komprimace nelze dosáhnout vyšší komprese, než je míra entropie komprimovaných dat.\n\n\n"}
{"id": "41183", "url": "https://cs.wikipedia.org/wiki?curid=41183", "title": "Čedičové varhany u Hlinek", "text": "Čedičové varhany u Hlinek\n\nČedičové varhany u Hlinek jsou přírodní památka jihozápadně od Hlinek v okrese Karlovy Vary. Lokalita se nachází pod kótou Hůrka (817 metrů). Předmětem ochrany je stěna bývalého lomu s čedičovými sloupy, které jsou klasickou ukázkou sloupcovité odlučnosti čediče a jsou ve Slavkovském lese ojedinělé. Čedičové sloupy se směrem k vrcholu mírně milířovitě sbíhají. Přírodní památku vyhlásila Správa chráněné krajinné oblasti Slavkovský les, která o území zároveň pečuje.\n\nLokalita je zaniklou třetihorní sopkou starou přibližně 22 milionů let. Sloupcovitá odlučnost je výsledkem smršťování a chladnutí lávy, která může za specifických podmínek utuhnout do podoby šestihranných sloupů, tzv. varhan.\n\nPo botanické stránce není území zvlášť zajímavé. Kromě běžných druhů se zde vyskytuje orlíček obecný (\"Aquilegia vulgaris\") a zimolez černý (\"Lonicera nigra\").\n\n\n"}
{"id": "41186", "url": "https://cs.wikipedia.org/wiki?curid=41186", "title": "Bezeztrátová komprese", "text": "Bezeztrátová komprese\n\nBezeztrátová komprese (bezeztrátová komprimace, též \"neztrátová\", \"bezztrátová\") je jeden ze dvou základních přístupů ke kompresi dat. Jedná se o algoritmy, které dovolují přesnou zpětnou rekonstrukci komprimovaných dat, na rozdíl od ztrátové komprese, kde se to záměrně neděje.\nBezeztrátová komprese se používá všude tam, kde je důležité, aby se originální data a data po dekompresi komprimovaného souboru zcela shodovala - např. komprese textů nebo komprese čehokoli, kde je nepřípustná i sebemenší ztráta kvality.\n\nExistuje mnoho různých formátů, které využívají bezeztrátové komprese.\nNapříklad velmi populární ZIP, se kterým lze pracovat téměř na jakékoli platformě. Dalším velmi oblíbeným formátem je RAR, tento formát je však komerční a neexistují svobodné nástroje pro vytváření archivů RAR. Komerční nástroje existují pro většinu platforem, například DOS, MS Windows, *BSD, GNU/Linux, Mac OS X. Mezi open source komunitami jsou oblíbeny formáty gzip a bzip2, jejichž algoritmy mají tu výhodu, že nejsou patentované. Dalším méně známým, ale velice výkonným kompresním algoritmem je LZMA, který je užíván například programem 7-Zip.\n\nJednotlivé algoritmy můžeme rozdělit podle typů dat, pro které jsou určeny. Existují čtyři základní typy dat, které algoritmy zpracovávají:\nV principu mohou existovat také univerzální algoritmy, které mohou zpracovávat jakýkoliv typ vstupních souborů. V praxi se nicméně neprosadily, neboť obvykle nejsou schopny docílit tak vysokého kompresního poměru (poměru velikosti dat před a po komprimaci) jako specializované algoritmy. Například zvukový soubor nebude příliš úspěšně\nkomprimovaný algoritmem určeným pro textové soubory.\n\nVětšina bezeztrátových komprimačních programů nepoužívá jen jeden algoritmus,\nale hned několik najednou. U některých komprimačních programů jsou\ndata napřed transformována a až poté komprimována. Zmíněná transformace\nse používá za účelem dosažení lepších kompresních poměrů.\n\nTyto algoritmy ve skutečnosti nic nekomprimují, pouze\nmodifikují data tak, aby se dala lépe zkomprimovat.\nJe také podmínkou, že ke každé transformaci\nmusí existovat transformace inverzní, která\nbude schopna obnovit původní data.\n\n\nAlgoritmy v této skupině vytvářejí v průběhu komprimace\nslovník na základě dat již zkomprimovaných,\nv němž se pak snaží najít data, která se teprve mají komprimovat.\nPokud jsou data nalezena ve slovníku, algoritmus zapíše pozici\ndat ve slovníku místo samotných dat.\n\n\nSnaží se určitým způsobem předvídat jaké znaky budou v souboru dat následovat.\nPro znaky s vyšší pravděpodobností výskytu vyhradí algoritmus\nkratší informaci pro jejich zapsání, pro znaky s nižší pravděpodobností\nvýskytu vyhradí naopak delší informaci pro jejich zapsání.\n\nStatistické metody dále dělíme na metody se statickým modelem\na metody s adaptivním modelem. Metody se statickým modelem\nvytvoří před komprimací dat určitý model a podle něho zkomprimují\ncelý soubor dat, zatímco metody s adaptivním modelem průběžně model\naktualizují.\n\nObecně lze říci, že metody se statickým modelem bývají dvouprůchodové\na metody s adaptivním modelem jednoprůchodové.\n\n\n\n\n\n\n\n"}
{"id": "41188", "url": "https://cs.wikipedia.org/wiki?curid=41188", "title": "Huffmanovo kódování", "text": "Huffmanovo kódování\n\nHuffmanovo kódování je algoritmus využívaný pro bezeztrátovou kompresi dat. Konvertuje znaky vstupního souboru do bitových řetězců různé délky. Znaky, které se ve vstupním souboru vyskytují nejčastěji, jsou konvertovány do bitových řetězců s nejkratší délkou (nejfrekventovanější znak tak může být konvertován do jediného bitu), zatímco znaky, které se vyskytují velmi zřídka, jsou konvertovány do delších řetězců (mohou být i delší než 8 bitů).\n\nNejjednodušší metoda komprese touto metodou probíhá ve dvou fázích. První projde soubor a vytvoří statistiku četností každého znaku. Ve druhé fázi se využije této statistiky pro vytvoření binárního stromu a k následné kompresi vstupních dat. \n\nDekomprese naopak pomocí rekonstruovaného binárního stromu dekóduje řetězce proměnlivé délky.\n\nUvažujme příklad, kdy je cílem zakódovat text skládající se ze čtyř různých symbolů (s, s, s, s), jejichž četnosti výskytu v textu jsou (0,08; 0,7; 0,1; 0,12).\n\n\nJe známo více variací Huffmanova kódování, ale není mezi nimi téměř žádný rozdíl v účinnosti komprese dat.\n\n\n\n"}
{"id": "41190", "url": "https://cs.wikipedia.org/wiki?curid=41190", "title": "Witthauerův diagram", "text": "Witthauerův diagram\n\nWitthauerův diagram je pomůcka pro znázornění základních demografických ukazatelů různých území (např. států). Jejím autorem je německý demograf Kurt Witthauer. Znázorněním ukazatelů je umožněno jejich rychlé porovnání.\n\nZákladní souřadnice grafu, které zobrazují porodnost a úmrtnost, doplňuje třetí rozměr, přirozený přírůstek. \nPlocha grafu je rozdělena liniemi, které zobrazují dvě charakteristické úrovně porodnosti (25‰) a úmrtnosti (15‰) a rozdělují tak graf na čtyři části (kvadranty). Do nich spadající populace mají charakteristické kombinace obou populačních procesů a z nich plynoucího přirozeného přírůstku.\n\nPrvní kvadrant reprezentuje nejstarší vývojové stádium. V současnosti se počet států, jež se vyznačují vysokými porodnostmi i úmrtnostmi, stále zmenšuje. Postupným vývojem se v těchto populacích nejdříve snižuje úmrtnost obyvatelstva a přesouvají se do druhé skupiny. \n\nVe druhé vývojové fázi (druhý kvadrant) zaznamenávají populace nejrychlejší kvantitativní rozvoj. Pozdější pokles porodnosti znamená přesun do třetí skupiny. \n\nVe třetím kvadrantu se celkově snižuje přirozený přírůstek obyvatelstva a do popředí se dostávají změny strukturálních ukazatelů. V současné době se v této skupině nachází většina území a států světa.\n\nVývoj přirozeného přírůstku probíhá plynule (rychlost změn je různá), mezi jednotlivými skupinami zemí neexistují ostré hranice, spíše lze pozorovat přechodná stádia.\n"}
{"id": "41191", "url": "https://cs.wikipedia.org/wiki?curid=41191", "title": "Oktáv Narození Páně", "text": "Oktáv Narození Páně\n\nOktáv Narození Páně označuje 8 dní, počínající Slavností Narození Páně, kdy se oslavuje Kristovo narození. Podobně se slaví také oktáv velikonoční.\n\nOktávem se též někdy označuje poslední den tohoto osmidení, dnes slavnost Matky Boží Panny Marie, do roku 1960 svátek Obřezání Páně je v západní křesťanské tradici liturgický den, který je po slavnosti Narození Páně osmým a připadá tedy na 1. leden. V občanském kalendáři na tento den připadá Nový rok.\n\nOktáv zakončuje týdenní oslavu Vánoc a zaměřuje pozornost na jednu z teologických nauk církve, totiž označení Panny Marie coby Boží rodičky (θεοτόκος, theotokos). Tento titul, přiznaný Ježíšově matce Marii Efezským koncilem roku 431 vyjadřuje především christologickou nauku o božství Ježíše Krista. V římskokatolické církvi se jedná o jeden z tzv. zasvěcených svátků. Římskokatolická církev také toto datum spojuje se Světovým dnem modliteb za mír.\n\nBěhem křesťanské éry prodělal tento den několik důležitých změn. Křesťané v prvních staletích byli konfrontováni s pohanskými zvyklostmi nového roku. 1. leden byl v pohanském Římě dnem nevázané zábavy a výstředností k poctě dvoutvářného boha Jána. Římská církev odpověděla kajícími bohoslužbami a postem. Druhý koncil v Toursu (567) ustanovil na první tři lednové dny kající pobožnosti k potlačení pohanských obyčejů.\nKromě toho církev v Římě ustanovila na 1. leden \"památku Matky Boží\". V 7. století se v Římě po vzoru Byzance prosadily dva mariánské svátky Zvěstování a Nanebevzetí. Pod jejich vlivem \"Památka Matky Boží\" ustoupila do pozadí a byla nahrazena slavením vánočního Oktávu. Ve Španělsku a především v Gálii se od 6. století slavil v tento den \"svátek Obřezání Páně\" .\nV Říme se tento svátek začal slavit až od 13. století. V římském misálu byl uveden až do reformy v roce 1960. V obnovené liturgii zaujal své místo opět staronový svátek Mariina mateřství pod názvem \"Slavnost Matky Boží Panny Marie\".\n\n"}
{"id": "41196", "url": "https://cs.wikipedia.org/wiki?curid=41196", "title": "Čenkovička (přírodní památka)", "text": "Čenkovička (přírodní památka)\n\nČenkovička je přírodní památka ev. č. 1500, lokalita Bystřec, Čenkovice v okrese Ústí nad Orlicí. Správa AOPK Pardubice.\n\nDůvodem ochrany jsou louky v údolí meandrujícího toku Čenkovičky, bohatá lokalita bledule jarní.\n\n"}
{"id": "41197", "url": "https://cs.wikipedia.org/wiki?curid=41197", "title": "Čenkovička", "text": "Čenkovička\n\nSlovo Čenkovička má více významů:\n\n"}
{"id": "41198", "url": "https://cs.wikipedia.org/wiki?curid=41198", "title": "První neděle adventní", "text": "První neděle adventní\n\nPrvní neděle adventní je v západní liturgické tradici první neděle vánočního okruhu a je vnímána jako začátek liturgického roku. V kalendáři je to neděle mezi 27. listopadem a 3. prosincem; aby tak do slavnosti Narození Páně 24. prosince \"se vešly\" celkem čtyři adventní neděle.\n\nPři bohoslužbách ve fialové barvě se žehná adventní věnec a zapaluje se jeho první svíce. Texty evangelia hovoří o druhém příchodu Páně a napomínají k bdělosti.\n"}
{"id": "41200", "url": "https://cs.wikipedia.org/wiki?curid=41200", "title": "Starověká římská literatura", "text": "Starověká římská literatura\n\nŘímská literatura je součástí tzv. latinské neboli latinsky psané literatury. Nazýváme ji podle jazyka (latina), kterým je psána.\nFlexx\nŘímskou literaturu velmi ovlivnila řecká literatura, někteří autoři dokonce přebírali nejen témata, ale i celé kusy her. Toto ovlivnění je nejpatrnější v raných fázích římské literatury, později byl vliv řecké literatury oslaben. Na rozdíl od Řecka byla v Římě hlavním proudem divadelní tvorby komedie.\n\nDalším literárním žánrem, který vypovídá o tehdejším životě, se staly politické projevy. Mnoho politicky činných osob známe prakticky pouze z těchto projevů. V římské literatuře se projevil výraznější zájem o faktografii, což vedlo k prudkému rozvoji dějepisectví a úřední literatury vůbec.\n\nPrakticky lze říci, že do roku 240 př. n. l. Římané nevěnovali literatuře téměř žádnou pozornost, v podstatě ji považovali za něco podřadného, za něco, čemu se člověk má věnovat až po práci. Přestože písmo znali již od 7. století př. n. l. používali ho po dlouhou dobu pouze k úřednímu styku. Je velmi složité zjistit, proč se u nich literatura prosadila tak dlouho po objevení písma. Pravděpodobně to bylo způsobeno stálými boji a velkou vůlí vybudovat silný stát. Tato vůle je u jiných starověkých národů téměř neznámá.\n\nPřed rokem 240 př. n. l. vznikala díla, na která další římská literatura nenavázala. Jedná se především o rodinné kroniky, nápisy na hrobech a domech atp.\n\n\n\nTéměř všechny písně dochované z tohoto období sloužily k bohoslužebným účelům:\n\nV tomto období vznikalo mnoho překladů řecké literatury, díky nimž latina získávala nová slova a obraty. Díky tomu se postupně stávala výhodnou pro uměleckou tvorbu. Většina z prvních překladů měla závažné nedostatky, ale právě tyto překlady položily základy římské literatury a podnítily v Římě větší zájem o umění. Později si římští politici uvědomili, že šíření kultury je jedna z nutných podmínek jak ovládat nová území a podrobené národy, i z tohoto důvodu začali kulturu štědře podporovat (např. Scipio mladší).\n\nPrvním významnějším autorem, který je s římskou literaturou spojen je Lucius Livius Andronicus, který uvedl několik překladů řeckých her a přeložil Homérovu Odysseiu. Za počátek tohoto období bývají označovány \"Ludi Romani\", což byly hry hrané v latině, tyto hry (od 240 př. n. l. měly velký úspěch a Římané pak zařadili hry na řadu slavností. Za dalšího významného římského spisovatele lze považovat současníka a nástupce L. Andronica, kterým byl Gnaeus Naevius, který rozvinul římskou satiru, za tuto činnost byl dokonce krátkodobě uvězněn, po svém propuštění byl vypovězen do Afriky, kde zemřel.\n\nPrvním opravdovým klasikem římské literatury, jehož význam zdaleka přesáhl jeho dobu a ovlivnil i pozdější období byl Quintus Ennius. Tento spisovatel ovlivnil svým dílem \"Annales\" především historický epos, jeho přístup k dramatu ovlivnil přístup k římské tragédii na delší dobu. Tragédii po něm rozvíjelo několik dalších literátů z nichž se nejznámějšími v tomto období stali Marcus Pacuvius a Lucius Accius.\n\nV populárnější komedii v tomto období vynikl především Titus Maccius Plautus a Gaius Caecilius Statius, kteří zpracovávali témata řeckých komedií (fabula palliata), proto se prosadil žánr tzv. komedií každodenního života (fabula togata), někdy též \"togaty\". V těch vynikli zejména Lucius Afranius, Titus Quinctius Atta a Laelius Gaius. V Římě vznikla satira, kterou psali již Quintus Ennius a Marcus Pacuvius, jejich díla však neměla velký význam, ale v díle Gaia Lucilia se již satira prosadila jako samostatný obor.\n\nTeprve po rozvoji poezie se začala prosazovat i latinsky psaná próza, většina autorů psala ještě řecky, protože latina nebyla považována za jazyk vhodný pro taková díla. V této době byla řecká kulturní převaha značná, ale Římané začali latinu pozvolna přizpůsobovat i potřebám prózy a řečnictví vůbec. Tím se do latiny dostaly (z řečtiny) prvky, které byly v pozdější době velmi využívány (např. spád řeči při projevu atp.). Dalo by se říci, že základy rétoriky, které Římané potřebovaly v politice, filosofických debatách atp., převzali od Řeků. To umožnilo, resp. urychlilo, další vývoj latiny. Později bylo v latinské próze populární především dějepisectví a řečnictví. Dějepisné spisy se objevují teprve na konci druhé punské války.\n\nPrvní dějepisné spisy byly také psány v řečtině, bez kritiky a náležitého zpracování dat. Autoři, kteří takto psali, byli nazváni annalisty. Dějiny zpravidla zahajovaly příchodem Aenea do Itálie a končili svojí dobou, starší dějiny byly pojaty stručně – novější obsáhleji. V tomto období byly také napsány první autobiografie, jednalo se o klasické obhajoby politiků a jejich činů (např. Q. L. Catulus, P. R. Rufus atp. – zpravidla se jednalo o konzuly případně censory)\n\nPrvní latinsky psané spisy psal Cato Marcus Porcius příjmením Censorius (tzn. bývalý censor), známý především jako Cato starší. Jeho díla a díla lidí seskupených kolem něj jsou považována za první vrchol římské literatury. Dalšími významnými dějepisci a řečníky tohoto období byli především Lucius Calpurnius Piso Frugi a Lucius Coelius Antipater, který se pokoušel přihlížet i ke slohové kvalitě díla. Prvním, kdo se pokusil o pragmatický přístup k dějinám a o hledání dějinných souvislostí, byl Sempronius Asellio.\n\nNa konci této doby se opět objevila díla pojednávající o celých dějinách (nebo alespoň o jejich podstatné části), tito spisovatelé byli nazváni mladší annalisté (Quintus Claudius Quadrigarius, Gaius Licinius Macer, Valerius z Antia a především Lucius Cornelius Sisenna. Spolehlivost těchto pramenů je individuální od velmi spolehlivých po prakticky historicky bezcenná díla, samozřejmě přesnost klesala čím dále do historie šli, ale od historických událostí zase tito autoři dokázali udržovat určitý odstup.\n\nV Římě se velmi rozvíjelo řečnictví, protože každý, kdo se chtěl prosadit v politice, musel být dobrý řečník. Římané řečnili všude – na pohřbech, na tržištích, u soudu atp., proto byly zakládány rétorické školy. Na konci tohoto období byla sepsána teorie rétoriky \"Rhetoricorum libri ad Herennium\" (4 knihy). Dále byly vydávány jednotlivé řeči.\n\nDalší literaturou byly spisy z jednotlivých oborů, např. právo (S. A. Paetus – \"Tripartita\" což byl výklad zákonů dvanácti desek. Poměrně značné množství úspěšných spisů vzniklo v oborech jako matematika, gramatika a filosofie.\n\nToto období je považováno za vrchol římské literatury a to jak v próze, tak i v poezii, literatura tohoto období proto také bývá označována jako klasická próza a poezie. Za klasickou bývá považována i latina tohoto období. Latina se velmi zjemnila a studiem řeckých spisů dosahují autoři čistoty jazyka, věcné a kompoziční. \n\nPróza dospěla ke svému vrcholu dříve než poezie. V této době se velmi rozvíjelo řečnictví a část politických i jiných projevů nám zůstala zachována. Také dějepisectví se rozvíjelo, především díky studiu řeckých pramenů a systematizaci v psaní děl tohoto typu. V řečnictví se prosadily tři známé slohy:\n\n\nToto období bývá občas nazýváno obdobím Ciceronovým, protože by šlo říci, že literaturu této doby ovlivnil nejvíce právě Marcus Tullius Cicero, kterého lze považovat za jednoho z nejvýznamnějších řečníků vůbec. V tomto období vznikla velmi významná historická díla Sallustiova, Caesarova, Pompeia Troga a moralistická díla Cornelia Nepota. Mezi historické autory bývá řazen i polyhistor Marcus Terentius Varro Reatinus, který se proslavil především svými encyklopedickými díly, ačkoli skládal i poezii. \n\nPoezie byla nejprve ve stínu těchto historických děl a v některých případech byla těmito díly i přímo ovlivněna (např. \"Bellum Sequanicum\" od Varra Atacina). Dalšími významnými básníky počátků tohoto období byli Titus Lucretius Carus, Gaius Valerius Catullus, Laevius a Porcius Licinius.\n\nV Augustově době dospěla poezie ke svému vrcholu a tím se dostala do popředí zájmu. Tato situace nastala díky nadání jednotlivých básníků a podpoře císaře Augusta, který tento druh umění podporoval přes svého cháněnce a ministra Cilnia Maecenata (odtud pojem mecenáš). Dalším významným faktorem v rozvoji římské literatury byl fakt, že Gaius Asinius Pollio založil veřejnou knihovnu a zavedl veřejné předčítání nových děl – tzv. \"recitationes\".\n\nBásníci byli často ovlivněni řeckou poezií, vzorem se jim v této době stala klasická poezie (Homér ad.), což znamenalo značný posun v tématech. Výběr jejich témat dále ovlivnila již zmíněná podpora Augustova, která vedla k oslavě Říma, což bylo téma, které bylo u Římanů nejen žádané, ale vyhovovalo i naturelu básníků, proto jsou tato díla považována za nejlepší díla římské literatury.\n\nMezi představitele poezie tohoto období patří Quintus Horatius Flaccus, Lucius Varius Rufus, Sextus Propertius, Albius Tibullus, Publius Vergilius Maro a především Publius Ovidius Naso.\n\nŘečnictví v době Augusta ztratilo svůj význam, přesto patřilo k významným oborům literatury. Za nejvýznamnějšího řečníka přelomu letopočtu je považován Gaius Asinius Pollio. Díky rozmachu cenzury se za vlády Augusta řečnictví přestalo týkat politiky a rozvíjelo se především u civilních soudů a na školách, kde se však žáci vyjadřovali pouze k fiktivním tématům. \n\nHistografie je poznamenána menší svobodou, protože již nebylo možné psát svobodně o tehdejší době nebo o době nedávné. Vznikalo značné množství tendenčních děl, nebo díla z doby vzdálenější, která byla méně přesná. Často byly schvalovány knihy servilní. Ostatní díla byla zakazována a někdy i ničena. Takto byla senátem (který již byl zcela pod vlivem císaře) zakázána a spálena díla T. Labiena a Cassia Severa. Pravděpodobně nejvýznamnějším historickým dílem této doby jsou \"Ab urbe condita libri\", které napsal Titus Livius. Známým se stal i Pompeius Trogus, historik Augustovy doby.\n\nDále je známo značné množství odborných děl, především z oblasti práva, k nejvýznamnějším autorům v tomto oboru patřil Gaius Trebatius Testa, Gaius Ateius Capito, Marcus Antistius Labeo a Gaius Iulius Hyginus.\n\nZ ostatních oborů se proslavil Marcus Vitruvius Pollio, který napsal deset knih o stavitelství, které se zachovaly. Toto dílo bylo velmi důležité po odborné stránce, po literární stránce je považováno za méně zdařilé.\n\nZajímavé je, že se při tomto velikém rozmachu literatury téměř vůbec nepsalo drama. Velmi populární se stal pantomimismus (balet), zavedený za Augusta. Zde se nejvíce hrály mytologická témata – představovaná posunky a tancem.\n\nToto období pokrývá dobu tzv. raného císařství, začíná smrtí císaře Augusta a nástupem Tiberia, za její konec se považuje smrt císaře Traiana a nástup Hadriana. Vlády těchto císařů nevytvořily ostrý předěl, přesto lze najít pozvolnou hranici ve stavu římské říše, což se samozřejmě odrazilo i na literatuře.\n\nLiteratura této doby je poznamenaná dalším omezováním svobody slova, což některé autory odradilo nebo alespoň limitovalo. Velký vliv na literaturu této doby měly rétorické školy, ty se však již nevyjadřovaly k císařské moci ani k aktuální politické situaci. Po Augustově smrti († 17) ještě postupně ubylo příležitostí k řečnění, přesto se vliv rétoriky projevil prakticky ve všech odvětvích literatury. I proto začalo docházet k propojení a mizení ostré hranice mezi prózou a poezií. Próza a poezie se v tomto období staly zhruba stejně populární. \n\nOmezení svobody vedlo k jisté servilnosti a přehnanému lichocení na straně jedné a na straně druhé k jisté zarputilosti a rezignaci. Pokud však došlo k přímé kritice systému, nebo císaře, následoval trest, většinou v podobě vyhnanství a stažení děl, výjimečně i trest smrti. V tomto období se prosadilo poměrně méně umělců než v období předchozím, ale tento rozdíl nebyl nijak dramatický, zajímavé je, že se výrazně snížil počet průměrných autorů.\n\nV tomto období se mimo klasickou římskou literaturu v Římě objevují ještě počátky křesťanské literatury, za Nerona došlo k prvnímu velkému pronásledování křesťanů a je poměrně zajímavé, jak málo se to odrazilo v dobové literatuře.\n\nPrakticky nejvýraznějšími osobnostmi tohoto období byly řečník a právník Annaeus Lucius Seneca († asi 40) známý jako Seneca starší a jeho stejnojmenný syn († 65) známý jako Seneca mladší. Výrazně známějším se stal filosof a spisovatel Seneca mladší. Proslulost mu zajistila především jeho schopnost jasně a stručně vyjádřit myšlenku, jinak lze říci, že Seneca mladší zasáhl prakticky do všech literárních žánrů své doby. Další výraznou příbuzenskou dvojicí byli polyhistor Plinius starší a jeho nevlastní syn Plinius mladší. Mimo těchto příbuzenských dvojic se nejznámějším stal Petronius Arbiter, o němž se toho sice ví velmi málo, přesto zůstal pověstný svým vkusem. \n\nMnoho spisovatelů vystudovalo rétoriku a umožnili tak pronikání některých prvků z této oblasti do literatury, mezi takové spisovatele bývá řazen především servilní autor epigramů Marcus Valerius Martialis, jehož některé epigramy lze považovat až za obscénní. Rétoriku vystudoval i satirik Decimus Iunius Iuvenalis, u kterého je patrná oblíbená myšlenka literatury, tj. úpadek mravů. Podobně moralizující přístup měl i další satirik a básník Persius a bajkář Faedrus.\n\nZ básníků se stal nejznámější bratr Seneky mladšího Marcus Annaeus Lucanus, Gaius Valerius Flaccus Setinus Balbus a částečně i Titus Catius Asconius Silius Italicus, který nesledoval tehdejší směr římské poezie a psal ve stylu římské klasické epické poezie. \n\nTradičně významným odvětvím literatury byla historická literatura, v tomto období existovala celá řada velmi servilních historiků a proto je nutno k některým informacím přistupovat velmi opatrně a kriticky. Nejvýznamnější z historiků této doby byl Tacitus, který se nesnažil dějiny pouze popsat, ale i najít historické souvislosti a příčiny. Další historici, např. Gaius Suetonius Tranquillus se snažili spíše o lehčí a čtivější přístup k historii. Historicko-právní přístup lze najít v komentářům Ciceronových řečí, tyto komentáře sepsal Quintus Pedianus Asconius\n\nDalším oblíbeným tématem římské literatury byla právnická literatura, zde se prosadil především Plinius starší a Plinius mladší. Významným právníkem, který se literárně proslavil spíše jako básník byl Titus Catius Asconius Silius Italicus. \n\nZ oborů méně atraktivních pro Římany se prosadil především geograf Pomponius Mela a jeho slavný spis \"De chorographia\", nejslavnější učebnici rétoriky této doby sepsal Marcus Fabius Quintilianus.\n\nToto období samozřejmě nemá přesně vymezený počátek, obecně za počátek úpadku římské literatury bývá označován rok 117, tedy smrt císaře Traiana a následný nástup Hadriana. Obecně lze říci, že za vlády Hadriana převážily tendence vedoucí k poklesu kvality římské literatury, samotný pokles se projevil spíše až po smrti Marca Aurelia (180).\n\nPro toto období je typické, že se literatura rozvíjí především v provinciích, v samotném Římě či Itálii, což byla dosavadní literární centra, určující vkus, začíná pomalu literatura stagnovat. Tento přesun podpořil již nastalou tendenci stagnace a autoři se začali obracet zpět k památkám starším a to nejen řeckým, ale i římským. To způsobilo, že se literatura přestala dále vyvíjet a začala upadat.\n\nTo vedlo k tomu, že v tomto období je v literatuře málo výrazných osobností, které svým působením literaturu ovlivnili, nebo alespoň dosáhly kvalit předchozích autorů. V průběhu 3. století se tradiční římská literatura ocitla v obrovské krizi, během které málem zanikla.\n\nKe konci Říma a zvláště po zániku západořímské říše literatura v Evropě upadla prakticky na úroveň archaické doby. Evropa dlouho nečetla řecké spisy a literaturu psanou latinsky pouze sporadicky. Po rozpadu Říma se postupně snižovala vzdělanost a nakonec došlo k tomu. že číst uměli pouze vzdělanci.\n\nTrendy vedoucí k úpadku, především oslabení vlivu Říma a návrat k minulosti, který byl podporován nejen císaři, ale i bohatými občany Říma, kteří tradičně sponzorovali umění, byl pochopitelný, protože docházelo k postupnému úpadku Římské říše a lidé se obraceli do jeho slavných dob – často i republikánských. Úpadek římské literatury se nejprve a nejvýrazněji projevil v poezii, ve které v tomto období nevznikla prakticky žádná významnější díla. Za významnější básnické dílo, v tomto období, lze považovat patrně Parenthaliu a Mosellu, jejichž autorem je Decimus Magnus Ausonius. Dalšími významnějšími básníky tohoto období byli především Aurelius Prudentius Clemens, kterého lze spíše řadit do křesťanské literatury a Claudius Claudianus. Za chronologicky prvního básníka tohoto období lze považovat Marca Cornelia Fronta (působil kolem roku 150), který byl hlavním propagátorem návratu k archaickému stylu. \n\nPoezii v této době psala ještě celá řada autorů, ale žádný z nich již nedosáhl většího významu. Ve své době byla významná ještě celá řada autorů, ale jejich díla byla z hlediska celé římské literatury spíše podprůměrná. Mnohem většího významu než poezie dosáhla v této době próza, kde se prosadilo větší množství oborů a odvětví, a tak byla zachována její rozmanitost, ale ani próza nedosahovala dřívějších kvalit. Proto mnoho tehdejších autorů mělo význam jen pro tehdejší dobu, nebo jen pro některý region.\n\nNa přelomu 3. a 4. století vznikla tzv. panegyrická literatura, jednalo se o jakési oslavné řeči panovníků a jejich zástupců. V těchto chvalořečech vynikli Galové, několik takovýchto literárních děl se zachovalo. \n\nDalším prvkem způsobujícím úpadek tradičního nahlížení na literaturu byl prudký vzestup křesťanství, jehož literární památky tvoří v římské literatuře samostatný proud. K nejvýznamnějším odpůrcům křesťanství a zároveň i autorem několika oslavných děl byl Quintus Aurelius Symmachus Eusebius. Zvláštní pojetí životopisných děl, kde se projevil nejen zájem o detaily, ale i různé drby a skandální informace objevil v tomto období Gaius Suetonius Tranquillus. Tento styl životopisů se stal základem životopisů psaných v Evropě až do období baroka.\n\nZ klasických literárních oborů se v tomto období prosadila řada právníků, kdy ve 3. století zažila právnická literatura svoji renesanci a postupně byl nastolen trend kodifikace práva, jehož vrcholem se stal Corpus iuris civilis, což je kolektivní dílo právníků vypracované vydané v roce 533 na příkaz císaře Justiniána I. Na díla sepsané v tomto období navazovalo právo i v pozdějších dobách. \n\nNástup právnické literatury byl zahájen již ve 2. století Gaiem. Největším teoretikem práva tohoto období byl patrně Domitius Ulpianus a Aemilius Papinianus, tento rozvoj teorie neznamenal i rozvoj praktického práva, které naopak prožilo poměrně velkou krizi.\n\nZ historiků tohoto období se stal nejslavnější patrně Ammianus Marcellinus, který je považován za posledního velkého římského historika. O dějinách psal z klasicky římského hlediska, dějiny z křesťanského pohledu popsal Paulus Orosius.\n\nO gramatice vznikalo méně spisů než v předchozích obdobích, přesto v tomto obdobná vznikla nejrozsáhlejší, do dnešní doby dochovaná latinská gramatika – \"Institutiones grammaticae\", kterou napsal Priscianus z Kaisareie. Z odborné literatury se dochovala i filosoficko-literární kompilace Aula Gellia. Filosofií se v tomto období zabýval Macrobius a Martianus Minneus Felix Capella, který zasáhl do více oblastí římské literatury. \n\nZ ostatních oblastí se objevila i díla o astronomii. V této oblasti vynikl ve 4. století především Julius Firmicus Maternus. Poměrně na ústupu byla i vojenská literatura, kterou v tomto období zastupuje především Flavius Vegetius Renatus. O zemědělství psal především Rutilius Taurus Aemilianus Palladius. Z odborných děl je velmi zajímavé lékařské dílo Sexta Empirica\n\nOd druhého století se v Římské říši rozvíjela křesťanská literatura, ta se začala postupně rozvíjet koncem 2. století, v průběhu 3. a 4. století se v Římské říši stala dominantní, přesto nedosáhla kvalit klasické římské literatury a jako taková do ní nebývá řazena, protože obsahově patří do literatury, která ovlivnila evropské myšlení dalšího období, ačkoli to na ni v mnoha případech nenavazovalo. Tuto literaturu nazýváme patristickou, protože autoři se stali tzv. církevní otcové. Zpravidla se jednalo o výklad Kristova učení, v této době byl mj. sepsán i Nový zákon.\n\nNejstaršími představiteli křesťanské literatury v Římě byl Tertullianus, který společně s Marcem Minuciem Felixem ovlivnili vývoj křesťanského pojetí svaté Trojice. Skutečně zajímavou postavou křesťanské literatury tohoto období byl Ambrosius (svatý Ambrož), jehož díla ovlivnila nejen pozdější křesťanský svět, ale i myšlení v Římské říši. Patrně největší vliv na pozdější vývoj křesťanství měl Augustinus Aurelius, známější jako svatý Augustin.\n\n\n"}
{"id": "41201", "url": "https://cs.wikipedia.org/wiki?curid=41201", "title": "Směrodatná odchylka", "text": "Směrodatná odchylka\n\nSměrodatná odchylka, značená řeckým písmenem \"σ\", je v teorii pravděpodobnosti a statistice často používanou mírou statistické variability. Jedná se o odmocninu z rozptylu náhodné veličiny: \n\nkde formula_2 je náhodná veličina, formula_3 její rozptyl a formula_4 její střední hodnota. Směrodatná odchylka vypovídá o tom, nakolik se od sebe navzájem typicky liší jednotlivé případy v souboru zkoumaných hodnot. Je-li malá, jsou si prvky souboru většinou navzájem podobné, a naopak velká směrodatná odchylka signalizuje velké vzájemné odlišnosti. Na základě znalosti distribuční funkce rozdělení nebo pomocí Čebyševovy nerovnosti lze odhadovat, jak daleko jsou hodnoty náhodné veličiny typicky vzdálené od sebe navzájem nebo od střední hodnoty. \n\nČastou úlohou matematické statistiky je odhad směrodatné odchylky náhodné veličiny s neznámým rozdělením naměřené na výběru populace. Tento odhad se pak nazývá výběrová směrodatná odchylka a označuje \"s\". Výběrová směrodatná odchylka je charakteristikou proměnlivosti (variability) statistického souboru. Známe-li střední hodnotu jinak neznámého rozdělení naměřených dat, výběrová směrodatná odchylka se počítá jako kvadratický průměr odchylek hodnot znaku od střední hodnoty. V častějším případě, kdy střední hodnota rozdělení není známa a je odhadnuta aritmetickým průměrem, se používá vzorec\n\nnebo jeho ekvivalenty (přičemž formula_6 je počet měření, formula_7 naměřené hodnoty a formula_8 jejich aritmetický průměr).\n\nKoncept směrodatné odchylky se často používá i při analýze výběrových odhadů: Směrodatná odchylka výběrové distribuce odhadované veličiny se nazývá směrodatná chyba a používá se pro stanovení konfidenčního intervalu této veličiny.\n\nSměrodatná odchylka (podobně jako rozptyl, střední hodnota a jiné momenty) není definována obecně u všech náhodných veličin, například u Cauchyho rozdělení ji stanovit nemůžeme a její odhady na základě měření cauchyovsky rozdělené náhodné veličiny nebudou stabilní. To si lze představit tak, že směrodatná odchylka takové náhodně veličiny je nekonečně veliká.\n\nSměrodatná odchylka, značená řeckým písmenem σ, se obvykle definuje jako odmocnina z rozptylu náhodné veličiny formula_2, tzn.\nkde formula_11 označuje rozptyl náhodné veličiny formula_2. Směrodatnou odchylku lze vypočítat pomocí střední hodnoty \"E(X)\" a případně i \"E(X²)\".\n\nPro výpočet odhadu směrodatné odchylky na empiricky zjištěné řadě čísel (tento odhad se nazývá \"výběrová směrodatná odchylka\" a jedná se o odmocninu z \"výběrového\" rozptylu) lze použít následující postup:\n\nMějme soubor reálných čísel \"x\", …, \"x\". Aritmetický průměr souboru lze vypočítat jako:\nPotom výběrová směrodatná odchylka těchto dat může být vypočítána jako\nPro praktické výpočty se častěji používá ekvivalentní vzorec,\nkterý nevyžaduje předběžný výpočet průměru. Druhý sčítanec pod odmocninou totiž lze počítat průběžně zároveň s výpočtem sumy čtverců \"x\" během jediného programového cyklu procházejícího vstupní data. Pokud je \"N\" velké, redukuje se tím doba výpočtu zhruba na polovinu. Za určitých okolností však tato metoda zároveň může zvýšit vliv zaokrouhlovacích chyb na přesnost výsledku.\n\nDistribuční funkce náhodné veličiny udává, jak rychle ubývá výskyt pozorování, vzdálíme-li se určitý počet směrodatných odchylek od střední hodnoty. Například má-li náhodná veličina přibližně normální rozdělení, pak pravděpodobnost, že se její hodnota bude od střední hodnoty lišit nejvýše o jednu směrodatnou odchylku, je výrazně vyšší než 0,5 (za předpokladu přesně normálního rozdělení je to asi 68 %); pravděpodobnost, že se hodnota bude lišit nejvýše o dvě směrodatné odchylky, je při normálním rozdělení cca 95 %. Teoretické meze pravděpodobností pro libovolné neznámé rozdělení s definovanou a známou střední hodnotou a směrodatnou odchylkou udává Čebyševova nerovnost II. typu. Její odhady jsou však pro běžná rozdělení podobná normálnímu obvykle příliš konzervativní.\n\nVariační koeficient formula_17 porovnává směrodatnou odchylku s průměrem\nJe použitelný při porovnávání variability proměnných, které jsou v různých měrných jednotkách nebo mají různé typické hodnoty.\n\n"}
{"id": "41203", "url": "https://cs.wikipedia.org/wiki?curid=41203", "title": "Radola Gajda", "text": "Radola Gajda\n\nGenerál Radola Gajda, rodným jménem Rudolf Geidl (14. února 1892 Kotor – 15. dubna 1948 Praha) byl český voják, jeden z hlavních velitelů československých legií v Rusku (kromě toho nějakou dobu bojoval na straně ruských bělogvardějců, 1918–1919 zastával významný post v armádě admirála Kolčaka), meziválečný generál a československý fašistický politik.\n\nNarodil se v rodině rakousko-uherského šikovatele Geidla a černohorské šlechtičny a dostal jméno Rudolf. Po přestěhování na Moravu čtyři roky studoval na gymnáziu v Kyjově na jižní Moravě, ze školy odešel a vyučil se drogistou. Brzy vstoupil do armády a na počátku první světové války narukoval jako rezervní poručík. Přeběhl na druhou stranu a vstoupil do černohorské milice. V Srbsku si změnil jméno z Rudolf Geidl na slovansky vhodnější Radola Gajda. Od samého počátku zajetí se vydával za lékaře, ačkoliv byl prodavačem v obchodě s drogistickým zbožím. Během války ale jeho tvrzení nebyl schopen nikdo vyvrátit. Po porážce černohorské armády se na falešný pas dostal do Ruska, sloužil jako mladší plukovní lékař u 3. srbského pluku. Po rozprášení srbské divize se nahlásil do československého vojska. Jako ruský legionář prakticky velel celému jižnímu úseku československé brigády v bitvě u Zborova 2. července 1917. V květnu 1918 velel 7. střeleckému pluku Tatranskému, se kterým dobyl Mariinsk a Novonikolajevsk. Stal se velitelem východní skupiny, která 11. července 1918 dobyla Irkutsk. V srpnu 1918 překročil Bajkalské jezero a spojil se s Vladivostockou skupinou Čs. sboru. V září 1918 byl povýšen na generálmajora. Byl v úzkém styku s admirálem Kolčakem, který dokonce Gajdu navrhl, přes zděšení svých spolupracovníků, jako velitele operace na dobytí Moskvy (dobyli však pouze carskou pevnost Perm, sloužící bolševikům jako \"státní\" vězení) .\n\nPo návratu z Ruska (1920) vystudoval francouzskou Vysokou válečnou školu, mezi lety 1922 až 1924 velel 11. pěší divizi v Košicích, kde byl i úspěšným organizátorem kulturního a politického života (dodnes je po něm pojmenován pramen minerální vody „Gajdovka“ vyvěrající v rekreační zóně Košic). 1. prosince 1924 se stal členem hlavního štábu čs. armády, 20. března 1926 se stal jeho náčelníkem. Paměti, které tehdy vydal, věnoval symbolicky A. Jiráskovi, ale neopomněl v nich zdůraznit hrdinskou úlohu T. G. Masaryka při formování legií přímo v Rusku v letech 1917 a 1918. V roce 1926 byl degradován a propuštěn z armády. Poté stal se předsedou (vůdcem) Národní obce fašistické, hnutí organizovaného po vzoru italského fašismu s obdobným politickým programem až na výraznější antisemitismus, v jejímž čele zůstal až do její integrace do Strany národní jednoty.\n\nV parlamentních volbách v roce 1929 byl zvolen do Národního shromáždění ČSR za Ligu proti vázaným kandidátním listinám (utvořila ji Národní obec fašistická a některé další nacionalistické skupiny). Vstoupil jako hospitant do poslaneckého klubu Hlinkovy slovenské ľudové strany. O mandát přišel nálezem volebního soudu v prosinci 1931. Místo něj pak do parlamentu usedl Antonín Chmelík. Do parlamentu se vrátil v parlamentních volbách v roce 1935, nyní za samostatně kandidující Národní obec fašistickou. Mandát si oficiálně podržel do zrušení parlamentu roku 1939, přičemž ještě v prosinci 1938 přestoupil do poslaneckého klubu nově utvořené Strany národní jednoty.\n\nV noci z 21. na 22. ledna 1933 sedmdesát příslušníků Národní obce fašistické zaútočilo na vojenská kasárna v Židenicích. Útok byl za pomoci četnictva odražen a celý tzv. Židenický puč zlikvidován. V souvislosti s pokusem o puč byl 23. ledna zatčen i Radola Gajda. Přes silný politický tlak na odsouzení Gajdy byl soudem osvobozen, protože mu nebyla dokázána účast na řízení puče. Na podnět Kanceláře prezidenta republiky vyslovilo s rozsudkem nesouhlas vrchní státní zastupitelství a požádalo o jejich přezkoumání Nejvyšší soud. Ten, přestože nebyly získány nové důkazy, odsoudil Gajdu k šestiměsíčnímu vězení. Národní obec fašistická byla sice nepovedeným pokusem o puč zdiskreditována, ale Gajda se ověnčil aureolou mučedníka, který trpěl nevinně.\nV období Mnichovské krize se angažoval ve prospěch obrany ČSR a těžce nesl zradu spojenců. V době druhé republiky byl funkcionářem pravicové Strany národní jednoty. V březnu 1939 společně s dalšími krajně pravicovými organizacemi (Vlajka, Akce národní obrody), ale i některými členy z řad bývalé agrární a sociálně demokratické strany, vytvořil Český národní výbor, do jehož čela se nechal dosadit, což měla být podle představ aktérů budoucí vláda protektorátu. Český národní výbor pak vydal veřejné prohlášení: \n\nGajda ještě 15. března navázal v Praze styk s německým generálem von Gablenzem, kterému se představil jako předseda Českého národního výboru a slibil mu loajalitu a spolupráci. Teprve na zákrok prezidenta Háchy, který vyložil Němcům situaci, že Gajda a jeho výbor nepožívají jeho důvěru, přestali Němci s Českým národním výborem komunikovat. Po této události, a po dohodě se státním prezidentem Háchou, převedl většinu členstva do řad Národního souručenství.\n\nZa německé nacistické okupace finančně pomáhal českým letcům prchajícím do zahraničního odboje, intervenoval ve prospěch některých perzekvovaných osob a odmítal spolupráci s Němci, či věděl o odbojových aktivitách svého syna. Po popravě odbojáře Bohuslava Seluckého přijal se svou manželkou Seluckého dceru za schovanku. Při oslavě padesátin v únoru 1942 vyzýval své příznivce, aby nespolupracovali s německými okupanty.\n\nGajda byl 12. května 1945 uvězněn a v roce 1947 odsouzen na dva roky. V odůvodnění rozsudku se neobjevilo nic, co by svědčilo o jeho kolaboraci s nacisty, odsouzen byl za svou činnost v době druhé republiky, propagaci českého fašismu a přijetí funkce v Českém národním výboru. Prokurátorem v jeho případě byl Josef Urválek, který pro něj navrhoval doživotní vězení.. Po započítání doby vyšetřovací vazby byl ihned propuštěn. Ve vazební věznici byl týrán, vinou krutého zacházení prakticky přišel o zrak. Zemřel 15. dubna 1948.\n\nV roce 1913 se Radola Gajda seznámil s Černohorkou Zorou Pironovou a oženil se s ní. Po odchodu Gajdy na bojiště se přestěhovala ke svému tchánovi a žila v Kyjově. Při vstupu do československých legií (rok 1917) uvedl Radola Gajda v poslužném spisu (obdoba osobního dotazníku), že je svoboden. V roce 1918 poznal v Jekatěrinburgu studentku - Čerkesku Kateřinu (Jekatěrinu) Nikolajevnu Permjakovou (*1903–1974) se kterou se 25. června 1919 v Jekatěrinburgu oženil. Když se v lednu roku 1920 Radola Gajda (spolu s manželkou Jekatěrinou Gajdovou) vrátil do Československa, zakoupil vilu v Říčanech, v níž spolu žili. Dne 31. března 1920 se Radolu Gajdovi a Jekatěrině Gajdové narodil syn Vladimír (Ivann) a dne 27. listopadu 1921 syn Jiří (Georgij). V roce 1923 zaniklo jeho manželství se Zorou Pironovou. (Ta se poté vdala za advokáta z Prostějova.) V roce 1926 Radola Gajda prohlašoval, že se jeho první žena jmenovala Kukavicová. Pozdější nařčení z bigamie Gajda odmítal, podle svých slov byl rozveden na již Sibiři admirálem Kolčakem.\n\n\n\n"}
{"id": "41204", "url": "https://cs.wikipedia.org/wiki?curid=41204", "title": "Hřiště", "text": "Hřiště\n\nHřiště je místo určené pro provozování určitého sportu nebo hry. V pravidlech jsou většinou přesně určeny tvary a rozměry hřiště a často i jeho povrch a další parametry. Kromě hrací plochy se na hřišti často nacházejí další předměty či zařízení potřebné pro příslušnou hru (branky, síť atd.).\n\nUmisťuje se v blízkosti zástavby a co nejdále od komunikací. Budují se na slunném, rovném nebo mírně členitém terénu. Využívá se hlavně travnatý povrch.\n\n\nJsou náročné z hlediska atraktivnosti a zajímavosti. Rozměry bývají 0,3–0,6 ha. Provoz je mnohem hlučnější. Hřiště se umisťují na obvodu obytného souboru a bývá oplocené, pokud sousedí s komunikací. Hřiště se často vybavuje tělovýchovným zařízením a atrakcemi typu houpačky, prolézačky, konstrukce ze dřeva nebo kovu či plastu, horolezeckými stěnami apod. Budují se také jako dopravní hřiště, nebo robinsonádní hřiště a lanová centra.\n\nSpecializované hřiště určené a upravené pro určitý druh sportu, například fotbalové hřiště, hokejový stadion, tenisový dvorec. Sportoviště, jsou hřiště pro hry několikačlenných týmů obvykle dospělých hráčů. Sportoviště se obvykle provozují jako neveřejný prostor, obvykle s možností pronájmu. Taková jsou například hřiště pro tenis a plážový volejbal, jejichž vlastníkem je společnost Orel nebo O2 Aréna, jejímž vlastníkem je společnost Bestsport Arena.\n\nJe specializované hřiště, které slouží k dopravně bezpečnostní výchově. Součástí jsou dráhy pro kolečkové brusle, koloběžky, kola. První dětská dopravní hřiště vznikala již ve 30. letech 20. století, nedlouho po zavedení dopravního značení a silniční dopravní signalizace.\n\nHřiště slouží jako bezpečná pevná plocha při výuce a k formování organismu po fyzické a duševní stránce. Napomáhá poznání a rozvíjí fantazii. Děti si díky hřištím pěstují smysl pro krásu, pořádek a sebekázeň.\n\nV různých sportech se používají různé tvary hracích ploch, velmi častý je prostý obdélník (např. fotbal, volejbal, basketbal, tenis, americký fotbal, …, v ledním hokeji má zaoblené rohy), v jiných sportech má hřiště tvar oválu (australský fotbal), kruhové výseče (baseball, softball) ad. V některých případech hřiště nemá předepsaný tvar a používá se vymezená jen mírně upravená oblast přírody (např. paintball, golf, petanque), takže každé hřiště je jiné.\n\nOkraje hrací plochy jsou zpravidla na hrací ploše vyznačeny čarami či jinými značkami, stejně tak i případná další význačná místa podle pravidel příslušné hry.\n\nPovrch hrací plochy se taktéž velice různí. Je možné využívat jak přírodní povrch (tráva, písek, hlína), tak i různé varianty umělých povrchů od antuky či škváry přes umělou trávu po různé druhy plastů (v tělocvičnách někdy také dřevěné parkety).\n\nNormy na vybavení hřišť jsou dány požadavky na využití (herními pravidly) a herní prvky mají splňovat obecné principy bezpečnosti. Prolézačky a herní prvky hřišť mají splňovat některé specifické parametry a doporučení, například velikosti mezer v žebřících, kvůli uvíznutí hlavy, měkkost dopadových ploch. Závazné normy ohledně herních prvků nebyly do roku 2007 dány a jsou, logicky i s ohledem na různost provedení herních prvků, bezpečném řešení rozmanitých úprav a vhodných materiálech. Zvláštní pravidla úpravy a údržby platí pro pískoviště.\n\nZa bezpečnost provedení prvků i stavebních částí hřiště nese zodpovědnost výrobce a společnost která provádí údržbu. Kontroly České obchodní inspekce každoročně označují jako závadné přibližně třiceti procent veřejných dětských hřišť nebo sportovišť, které kontrolují. Nejméně patnáct smrtelných úrazů způsobily pády přenosných branek. Bezpečnost je také důležitá u houpaček a skluzavek a prvků s lany a vyvýšenými částmi.\n\nBěžnými úrazy jsou zadřené třísky (prvky ze smrkového dřeva), skřípnutí (houpačky), pohmožděniny (pády), odřeniny (skluzavky). Není vhodné děti chránit před veškerým nebezpečím, je třeba, aby byly děti schopny vnímat rizika a rozumem předcházet úrazům. Děti a dospělí bez zkušeností se někdy vystavují zbytečným rizikům v předvídatelných situacích. Herní prvky a úpravy hřiště však nikdy nesmí ohrožovat život a zdraví osob.\n\n\n"}
{"id": "41205", "url": "https://cs.wikipedia.org/wiki?curid=41205", "title": "Ptačí chřipka", "text": "Ptačí chřipka\n\nPtačí chřipka (poangl. aviární influenza, dříve také klasický mor drůbeže) je onemocnění ptáků způsobované chřipkovými viry typu A, které postihuje primárně ptactvo a pouze výjimečně může být přeneseno na některé druhy savců.\n\nV současné době je ptačí chřipce věnována zvláštní pozornost, zejména jejím vysoce patogenním formám. Tyto formy chřipky, které způsobují „vysoce patogenní viry ptačí chřipky“ (HPAIV, z angl. \"Highly Pathogenic Avian Influenza Virus\"), se označují zkratkou HPAI (z angl. \"Highly Pathogenic Avian Influenza\", česky: vysoce patogenní ptačí chřipka).\n\nPtačí chřipka byla pod jménem ptačí mor poprvé identifikována v roce 1878 v Itálii. Po 1. světové válce se rozšířila velmi příbuzná španělská chřipka. Dnes je známo, že její virus je rozšířen po celém světě. Ve 30. letech minulého století se nemoc opět objevila v Evropě. Vir H5N1 se rozšířil roku 1959 ve Skotsku, H7N3 v Anglii roku 1963, H5N9 v Kanadě roku 1966 a H7N7 v Austrálii roku 1976. Pak až v 80. letech, zejména v Irsku (H5N8) a USA (H5N2), což vedlo k likvidaci milionů jedinců chovného ptactva na daných územích. Další větší ptačí epidemie následovaly 1992 v Mexiku, 1997 v Hongkongu, a jak se později ukázalo, především v dalších zemích Asie.\n\nNejznámějším a nejsledovanějším typem ptačí chřipky na přelomu 2. a 3. tisíciletí je onemocnění způsobované virem H5N1, jak pro jeho rychlé šíření mezi ptáky, tak pro jeho omezenou schopnost infikovat člověka a vysokou úmrtnost, pokud k této infekci dojde.\n\nPůvodcem chřipky ptáků je chřipkový virus typu A, který může napadat ptáky, savce i člověka. Hostitel viru a jeho patogenita pak závisí na mnoha faktorech, jako virus ptačí chřipky se tedy označují všechny chřipkové viry, jejichž prvním hostitelem byl pták.\n\nVšechny chřipkové viry mají na povrchu kapsidy povrchové glykoproteiny hemaglutinin a neuraminidázu. Je známo 15 subtypů hemaglutininu a 9 subtypů neuraminidázy, které se v přírodě vyskytují v mnoha různých vzájemných kombinacích. Přesný subtyp těchto antigenů je součástí názvu daného chřipkového kmene, v současné době je největší pozornost věnována subtypu H5N1 (či A/H5N1, protože patří do skupiny chřipkových virů A), který se (v Asii) objevil v roce 1996 a je považován za vysoce pravděpodobný zdroj možné chřipkové pandemie.\n\nNicméně subtyp viru neříká nic o jeho virulenci, ta je závislá i na druhu hostitele, jeho imunitním systému a podmínkách prostředí vůbec. Neplatí tedy, že všechny chřipkové viry subtypu H5N1 jsou vysoce patogenní, patogenita je výsledkem vzájemných interakcí viru, hostitele a prostředí. Nebezpečnou vlastností chřipkových virů vůbec je schopnost vytvářet antigenní variace procesem antigenního posunu a antigenního zvratu: při antigenním posunu se bodovými mutacemi postupně pozměňuje struktura hemaglutininu a neuraminidázy, antigenní zvrat je pak rekombinace segmentů genomů dvou nebo více antigenně mírně odlišných virů uvnitř jediné infikované buňky (u ptačí chřipky se tak nejčastěji stává uvnitř infikované divoké kachny). V obou případech (při zvratu je proces pochopitelně rychlejší) je výsledkem antigenní struktura, která není rozeznána protilátkami proti jiným, „normálním“ chřipkovým virům. U člověka to může snadno vést k pandemii chřipky.\n\nSvětová zdravotnická organizace (WHO) koncem roku 2005 varovala, že v blízké budoucnosti očekává zvýšené riziko chřipkové epidemie, způsobené pravděpodobně virem typu H5N1. V důsledku toho se vlády zemí začaly připravovat na možnou epidemii a pandemii.\n\nK okamžitým opatřením takových příprav patří omezení cestování, očkování nebo hubení chovného ptactva podezřelého z nákazy (zejména o posledním široce publikovala média). K dlouhodobým opatřením patří zejména změna způsobu života, změny chovu domácích zvířat, především v oblastech s největším rizikem (kde lidé bydlí ještě dohromady s domácími zvířaty), ale i jinde, kde masová „tovární produkce“ zvířecího masa podporuje rychlé šíření nejrůznějších nákaz.\n\nWHO popisuje šest fází pandemie, od první nejmenšího rizika do šesté, vypuknutí pandemie ve velkém měřítku. Většina zdravotnických úřadů zařadila riziko pandemie způsobené virem H5N1 jako fáze 3 (stav podzim 2005), kdy se vyskytly infekce lidí novými virovými typy, ale nebyla prokázaná přenositelnost mezi lidmi.\n\nPřirozeným rezervoárem chřipky jsou divoké kachny, další divoce žijící ptáci a prase. Ne všechny varianty viru jsou virulentní, některé způsobují i bezpříznakové infekce, popřípadě se projevují poklesem snášky nebo mírnými infekcemi dýchacích cest. Při infekci virulentnějšími kmeny mají ptáci načepýřené peří, méně žerou a vyhledávají teplejší místa, může se objevit kašel, kýchání, silné slzení, průjem nebo i nervové poruchy. Vysoce virulentní kmeny pak mohou vyvolávat i subakutní infekce s rychlým úhynem, tato varianta byla původně popsána právě jako klasický mor drůbeže. Některé kmeny virů způsobují takové rychle probíhající infekce jen u jediného druhu ptáků a u ostatních způsobují jen skryté, nepozorovatelné příznaky.\n\n\nV červenu roku 2007 v Tisové (okres Ústí nad Orlicí) byl zaznamenán první výskyt viru ptačí chřipky v chovu na území Česka.\n\nRoku 2017 byl po deseti letech zaznamenán kmen H5 na jihu Moravy. U kmenu H5N8, který se v tomto roce rozšířil, nebyl nikdy ve světě zaznamenán přenos na člověka. K únoru 2017 bylo v Česku 23 ohnisek ptačí chřipky. K 22. březnu 2017 bylo hlášeno 39 ohnisek, která byla po vyhasnutí zase rušena. Od toho data již žádné nové ohnisko zaznamenáno nebylo a 22. června 2017, po třech měsících ode dne likvidace posledního ohniska v Poseči, bylo Česko oficiálně prosté nákazy. Vedle chovů bylo ve stejném období zaznamenáno také 52 nakažených volně žijících ptáků, a to ve 13 krajích.\n\n18. ledna 2020 byl v obci Štěpánov nad Svratkou zaznamenán výskyt viru H5N8. Jednalo se o první výskyt ptačí chřipky v Česku od roku 2017. Dne 16. února bylo objeveno ohnisko v chovu v obci Slepotice v Pardubickém kraji.\nNákaza se objevila ve velkochovu brojlerů a krůt. Jednalo se opět o virus H5N8. Další šíření viru bylo zastaveno pomocí opatření, která spočívala v likvidaci drůbeže v dotčeném chovu a provedení soupisu chovatelů a drůbeže v okolí deseti kilometrů od ohniska nákazy a dalším monitorováním stavu v této oblasti. Dne 17. února se začalo s vlastní likvidací drůbeže, která se týká 130 tisíců brojlerů a 6 tisíc krůt.\n\n\nzprávy:\n\n"}
{"id": "41206", "url": "https://cs.wikipedia.org/wiki?curid=41206", "title": "Černá blata", "text": "Černá blata\n\nČerná blata jsou přírodní památka ev. č. 1413, východně od obce Dešov v okrese Třebíč. Správa AOPK Havlíčkův Brod. Výměra je 5,76 ha, ale celková plocha včetně ochranného pásma je 10,65 ha.\n\nDůvodem ochrany je přirozený bukový porost.\n"}
{"id": "41212", "url": "https://cs.wikipedia.org/wiki?curid=41212", "title": "Spišská Nová Ves", "text": "Spišská Nová Ves\n\nSpišská Nová Ves (polsky \"Spiska Nowa Wieś\", maďarsky \"Igló\", německy \"Zipser Neuendorf\") je město na Slovensku, v Košickém kraji. Žije zde 37 326 obyvatel a je tak 16. nejlidnatějším městem Slovenska.\n\nMěsto je písemně doloženo poprvé v roce 1268 – vzniklo spojením Němci postaveného \"Neudorfu\" a maďarské osady \"Igló\"; Němci se sem nastěhovali po tatarském vpádu, který způsobil velký pokles počtu obyvatel. Od 14. století bylo významným hornickým a řemeslnickým centrem (vyráběly se zde zvony), s největšími trhy v celém tehdejším Slovensku. Byl zde postaven kostel Nanebevzetí Panny Marie, který má nejvyšší kostelní věž na Slovensku. Mezi lety 1412 – 1722 bylo součástí Polska jako uherská zástava. V jádru města se dodnes dochovaly renesanční a gotické domy. Po opětovném připojení k Uhersku se stalo centrem Spiše. Od roku 1772 byla Spišská Nová Ves sídlem správy šestnácti spíšských měst.\n\nSpišská Nová Ves leží na řece Hornád, v Hornádské kotlině. Z okolních hor se těží dřevo, které se právě zde zpracovává a vyrábí se z něj nábytek. Dominantou města je gotický farní kostel Nanebevzetí P. Marie, jehož novogotická věž je nejvyšší stavbou (87 m) svého druhu na Slovensku.\n\nVe východní části města se nachází zoologická zahrada.\n\nKolem města se nachází oblast plná roklin a soutěsek, NP Slovenský ráj. V těsné blízkosti města leží největší obec celého Slovenska – Smižany, která svým počtem obyvatel (téměř 8 800) převyšuje i mnoho slovenských měst.\n\nNachází se zde vlakové nádraží na trati z Prahy do Košic.\n\n\n\n\n"}
{"id": "41221", "url": "https://cs.wikipedia.org/wiki?curid=41221", "title": "Novo mesto", "text": "Novo mesto\n\nNovo mesto () je město ve Slovinsku. Leží na jihu země, u hranice s Chorvatskem na řece Krka. Je centrem historického regionu Dolní Kraňsko (Dolenjska), statistického Jihovýchodního slovinského regionu a městské občiny Novo mesto. Žije zde 22 415 obyvatel (v celé občině 40 925). Leží v nadmořské výšce 202 m.\n\nNovo mesto vzniklo v roce 1365, bylo založeno na dosud ještě neosídleném místě, v meandru řeky Krka. Až do roku 1768 bylo obehnáno hradbami; právě díky nim jej Turci při svém tažení po Balkáně nedobyli. Přesto se ale malé úseky hradeb dochovaly až dodnes. V 19. století městu vládli krátkou dobu Francouzi; v jeho druhé polovině zde probíhalo národní obrození Slovinců. Výstavba železnice a průmyslu zajišťovala velký růst města, ten však ukončila 1. světová válka v roce 1914. Po první světové válce bylo město součástí království jižních Slovanů, za druhé světové války bylo součástí italského záboru, po roce 1943 pak říšskoněmeckého. Jugoslávská vláda tu byla obnovena po druhé světové válce. V 2. polovině 20. století se město zmodernizovalo, vzniklo mnoho nových závodů. Od roku 1991 je součástí nezávislého Slovinska.\n\nV zdejším průmyslu má velký vliv automobilový, v Novom mestu dříve sídlil závod Industrija motornih vozil (Revoz), který vyráběl ve spolupráci se západoevropskými automobilkami Renault, Auto Union a koncernem Daimler. Kromě něj zde například sídlí firma Krka – známý výrobce léčiv a také dále pak textilní firma \"Labod\" a lesnická \"Novoles\".\n\nV Novom meste se nachází také pět základních škol (OŠ Grm, OŠ Bršljin, OŠ Drska, OŠ Center, OŠ Šmihel), střední školy a vysokološkolské centrum.\n\n\nSeznam uvádí významné rodáky či osobnosti žijící ve městě:\n\nStatistické regiony Slovinska\n"}
{"id": "41226", "url": "https://cs.wikipedia.org/wiki?curid=41226", "title": "Míč", "text": "Míč\n\nMíč či míček, nepřesně také balón, je kulatý (pro některé sporty a účely může být i šišatý) předmět používaný v mnoha sportech a hrách. Je obvykle vyroben z kůže, gumy nebo plastické hmoty. Míče jsou většinou duté, naplněné stlačeným vzduchem a kulaté. Na plnění míče vzduchem se používá pumpička. Míče mohout být i tvaru šišky (pouze v některých případech - např. ragby, americký fotbal nebo australský fotbal) nebo mohou být vyplněné (medicinbal).\n\nDěti v minulosti používaly jako náhradu míče hadrák. Jedná se o míč vyrobený ze staré punčochy a vyplněný hadry. Míč se někdy nazývá balon.\n\nV některých sportech se používají kulaté předměty vyrobené z kovu, dřeva nebo pevné umělé hmoty. V takových případech obvykle hovoříme o kouli (např. kulečník). Speciální typy míčků jsou používány např. v tenisu, stolním tenisu, softballu či baseballu. Kriketový míček je míček pro kriket, užívá se také jako speciální tělocvičné náčiní určené pro nácvik hodů a pro trénink. Velký a těžký míč určený pro trénink a posilování se nazývá medicinbal. Pro rehabilitační a fitness účely slouží gymnastický míč (nafukovací míč o průměru od 30 do 120 cm).\n\nVýjimku tvoří badmintonový míček, který má tvar otevřené polokoule opatřené peřím z důvodů nutnosti obracení polohy během hry.\n\nMíče byly využívány ke hrám už ve starověku v Egyptě, Řecku a Římě a Aztéky ve Střední Americe. Během staletí se vyvinulo velké množství různých míčových her.\n\n"}
{"id": "41234", "url": "https://cs.wikipedia.org/wiki?curid=41234", "title": "Apokalyptická a postapokalyptická sci-fi", "text": "Apokalyptická a postapokalyptická sci-fi\n\nApokalyptická a postapokalyptická sci-fi je speciálním podžánrem sci-fi, který operuje s katastrofou, která postihne lidstvo. V případě, že se děj odehrává během této katastrofy či krátce po ní, ocitají se hrdinové žánru v mezních situacích, v nichž je těžké, nemožné, popřípadě krajně nevhodné (z hlediska přežití) dodržovat zvyky a morální zásady, kterými je vybavila civilizovaná společnost. Pokud se děj odehrává delší dobu po katastrofě, je v postapokalyptické sci-fi popisovaná společnost na nižší technologické úrovni než společnost před katastrofou, která je často buďto zapomenuta či nějakým způsobem mýtizována.\n\nAutoři se často soustředí na jimi předpokládané proměny civilizovaného chování v chování odpovídající drsnější situaci, odhaduji důsledky a dopady katastrofy na uspořádání společnosti a modelují (často i odlišné) strategie a taktiky jak se s nimi vypořádat.\n\nZa zakladatelku je považována Mary Shelleyová (1797–1851) svým románem \"Poslední člověk\", anglicky \"The Last Man\".\n\nZa jednu ze základních ikon žánru je považován román Johna Wyndhama \"Den trifidů\" (posléze doplněný o víceméně volné pokračování Simona Clarka \"Noc trifidů\"). V první knize je líčena katastrofa, během níž je většina lidstva stižena slepotou, čehož využijí inteligentní a smrtelně nebezpečné rostliny vyšlechtěné a pěstované člověkem (trifidé) ke vzpouře a ovládnutí většiny Země. Sledujeme zoufalou snahu několika jedinců o přežití a vytvoření životaschopných komunit. V knize \"Noc trifidů\" pak je líčeno uspořádání a přežívání nově vzniklých společností, které se snaží pomalu navázat na minulost a obnovit vládu lidstva nad světem a boje mezi nimi.\n\nWyndhamova postapokalyptická sci-fi \"Kukly\" popisuje život společenství lidí žijících neznámou dobu (stovky až tisíce let) po katastrofické nukleární válce, kteří se snaží bojovat za zachování lidského druhu i všech zvířat a rostlin v jejich původní, nezmutované, podobě.\n\nDmitrij Gluchovský se proslavil svými knihami Metro 2033, Metro 2034 a Metro 2035, které popisují život v Moskevském metru po jaderné válce, kdy po povrchu pobíhají zmutovaní tvorové a je tak téměř nemožno tam žít.\n\nDalším známým dílem je román \"Smrt trávy\" Johna Christophera, v níž choroba zlikviduje všechny rostliny čeledi Poaceae (včetně všech obilnin) a připraví tak lidstvo o hlavní zdroj obživy.\n\nMezi post-katastrofické romány je možné počítat také \"Malevil\" Roberta Merleho. V tomto příběhu se malá skupina lidí, která přežila pravděpodobně atomovou válku na hradě Malevil, snaží zajistit obživu v post-industriálním světě beze všech civilizačních vymožeností.\n\nPatří sem i více než devadesátidílná sci-fi sága \"Ledová společnost\" od francouzského spisovatele Georgese-Jeana Arnauda. Obšírná série vykresluje příběh civilizace, která se musela na Zemi přizpůsobit Nové době ledové. Celá lidská populace žije pod kopulemi měst na kolejích spojených rozsáhlou železniční sítí. Zde se odehrává boj o přežití a nadvládu, projevují se mocenské ambice mnoha často tajných frakcí.\n\nMezi moderní formy apokalypsy můžeme bezesporu zařadit tu v knize populárního autora Stephena Kinga \"Puls\" (na Slovensku „Mobil“). A nesmíme opomenout taky jeho klasické mistrovské dílo \"Svědectví\".\n\nZ českých autorů vyniká zejména Ondřej Neff a jeho kniha \"Tma\", nebo upravená verze \"Tma 2.0\", jež ukazuje průběh určitého druhu apokalypsy na území Česka, kde se setkáme s českými reáliemi.\n\nDále poté můžeme mezi apokaliptické a postapokaliptické knihy sérii Silo (knižní série), která popisuje život, který se ze zničeného povrchu uchýlil do podzemního sila.\n\n\nWalking Dead\n\n"}
{"id": "41240", "url": "https://cs.wikipedia.org/wiki?curid=41240", "title": "Renesanční hudba", "text": "Renesanční hudba\n\nObdobí renesance v evropské hudbě se obvykle klade mezi roky 1430 a 1600. Jedná se samozřejmě pouze o orientační rozdělení. Jako v kultuře obecně, je renesance v hudbě charakteristická obnoveným zájmem o antickou kulturu a ideály a uplatněním těchto myšlenek na současné umění. Pro renesanční hudbu je tak charakteristický velký důraz na libozvučnost, kontrast, soulad, řád, umění má základ v pozemském světě na rozdíl například od gotiky.\n\n\nNástup renesanční hudby byl provázen změnami v myšlení i kultuře. Nikdy nepřerušená kontinuita antického odkazu na Apeninském poloostrově sehrála důležitou roli a renesance se dá vlastně vnímat jako vrchol procesu, který zde probíhal od pádu Západořímské říše. Na změně myšlení se podepsala i ekonomická prosperita italských měst, která přinesla prostor pro rozkvět kultury i hudby. S prosperitou a blahobytem také přišlo relativní oslabení náboženského dogmatu, který vykresloval pozemský život jako krutý a nemilosrdný a obracel se k nadpřirozenu jako jediné podstatné stránce lidského údělu. Pozemská realita, světskost, získává v renesanci nový a důležitý význam, a stává se tak i základem umění.\n\nZ hudby tak mizí disonance a stoupá důraz na harmonii. Umělecké dílo není a nemůže být shlukem dílčích detailů, ale musí tvořit komplexní propracovaný celek, jehož části se navzájem doplňují, vytvářejí rovnováhu, harmonii.\nPro renesanční hudbu je charakteristická konsonantnost, vzájemný vztah všech částí díla. \nDůležitý je také princip jednoty:\nO vertikální jednotu se usiluje i v instrumentální hudbě.\nV baroku bude následovat proces opačný, snaha o dominanci jedné hlavní melodie.\n\nHudba renesance se obvykle rozděluje do tří generací, rozdílných svým přístupem i přínosem, který hudbě přinesly.\n\nPrvní generace ještě tvoří v relativní návaznosti na předchozí období Ars nova. Častou formou je izorytmické moteto. V tomto období dochází k rozvoji mše a šansonu. Nejvýznamnějším představitelem první generace byl Guillaume Dufay (1397?–1474).\n\nDruhou generaci tvoří vesměs žáci příslušníků generace první. Tito skladatelé rozšiřují renesanční hudbu do celé Evropy, dále rozvíjí kompozici mše, zjednodušují moteto a hojně využívají techniky imitace. V tomto období je to hlavně imitace přísná tedy doslovné opakování určitého motivu v jiném hlase. Za nejvýznamnějšího představitele této generace je považován Johannes Ockeghem (1410–1497).\nDochází také k rozvoji kompozičních technik, které dnes patří k základům skladatelského vzdělání:\nKromě již zmíněné imitace se jedná o: \n\nNa poli rytmu:\n\nTřetí generace představovala vrchol v kompozičních dovednostech a naplnění renesančních uměleckých ideálů a zároveň znamenala i konec renesanční hudby. Dovednost skladatelů dosáhla vysoké úrovně, často tak vysoké, že vznikaly skladby, které sloužily pouze k testování těchto schopností (hádankový kánon)\nV této generaci převládala v kompozici volná imitace. Za nejvýznamnějšího představitele je považován Josquin Desprez (1440 – 1521)..\n\nVrcholným představitelem renesanční hudby je Giovanni Pierluigi da Palestrina (1525 nebo 1526–1594), Orlando di Lasso (?1532–1594) a Philippe de Monte (1521–1603)\n\nV období renesance se zdokonalily dechové a smyčcové hudební nástroje. Na konci renesance vznikly z předchůdců (rubeba, fidula, lira da braccio a různé druhy viol), housle, loutna, trubka, fagot, pozoun, cembalo aneb spinet.\n\nrůzné druhy viol, např. viola da gamba\n\nKvůli husitským válkám se v Čechách hudební vývoj mírně zbrzdil. Nejdůležitějším představitelem byl Kryštof Harant z Polžic a Bezdružic.\n\n\n"}
{"id": "41241", "url": "https://cs.wikipedia.org/wiki?curid=41241", "title": "Městská autobusová doprava v Liberci", "text": "Městská autobusová doprava v Liberci\n\nMěstské autobusové linky v Liberci, českém krajském městě se 105 000 obyvateli, provozuje Dopravní podnik měst Liberce a Jablonce nad Nisou a.s. (do listopadu 2010 pod názvem \"Dopravní podnik města Liberce a.s.\"). Linky liberecké MHD zajíždějí také do několika okolních obcí. Součástí systému městské hromadné dopravy v Liberci jsou kromě sítě autobusových linek i dvě tramvajové tratě.\n\nPoprvé se autobusy v ulicích města Liberce objevily v roce 1927. První linka vedla z Ruprechtic k radnici, kde lidé mohli přestoupit do tramvají. Autobusovou dopravu provozovalo město až do roku 1933, kdy ji prodalo soukromé společnosti. Ne však natrvalo – o 6 let později, v souvislosti s připojením dalších obcí k Liberci, ji město přebralo zpět. Provoz pak přerušila až válka.\n\nJiž dva měsíce po osvobození, od července 1945, byl provoz postupně obnovován, od srpna 1948 dokonce rozšiřován – přibyla nová linka do Jablonce nad Nisou (v roce 1955 nahrazená tramvajovou tratí). Roku 1960 autobusy převzaly dopravu po zrušených tramvajových tratích do Rochlic a Růžodolu. Centrálním bodem veškeré autobusové dopravy se stal v roce 1995 terminál Fügnerova – moderní přestupní uzel, v roce 2008 upravený a modernizovaný.\n\nNa provozu městských linek se podílelo v pozici subdodavatelů i několik dalších dopravců, avšak na rozdíl od jiných měst žádný z nich ani po liberalizaci silniční dopravy zákonem č. 111/1994 Sb. nejezdil na vlastní licenci. Asi 20 % provozu MHD zajišťovala až do roku 2008 ČSAD Liberec a.s., která pro tento účel měla samostatnou divizi MHD. Do 1. května 2004 zajišťoval linky 16 a 33 soukromý dopravce Ivan Pacák. Své autobusy v minulosti na některé linky (zejména výlukové linky X5 a X11) nasazovala i společnost ČSAD Jablonec nad Nisou a.s.\n\nV září 2008 se představenstvo Dopravního podniku města Liberce usneslo, že DP koupí od ČSAD Liberec jeho divizi MHD. Do konce roku 2008 tak DP převzal 35 stálých zaměstnanců, 23 brigádníků a 23 autobusů, z toho 9 na zemní plyn. Na základě této transakce si hodlá DP pořizovat v budoucnu i další plynové autobusy. Mzdy svých původních řidičů slíbil dorovnat na vyšší úroveň, jaké dosahovaly mzdy přecházejících řidičů.\n\nV roce 2009 podepsal dopravní podnik smlouvu s ČSAD Jablonec nad Nisou na zajištění části spojů. V roce 2011 pak vyjel na linky MHD Liberec jeho právní nástupce, společnost BusLine, která měla zajišťovat 40 % spojů. Smlouva byla často kritizovaná a pro DPMLJ nevýhodná. Dopravce BusLine nakonec v červenci 2018 smlouvu v důsledku neplacení faktur vypověděl, naposledy byly jeho autobusy vypraveny do MHD v Liberci 25. ledna 2019.\n\nV roce 2019 zahrnuje městská autobusová síť 45 linek (z toho deset školních, šest nočních a dvě tzv. „obchodní“, na kterých je přeprava zdarma). Běžné linky jsou číslovány v rozmezí 12 až 38 (jednociferná čísla patří tramvajím, číslo 11 meziměstské tramvajové lince), výlukové linky mají čísla buď v řadě od 40, případně \"X\" a číslo linky. Školní linky mají čísla v rozmezí 50 až 60, noční v řadě od 90. Licenční čísla linek jsou z řady 545012 až 545600, pod obdobnými, „pseudolicenčními“ čísly jsou někdy uváděny i tramvajové linky, zejména meziměstská linka 11. Do roku 2019 byla subdodavatelem semilská firma BusLine, podílející se na provozu čtyřiadvaceti autobusy.\n\nCentrálním bodem MHD je od ledna 1996 terminál Fügnerova, kde kromě tří autobusových linek (33, 56 a 59) staví všechny autobusy i tramvaje. Nejvytíženější jsou linky obsluhující největší liberecká sídliště (především Rochlice).\n\n\n\n\n\nLiberec, ač jedno z největších měst v republice, dlouho neměl noční dopravu. Vedení DPML to dlouho odůvodňovalo nedostatkem řidičů a pravděpodobnou nevyužívaností spojů. Od 1. prosince 2007 v rámci zkušebního nočního provozu na vybraných linkách (3, 11, 12, 22, 24, 25 a 29) přibyly dva hromadné odjezdy spojů (23:50 a 0:30) a o volných dnech další dva rozjezdy (1:10 a 2:00). Jelikož se noční provoz setkal s příznivým ohlasem veřejnosti, byl nadále provozován trvale. Později však bylo vedení Dopravního podniku nuceno tyto noční spoje zrušit a nahradit je osmi linkami (okružní autobusy 90, 91, 92, svozové autobusy 97, 98, 99 a tramvaje 3 a 11). Změna se nejvíce dotkla obslužnosti sídliště Františkov, neboť noční linka 22 nebyla žádnou z nových nočních linek nahrazena.\n\nDopravní podnik měst Liberce a Jablonce nad Nisou vlastnil v lednu 2019 kolem 100 autobusů. Provozní vozový park tvořily zejména poslední autobusy Karosa, Irisbus Citybus 12M, SOR BN 12 (čtyřdveřová verze), TEDOM Kronos 123 G a C 12 G, Irisbus Citelis 12M a Iveco Urbanway 12M (nejpočetnější). Jako náhrada za autobusy společnosti BusLine byly zakoupeny ojeté vozy Mercedes-Benz Citaro (standardní i kloubová verze) z německého Schwerinu.\n\nV roce 2000 zakoupil dopravní podnik vozy SOR B 9,5 a SOR C 9,5, které byly ovšem pro nepotřebnost později vyřazeny.\n\nLiberecký DP provozoval od roku 1991 do roku 2010 také autobus Karosa C 734 s plošinou pro invalidy.\n\nPoslední Karosy B 732, které dříve tvořily základ vozového parku, byly vyřazeny k 30. červnu 2012.\n\nLibereckou MHD z části provozovala do roku 2008 ČSAD Liberec a. s., která vlastnila v září 2008 celkem 23 autobusů. Část tvořily starší vozy Karosa B 732, novější část vozového parku tvořilo 9 autobusů na zemní plyn (TEDOM Kronos 123 G od roku 2005 a jeden nízkopodlažní SOR BN 12G Ekobus z prosince 2004). DPML v rámci převzetí tohoto provozu koncem roku 2008 hodlal plynovou trakci dále rozšiřovat. ČSAD Liberec a. s. provozovala pří výluce meziměstské tramvajové linky o prázdninách roku 2006 na lince náhradní dopravy i 6 kloubových autobusů zapůjčených od DP města Hradce Králové a jeden plynový kloubový autobus zapůjčený z Bratislavy.\n\nBusLine provozoval v Liberci kolem 35 autobusů. Jednalo se např. o typy MAN Lion's City, Irisbus Citelis (CNG), TEDOM C 12 G, SOR BN 12 a další.\nPo roce 2006 byly papírové předplatní průkazky nahrazovány \"Libereckou městskou kartou\" (později Opuscard), která umožňuje kromě jiného i elektronické placení jízdného. V roce 2006 bylo vydáno téměř 48 tisíc karet. Od roku 2008 je systém liberecké MHD zařazen do Integrovaného dopravního systému Libereckého kraje (IDOL). Do tarifní zóny Liberec (0001) náleží i autobusové zastávky v obcích Stráž nad Nisou, Šimonovice a Kryštofovo Údolí, od listopadu 2019 pak i v obci Bedřichov.\n\nJízdné v současné době činí 20 Kč za dospělou osobu na 40 minut, za dítě pak na stejnou dobu korun 5. V Liberci funguje i systém SMS jízdenky a na všech tramvajových spojích je také možná úhrada jízdného platební kartou běžně používaných karetních asociací (Visa, MasterCard).\n\n\n"}
{"id": "41244", "url": "https://cs.wikipedia.org/wiki?curid=41244", "title": "Arcidiecéze bratislavsko-trnavská", "text": "Arcidiecéze bratislavsko-trnavská\n\nArcidiecéze bratislavsko-trnavská byla metropolitní arcidiecéze římskokatolické západní provincie (resp. bratislavsko-trnavské), kterou tvořila společně se sufragánními diecézemi nitranskou a banskobystrickou. Její území bylo původně součástí ostřihomské arcidiecéze, po vzniku ČSR byla z území ostřihomské arcidiecéze, která ležela na slovenském území, zřízena trnavská apoštolská administratura (1922). Arcidiecéze z ní byla vytvořena až papežem Pavlem VI. 30. prosince 1977, přičemž v letech 1977-1995 se jmenovala arcidiecéze trnavská. Rozhodnutím papeže Benedikta XVI. 14. února 2008, bylo její území zmenšeno a přejmenována zpět na arcidiecéza trnavská. Z částí jejího území byla vytvořena nově zřízená metropolitní arcidiecéze bratislavská. Část území bylo přičleněno k diecéze nitranské a banskobystrické. Bratislavsko-trnavský arcibiskup sídlil v Trnavě.\n\nPři rozdělení arcidiecéze první arcibiskup bratislavsko-trnavský Ján Sokol zůstal arcibiskupem trnavským a obdržel výsadu nosit i nadále \"pallium\" (přestože již nebyl metropolitou). Arcibiskupem bratislavským a novým metropolitou byl jmenován dosavadní pomocný biskup bratislavsko-trnavské diecéze, Stanislav Zvolenský.\n\n\n"}
{"id": "41248", "url": "https://cs.wikipedia.org/wiki?curid=41248", "title": "Metabolismus", "text": "Metabolismus\n\nMetabolismus (z řec. \"meta\" – přes, \"balló\" – házím) neboli látková přeměna je soubor všech enzymových reakcí (tzv. metabolických drah), při nichž dochází k přeměně látek a energií v buňkách a v živých organismech. Podle směru probíhající změny, která se s komplexní organickou molekulou děje, rozdělujeme metabolismus na anabolismus (výstavbový proces, biosyntéza) a katabolismus (rozkladový proces).\n\nMetabolismus může být také dočasně zastaven. Například je tomu tak v semenech rostlin.\nU virů je metabolismus vázán na hostitelskou buňku.\n\nPodle alternativní definice je metabolismus látková a energetická výměna, příjem a zpracování živin.\n\nVšechny látky, které vznikají a přeměňují se při metabolismu, se označují jako metabolity.\n\nV některých případech se také rozlišuje tzv. celkový metabolismus, který zahrnuje všechny biochemické procesy v organismu a tzv. buněčný metabolismus, který zahrnuje všechny chemické procesy v buňce.\n\nBazální neboli základní (klidový) metabolismus je základní látková přeměna teplokrevných organismů, které setrvávají v klidu. Bazální metabolismus měříme při takové teplotě, ve které nejsou zapojeny termoregulační mechanismy organismu. U dospělého člověka jej lze odhadnout v jednotkách Megajoulů podle tohoto empirického vzorce:\nformula_1\n\nPrimární metabolismus zahrnuje základní chemické přeměny, na kterých přímo závisí život a růst organismu. Tyto procesy jsou pro všechny živé organismy, anebo alespoň pro jejich velkou skupinu, přibližně podobné. Patří sem hlavně metabolismus sacharidů, tuků, aminokyselin a nukleových kyselin.\n\nSekundární metabolismus zahrnuje chemické procesy v jednotlivých skupinách organismů, pomocí kterých se produkují a odbourávají specifické, nebílkovinové chemické látky. Mohou to být různé obranné látky, signální molekuly (hormony), pigmenty, stavební molekuly vytvářející skelet organismu a podobně.\n\n\n"}
{"id": "41252", "url": "https://cs.wikipedia.org/wiki?curid=41252", "title": "Žoldnéř", "text": "Žoldnéř\n\nŽoldnéř (z fr. \"solde\", vojenská mzda, od starořímské mince \"solidus\"; hovorově též žoldák) je profesionální voják, který se nechává za finanční odměnu (žold) najímat k boji. Tento koncept se vyskytuje již od starověku, ale teprve po II. světové válce dostal přesnou definici.\n\nŽoldnéři jsou do konfliktu zapojeni různou měrou a „jsou motivováni k účasti v bojích především z touhy o vlastní obohacení a je jim stranou, účastnící se konfliktu, přislíbena materiální kompenzace výrazně převyšující plat osob majících odpovídající hodnost a zaměření v armádě Strany“ (\"Doplňující Protokol 1 k 3. ženevské konvenci ze srpna 1949\"). Profesionální vojáci, kteří jsou příslušníky pravidelné armády jako dobrovolníci, nikoliv branci, a pobírají za svou službu plat, nejsou považováni za žoldnéře.\n\nSlovníkové definice jsou obecnější a žoldnéře definují jen coby jedince najatého cizí armádou a motivovaného finanční odměnou, nikoli (nezbytně) např. bojem proti bezpráví. Odvozená slova nebo jejich přenesený význam má navíc negativní charakter, evokující sledování vlastního zisku bez ohledu na otázku oprávněnosti konfliktu. Je vcelku běžné, že média (v souvislosti se současnými válečnými konflikty) jako o žoldnéřích mluví i o vojácích, kteří vystoupili z armády a začali poskytovat své služby a zkušenosti v civilním sektoru.\n\nŽoldnéř je označení pro bojovníka, který svoji vojenskou službu nevykonává z přirozené, zvykové nebo zákonné povinnosti nebo ze závazku k nějakému politickému či ideologickému programu. Žoldnéři se účastní boje nikoli se zřetelem osobního zájmu výsledku boje, nýbrž na základě poskytnutí materiálových výhod nebo za finanční náhradu (žold).\n\nMezinárodně nejuznávanější definice žoldnéře je obsažena v Doplňujícím Protokolu 1 k 3. ženevské konvenci vydaném 8. června 1977:\nZa žoldnéře se podle této úmluvy považuje osoba, naplňující všechny uvedené znaky.\n\nŠvýcarští vojáci po skončení stoleté války v roce 1453 nabízeli své služby a byli najímáni po většině evropského kontinentu, svými kantonálními vládami. Dosáhli velké reputace.\n\nNěmecký historický spolkový stát Hessensko v 18. a 19. století taktéž najímal své vojáky. Účastnili se například Britsko-americké války na začátku 19. století.\n\nNejznámějšími bojovými jednotkami, v kterých slouží cizí státní příslušníci jsou prapory Gurkhů v britské a indické armádě a Francouzská cizinecká legie.\n\nGurkhové a další cizí státní příslušníci pochází z Commonwealthu, přísahali věrnost britské monarchii, operují v pravidelných jednotkách britské armády a podléhají stejným pravidlům a nařízením jako ostatní britští vojáci; stejná pravidla se vztahují na Gurkhy v indické armádě. Legionáři Cizinecké legie bojují v pravidelných jednotkách Francouzské cizinecké legie, která je nasazována a slouží jako organizovaná součást francouzské armády. Z toho vyplývá, že jakožto příslušníci ozbrojených sil Británie, Indie a Francie nejsou žoldnéři podle Článku 47.e a 47.f\n\nV současných válečných konfliktech iniciovaných Bushovou války proti terorismu, zejména v Iráku a Afghánistánu, americká armáda (která se v těchto konfliktech početně angažuje cca z 90 %) využívá žoldnéřů. Jejich počet i míra jejich zapojení je bezprecedentní – z údajů Pentagonu z poloviny roku 2009 je v Iráku 132 610 civilních kontraktorů. Podíl kontraktorů fungujících coby „soukromí vojáci“, představuje podle údajů americké GOA (\"Government Accountability Office\") z roku 2007 téměř polovinu – 48 procent.\n\nSamo vedení americké armády přiznává, že přítomnost žoldnéřů v tak velkém množství značně komplikuje jejich bojové ale i komplexní organizační a logistické operace. Problémy se mohou týkat vzájemné komunikace, sjednocení společného postupu a strategie, fyzické a psychické připravenosti, a skutečnosti, že žoldáci nepodléhají „řetězci příkazů“, vojenské hierarchii a hierarchii odpovědnosti, jež v armádě funguje a její vyvozování z případných pochybení.\n\nZnámy jsou tak případy, kdy došlo k nedorozuměním a potyčkám mezi vojáky a žoldnéři s fatálními následky; světovými médii obletěly svět i skandály a tragédie nebo videa, ve kterých žoldnéři bezdůvodně střílí do obydlených oblastí.\n\n\n"}
{"id": "41254", "url": "https://cs.wikipedia.org/wiki?curid=41254", "title": "Černá věž", "text": "Černá věž\n\nČerná věž může být:\n\n"}
{"id": "41255", "url": "https://cs.wikipedia.org/wiki?curid=41255", "title": "Černá skála", "text": "Černá skála\n\nČerná skála je název více míst:\n\n\n\n"}
{"id": "41256", "url": "https://cs.wikipedia.org/wiki?curid=41256", "title": "Černá skála (přírodní památka, okres Blansko)", "text": "Černá skála (přírodní památka, okres Blansko)\n\nČerná skála je přírodní památka ev. č. 1805, lokalita Lipovec u Blanska v okrese Blansko. Správa AOPK Brno.\n\nDůvodem ochrany je jezírko na dně opuštěného lomu s hojným výskytem obojživelníků.\n"}
{"id": "41259", "url": "https://cs.wikipedia.org/wiki?curid=41259", "title": "Černá skála (přírodní památka, okres Žďár nad Sázavou)", "text": "Černá skála (přírodní památka, okres Žďár nad Sázavou)\n\nČerná skála je přírodní památka ev. č. 687, která se nachází v katastrálním území Sněžné na Moravě v okrese Žďár nad Sázavou v kraji Vysočina. Chráněné území je v péči AOPK ČR – regionálního pracoviště Správa CHKO Žďárské vrchy.\n\nDůvodem ochrany je rulové skalisko, z hlediska geomorfologického se jedná o typický mrazový srub, vzniklý mrazovým zvětráváním. Předmětem ochrany je též vegetace na místních silikátových skalách a přilehlé lesní porosty.\n\nV okolí se nacházejí další podobné skalní tvary, chráněné jako přírodní památky – například Malinská skála, Lisovská skála nebo Bílá skála. Nejvyšší vrchol Žďarských vrchů Devět skal je od Černé skály vzdálen vzdušnou čarou jen přibližně 2 km směrem na západ. Na rozdíl od jmenovaných přírodních památek však k Černé skále nevede žádná turisticky značená cesta. V okolních lesích se nachází několik pramenů a studánek, nejbližší je udržovaná a zastřešená studánka \"U Ruské boudy\" v nadmořské výšce 717 metrů východně od skály.\n"}
{"id": "41261", "url": "https://cs.wikipedia.org/wiki?curid=41261", "title": "Černá stráň", "text": "Černá stráň\n\nČerná stráň, výraz má několik významů vyznačující přírodní útvar:\n\n"}
{"id": "41262", "url": "https://cs.wikipedia.org/wiki?curid=41262", "title": "Černá stráň (přírodní památka, okres Plzeň-město)", "text": "Černá stráň (přírodní památka, okres Plzeň-město)\n\nČerná stráň je přírodní památka o rozloze 8,2753 ha, evidovaná pod číslem 1349 na seznamu AOPK ČR, která se nachází na jižním svahu vrchu \"Hůrka\" na severním okraji města Starý Plzenec v okrese Plzeň-město. Chráněné území je v péči Krajského úřadu Plzeňského kraje.\n\nDůvodem ochrany je klasické naleziště ordovických zkamenělin. Ochrana území byla poprvé vyhlášena ONV Plzeň - jih v roce 1990 a následně vymezena nařízením Okresního úřadu Plzeň - jih o zřízení přírodní památky Černá stráň v roce 1999. V nařízení je uvedeno, že posláním přírodní památky je ochrana paleontologického naleziště - odkryvu dobrotivských vrstev středočeského ordoviku.\n\nChráněné území se nachází ve strmém svahu nad řekou Úslavou. Ve spodní části profilu vystupují jemné, jílovité, černošedé břidlice, které směrem do nadloží obsahují prachovcovou příměs. Ve vyšších polohách se vyskytují až několikametrové lavice světlých křemenců, které jsou od sebe odděleny polohami jemných jílovitých břidlic. Fosilní fauna je nejhojnější v poloze několika metrů nad úrovní cesty, která vede podél jižního úpatí svahu.\n\nČerná stráň patří mezi nejlepší přirozené odkryvy dobrotivského souvrství v Barrandienu. V břidlicích byly nalezeny zkameněliny trilobitů (např. \"Cyclopyge umbonata bohemica\"), ramenonožci, ostnokožci, plži a další.\n\nČerná stráň je jednou ze zastávek naučné stezky \"Staroplzenecká\". Z centra města je vzdálena asi 800 metrů, od nádraží \"Starý Plzenec\" na železniční trati z Plzně do Horažďovic předměstí zhruba 1300 metrů.\n\n\n"}
{"id": "41264", "url": "https://cs.wikipedia.org/wiki?curid=41264", "title": "Porodnost", "text": "Porodnost\n\nPorodnost (latinsky natalita) je elementární demografický ukazatel udávající podíl narozených z určité skupiny za určité časové období. Uvádí se v promilích (‰), tedy v přepočtu na 1 000 jedinců. Je ovlivněna velikostí časové jednotky a také rozsahem sledované populace.\n\nZákladním ukazatelem je hrubá míra celkové porodnosti (hmcp), čili počet narozených na 1 000 osob středního stavu obyvatelstva (S) za 1 kalendářní rok. Mezi vedlejší ukazatele se řadí hrubá míra mrtvorodnosti (podíl mrtvě narozených) a hrubá míra živorodnosti (podíl živě narozených), která bývá označována také jako hrubá míra porodnosti (hmp).\n\nVe vyspělých zemích dosahuje rozdíl hodnot mezi hrubou mírou celkové porodnosti a živorodnosti 0,1 až 0,3 ‰.\n\nK zajištění prosté reprodukce v populaci s průměrnou délkou života 70 let je zapotřebí hrubé míry porodnosti alespoň 15 ‰. Maximální teoretická hmp v lidské populaci se odhaduje na přibližně 60 ‰. Reálná hmp se pohybuje od 51 ‰ v Nigeru po 7 ‰ v Hongkongu. Česká republika se řadí mezi státy s nejnižší porodností – v roce 2005 byla s hmp 9 ‰ na 212. místě z 224 sledovaných zemí světa.\n\n1900 --- Afrika 133 milionů obyvatel – Asie 946 milionů – Evropa 408 milionů – Latin Am. & Karibik 74 milionů – Severní Amerika 82 milionů\n\n2007 --- Afrika 750 milionů obyvatel – Asie 4,030 miliard – Evropa 700 milionů – Latin Am. & Karibik 572 milionů – Severní Amerika 339 milionů\n\n2050 --- Afrika 1,997 miliard obyvatel – Asie 5,226 miliard – Evropa 664 milionů – Latin Am. & Karibik 769 milionů – Severní Amerika 445 milionů\n\nZdroj: Population Division of the Department of Economic and Social Affairs of the United Nation. World Population Prospects: The 2006 Revision.\n\nPodle zprávy populační komise OSN by při současné úrovni porodnosti mělo na Zemi žít za tři století těžko představitelných 134 miliard lidí; to však zpráva považuje za nereálné.\n\nHrubá míra celkové porodnosti (hmcp)\n\nJe nejjednodušším ukazatelem úrovně porodnosti. Vyjadřuje se jako celkový počet všech narozených na 1000 obyvatel středního stavu. Výsledná hodnota je uváděna v promilích.\n\nformula_1\n\nHrubá míra porodnosti (hmp)\n\nVyjadřuje se jako poměr živě narozených dětí (N) a středního stavu obyvatelstva (S), a to nejčastěji v ročním horizontu, přičemž výsledná hodnota je uváděna v promilích. Vypočítá se jako:\n\nformula_2\n\n"}
{"id": "41265", "url": "https://cs.wikipedia.org/wiki?curid=41265", "title": "Úmrtnost", "text": "Úmrtnost\n\nÚmrtnost latinským slovem mortalita je demografický ukazatel, udávající podíl zemřelých z určité skupiny za určité časové období. Uvádí se v promilích (‰), tedy v přepočtu na 1 000 jedinců. S rostoucím věkem sledované populace se významně zvyšuje.\n\nNejběžnějším údajem je tzv. hrubá míra úmrtnosti, čili počet zemřelých na 1 000 osob středního stavu obyvatelstva za kalendářní rok.\n\nSpolečně s nemocností je úmrtnost podkladem pro sledování zdravotního stavu populace. Z úmrtnosti se také odvozuje naděje dožití, někdy nazývaná střední nebo průměrná délka života.\n\nPro statistické účely se příčiny úmrtí třídí podle Mezinárodní klasifikace nemocí a příčin smrti (MKN).\n\n\nNejjednodušší ukazatel je hrubá míra úmrtnosti. Jedná se o poměr počtu zemřelých (D) ke střednímu stavu obyvatel (P) ve sledovaném kalendářním roce.\n\nhmú = D/P * 1000\n\nTento ukazatel ztrácí svou vypovídací schopnost s dosažením nízkých hodnot a nehodí se pro komparativní meziárodní studii. Proto se používá její modifikace (standatdizovaná úmrtnost), která zohledňuje věkovou strukturu populace.\n\nPřesnějším ukazatelem je míra úmrtnosti dle věku (věkově specifická úmrtnost), která je poměrem počtu zemřelých ve věku x (Dx) z 1000 žijících ve věku x (Px).\n\núx= Dx/ Px * 1000\n\nV roce 2004 byla hrubá míra úmrtnosti zhruba 10,5 ‰.\n\nZ úmrtnosti se odvozuje například střední délka života. \n\nV příčinách úmrtí převažují civilizační a degenerativní choroby, především nemoci oběhové soustavy (více než polovina zemřelých) a rakovina (více než čtvrtina úmrtí).\n\nKojenecká úmrtnost je podíl zemřelých dětí do jednoho roku věku.\n\nV roce 2009 byla 2,9 ‰. Z pohledu tohoto ukazatele patří Česká republika mezi nejvyspělejší země Evropy. Před 1989 patřila ČSSR k nejzaostalejším zemím Evropy.\n\nKvocient kojenecké úmrtnosti (v ‰) ve vybraných evropských zemích, 1950–2009:\n\nZdroj: United Nations Statistics Division, 1959, 1967, 1975, 1985, 1998, 2006; ČSÚ, 2010a; Eurostat 2011a; Slov stat 2011; Statistics Portugal, 2011\n\n\n\n"}
{"id": "41266", "url": "https://cs.wikipedia.org/wiki?curid=41266", "title": "Mělník", "text": "Mělník\n\nMělník (německy:\"Melnik; Mnelnik\") je město a obec s rozšířenou působností ve Středočeském kraji 30 km na sever od Prahy. Leží na pravém břehu Labe naproti ústí Vltavy; historické centrum se rozkládá na vyvýšenině obtékané potokem Pšovkou. Žije zde obyvatel.\n\nMělník je proslulý jako vinařské centrum, což nyní připomíná Regionální muzeum Mělník. Území dnešního města Mělník je osídleno už od neolitu. V oblasti Mělnicka se také odehrávají některé historické romány Eduarda Štorcha. Podle starších historiografických názorů byl Mělník v 9. a 10. století centrem slovanského kmene Pšovanů – přibližně v místě dnešního zámku se nacházelo hradiště Pšov – rodiště svaté Ludmily.\n\nMělník je původně slovanské pojmenování kopce z mělnících se hornin bočního útvaru. První zmínky osídlení této oblasti pochází z neolitu. Podle Kosmy byl zdejší kmen Pšovanů připojen ke knížectví rodu Přemyslovců sňatkem Bořivoje s Ludmilou, dcerou posledního pšovského knížete Slavibora. Hrad Pšov nahradil koncem 10. století nový kamenný hrad Mělník. Manželka Boleslava II. Emma zde razila denáry s nápisem \"Emma regina – civitas Melnic\". V tomto období se začala na Mělníku pěstovat vinná réva.\n\nOd roku 1000 se na Mělníku tradoval zvyk dávat hrad kněžnám a královnám věnem. Ten se později rozšířil i na město vzniklé pod hradem (královské věnné město).\n\nMěsto Mělník vzniklo ve 13. století z podhradí a později trhové osady. Zakládací listinu město nemá. A tak první zpráva, podle níž se Mělník považoval za město, se objevila až v listině Přemysla Otakara II. z 25. listopadu 1274, kterou byl Mělnickým darován k dobudování obce podíl na výnosu labského obchodu. Ottův slovník naučný uvádí: \"Město Mělník založeno bylo po způsobu jinozemských měst za krále Přemysla Otakara II. r. 1274. Od tohoto času nazýváno bylo městem královským. Po smrti Přemysla II. náleželo královně Kunhutě a bylo ho odtud od královen českých napořád jako věna užíváno.\"\n\nMělník prohlásil natrvalo za královské věnné město až Karel IV. Ten sem dal přivézt z Burgundska a z Champagne vinnou révu a zvelebil tak mělnické vinařství.\n\nV době husitských válek zůstával Mělník ve spolku s Pražany. Za vlády krále Jiřího z Poděbrad město hospodářsky prosperovalo. Po smrti Jiřího z Poděbrad se Mělník stal sídlem královny vdovy Johanky z Rožmitálu. Ta darovala zdejší kapitule sv. Petra a Pavla vskutku královský dar a to 1,5 tuny stříbra a přála si být po smrti pochována v místním kostele. Když 12. listopadu 1475 na Mělníce zemřela, byla 14. listopadu pohřbena v chrámu sv. Petra a Pavla. Po roce v něm však začaly probíhat velké přestavby, a tak syn Hynek převezl ostatky královny do Prahy.\n\nOd konce 15. století město stagnovalo a později upadalo. Situace se zhoršila zejména po potlačeném protihabsburském odboji českých měst a části šlechty roku 1547. Král Ferdinand I. Habsburský zabavil městu všechen majetek, postihl ho citelnou finanční pokutou, zrušil cechy, dosadil do města císařského rychtáře. Období od husitských válek do třicetileté války se stalo zlatým věkem pro mělnické vinaře. Rozšiřovaly se vinice, bohatí měšťané financovali stavbu kostela sv. Ludmily a na Chloumku kostel Nejsvětější Trojice.\n\nTřicetiletá válka velmi těžce zasáhla i Mělník. Časté pobyty vojsk, švédská okupace, drancování, požáry, mor. Odchodem mnoha řemeslníků a vinařů do emigrace se město téměř vylidnilo. V 17. a 18. století Mělník ničily požáry, morové epidemie, selská povstání a řada neúrodných let.\n\nOd konce 18. století se Mělník stal součástí zemědělského zázemí pro pražskou aglomeraci a také průchozí stanicí dálkového obchodu a exportu. Jen málo se ho dotkla průmyslová revoluce. Někdejší královské věnné město se změnilo na téměř provinciální městečko. Továrny zde vznikaly jen v souvislosti s vývojem zemědělství. Typické byly trhy, jarmarky, živnosti, řemesla a tradiční vinařství. Od roku 1850 se město stalo sídlem okresního úřadu. Po pádu Bachova absolutismu se rozvíjela aktivita různých kulturních a společenských organizací, jako jsou například hasičský sbor, Sokol, Klub veslařů mělnických, Klub českých turistů, Klub velocipedistů, Zpěvácký spolek. V této době začal vycházet první místní týdeník. Výhodná poloha Mělníka přinesla s sebou rozvoj na poli komunikací – první parník pod městem (1845), železnice (1874), most přes Labe (1888), přístavní překladiště (1897), vltavský kanál (1902–1905). Od roku 1894 se ve městě používal telefon a telegraf. Nový způsob podnikání si vynutil i vznik peněžních ústavů – Občanské záložny, spořitelny, Hospodářské záložny. Ve druhé polovině 19. století na Mělníku stále vedlo zemědělství – pěstovala se pšenice, sladovnický ječmen, zelenina, ovoce, vinná réva. Se zemědělskými výrobky se čile obchodovalo. Ve městě byl roku 1868 postaven cukrovar.\n\nKoncem století vznikla na Mělníku řada odborných škol, např. v roce 1881 speciální vinařská škola (první tohoto druhu v Čechách) – dnes Vyšší odborná škola zahradnická a Střední zahradnická škola Mělník, v roce 1897 košíkářská škola, v roce 1910 gymnázium, které nese od roku 1990 jméno svého absolventa Jana Palacha. Vývoj oblasti zastavila první světová válka.\n\nV letech první republiky (1918–1938) se ve městě hodně stavělo – budovy okresního úřadu, kulturního domu, pošty. V roce 1928 byla dokončena stavba velkého obchodního přístavu na Labi, budovaly se komunikace, kanalizace, prováděla se elektrifikace. V letech 1911, 1922 a 1933 se poprvé uskutečnily slavnosti vinobraní. Od roku 1933 se stala ze slavnosti tradice, která se dodržuje dodnes, i když v poněkud jiné podobě. V roce 1938, po záboru pohraničí, se severní část mělnického okresu dostala do bezprostředního sousedství „říše“. Konec druhé světové války na Mělníku oslavili obyvatelé města 13. května 1945 společně s vojáky sovětské a polské armády (které připomíná pomník s nápisem „GEN. KAROL ŚWIERCZEWSKI“ v parčíku poblíž pošty) a s partyzány. V dnešní době zde sídlí třeba organizace Cech českých vinařů.\n\nVe městě Mělník \"(přísl. Malý Borek, Chloumek, Mlazice, Pšovka, Rousovice, 11549 obyvatel)\" byly v roce 1932 evidovány tyto živnosti a obchody:\nV obci Vehlovice \"(560 obyvatel, samostatná obec se později stala součástí Mělníka)\" byly v roce 1932 evidovány tyto živnosti a obchody: dlaždič, 2 hostince, kapelník, kovář, krejčí, pekař, 2 sadaři, 2 obchody se smíšeným zbožím, trafika, truhlář.\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost města v roce, kdy ke změně došlo:\n\nDle Palackého díla \"Popis království Českého\" z roku 1848 měl Mělník v roce 1846 199 domů a 1581 obyvatel.\n\nPodle sčítání lidu roku 1921 zde žilo v 662 domech 5 245 obyvatel, z nichž bylo 2 767 žen. 5 170 obyvatel se hlásilo k československé národnosti, 31 k německé a 9 k židovské. Žilo zde 3 643 římských katolíků, 618 evangelíků, 270 příslušníků Církve československé husitské a 113 židů. Podle sčítání 1930 zde žilo v 893 domech 5 813 obyvatel. 5 614 obyvatel se hlásilo k československé národnosti a 65 k německé. Žilo zde 3 558 římských katolíků, 958 evangelíků, 535 příslušníků Církve československé husitské a 84 židů.\n\nV obecních volbách 2010 na volební období 2010–2014 zvítězila do 21členného zastupitelstva TOP 09 s pěti mandáty (21,00 %) před ČSSD (20,45 %) a ODS (20,26 %), obě strany se čtyřmi mandáty. Po dvou mandátech získaly subjekty: Koalice sdružení nezávislých kandidátů Pro Mělník a Strany zelených (9,89 %), Mělničané (9,50 %), RADNICE 2010 (9,46 %) a KSČM (9,11 %).\n\nV obecních volbách 2014 na volební období 2014–2018 zvítězilo do 21členného zastupitelstva hnutí Mé město (subjekt založený starostou Ctiradem Mikešem) s devíti mandáty (32,8 %) před TOP 09 (19,63 %, 5 mandátů) a ČSSD (9,74 %, 2 mandáty). Dva mandáty také získala KSČM (8,5 %). Po jednom mandátu obdržely ANO 2011 (6,82 %), ODS (6,46 %) a Mělničané (6,41 %). Sedm křesel rady si rozdělili Mé město (3), TOP 09 (3) a Mělničané (1), kteří v zastupitelstvu disponovali 15 z celkových 21 mandátů. Starostou byl Ctirad Mikeš (Mé Město).\n\nV obecních volbách 2018 na volební období 2018–2022 zvítězilo do 21členného zastupitelstva hnutí Mé město (19,52 % hlasů, 4 mandáty) před ODS s podporou Strany soukromníků ČR (17,54 %, 4 mandáty) a ANO 2011 (16,2 %, 4 mandáty). Dále se umístily subjekty Máme rádi Mělník (s podporou STAN) (13,83 %, 3 mandáty), Mělničané (9,19 %, 2 mandáty), Nezávislí kandidáti a KSČM \"Za lepší Mělník\" (7,85 %, 2 mandáty), Spojené síly pro Mělník (TOP 09 a Strana zelených) (6,85 %, 1 mandát) a ČSSD (6,61 % a 1 mandát). Do zastupitelstva města se tak dostalo 8 z 9 kandidujících subjektů.\n\nNa vedení města se dohodlo pět subjektů: Mé město, Máme rádi Mělník, Mělničané, Spojené síly pro Mělník a ČSSD, které na začátku období v zastupitelstvu disponovaly nejtěsnější většinu 11 z 21 celkových mandátů. Sedmičlennou radu vytvořili zástupci Mé město ČSSD (2), Máme rádi Mělník (2), Spojené síly pro Mělník (1), ČSSD (1) a Mělničané (1). Starostou zůstal Ctirad Mikeš (Mé Město), místostarosty se opět stali Milan Schweigstill (Máme rádi Mělník) s Petrem Volfem (Mělničané) a třetím nově Milan Němec (ČSSD).\n\nMěsto je součástí senátního obvodu č. 28 - Mělník. Od 13. listopadu 2010 byla senátorkou Veronika Vrecionová (ODS), ve volbách roku 2016 byl senátorem zvolen Petr Holeček (kandidoval za STAN).\n\nMělník se skládá ze dvou katastrálních území: Mělník a Vehlovice. Město nemá definovány žádné části obce.\n\nK městu byly postupně připojovány okolní vesnice, které později stavebně splynuly s městem a dnes jsou evidovány jako základní sídelní jednotky. Mezi ně patří např.:\n\nMělník byl dříve okresním městem, v současnosti je obcí s rozšířenou působností a pověřeným obecním úřadem. Okres Mělník ale stále existuje a skládá se ze 69 obcí, ORP z 39 obcí. Stále zde také působí okresní soud a okresní státní zastupitelství.\n\n\nZ mělnické vyhlídky pod zámeckou vinárnou je mimo jiné vidět soutok Labe s Vltavou, Vltavský kanál, památná hora Říp a za dobré viditelnosti České středohoří. K velmi vyhledávaným oblastem v okolí Mělníka patří Kokořínsko s pískovcovými skalami a gotickým hradem Kokořín ze 14. století, zámek v Hoříně s rozlehlým parkem a zámek v Liběchově.\n\nVe městě sídlí Správa chráněné krajinné oblasti Kokořínsko. Na levém břehu Labe přibližně naproti Liběchovu u obce Horní Počaply (asi 9 km po proudu Labe od centra města) leží tepelná Elektrárna Mělník. Zajímavý pohled je i z Vrázovy vyhlídky.\n\nMěstem vedou cyklotrasy č. 2 Kralupy nad Vltavou - Mělník - Litoměřice - Ústí nad Labem, č. 24 Stará Boleslav - Neratovice - Mělník, č. 203 Mělník - Lhotka, č. 8171 Mělník - Malý Újezd - Jelenice.\n\nÚzemím města vedou turistické trasy Mělník - Lhotka - Kokořínský Důl, Záboří - Mělník - Liběchov - Tupadly, Mělník - Čepička - Lhotka.\n\nMěstem procházejí silnice I/9 Zdiby - Mělník - Česká Lípa - Nový Bor - Rumburk, I/16 Řevničov - Slaný - Mělník - Mladá Boleslav - Jičín - Trutnov - Královec, II/246 Mělník - Roudnice nad Labem - Libochovice - Louny a II/273 Mělník - Mšeno - Doksy.\n\nMěsto leží na železniční trati 072 vedoucí podél Labe z Lysé nad Labem do Ústí nad Labem. V Mělníku z ní odbočuje železniční Trať 076 do Mladé Boleslavi. Na území města se nachází odbočná železniční stanice \"Mělník\", na trati 072 i železniční zastávka \"Mělník-Mlazice\". Železniční trať 072 Lysá nad Labem - Mělník - Litoměřice - Ústí nad Labem západ je dvoukolejná elektrizovaná celostátní trať zařazená do evropského železničního systému, doprava na ní byla zahájena roku 1874. Železniční Trať 076 Mladá Boleslav - Mšeno - Mělník je jednokolejná regionální trať, doprava na úseku do Mšena byla zahájena roku 1897.\n\nMěstem projížděly dálkové autobusové linky Praha-Jablonné v Podještědí, Praha-Česká Lípa-Nový Bor-Varnsdorf-Rumburk-Šluknov, Nový Bor-Česká Lípa-Praha a Jablonné v Podj.-Doksy-Dubá-Mělník-Praha. Z města vedly autobusové linky do těchto cílů: Brandýs nad Labem-Stará Boleslav, Kladno, Kokořín, Kralupy nad Vltavou, Mladá Boleslav, Mšeno, Neratovice, Praha, Roudnice nad Labem, Štětí.\n\nPo trati 072 jezdilo v pracovních dnech 8 párů rychlíků, v úseku z Všetat do Mělníka 14 párů osobních vlaků, v úseku z Mělníka do Litoměřic 10 párů osobních vlaků, o víkendech 7 párů rychlíků, v úseku z Všetat do Mělníka 9 párů osobních vlaků, v úseku z Mělníka do Litoměřic 7 párů osobních vlaků. Na trati 076 v úseku mezi Mělníkem a Mšenem denně jezdilo 6 párů osobních vlaků.\n\n\n\"Osoby zvýrazněné tučně jsou mělnickými rodáky.\"\n\n\n\n\n\n"}
{"id": "41277", "url": "https://cs.wikipedia.org/wiki?curid=41277", "title": "Marie Bartošová", "text": "Marie Bartošová\n\nMarie Bartošová (26. ledna 1931 – 15. února 1976, Brno) byla prodavačka květin a jediná oběť propadu tramvajového ostrůvku, k němuž došlo 15. února 1976 v brněnské Pekařské ulici. Její tělo se nepodařilo najít ani po deseti letech pátrání. Teprve v roce 1992 nalezla policie část lidské kostry a následně na jiném místě i lebku; dotyčné pozůstatky byly poté identifikovány jako ostatky Marie Bartošové.\n\n"}
{"id": "41280", "url": "https://cs.wikipedia.org/wiki?curid=41280", "title": "Josef Kohout (ragbista)", "text": "Josef Kohout (ragbista)\n\nJosef Kohout (25. dubna 1910 Radošovice u Vlašimi – 31. července 2001) byl jedním z propagátorů ragby v Čechách. V roce 1944 založil v Říčanech dodnes fungující klub \"RC Říčany\", který dnes hraje na stadionu nesoucím jeho jméno (\"Stadion Josefa Kohouta\". Kohout hrál za klub \"RC Sparta Praha\" i reprezentaci.\n\nJeho vnuk v Tomáš Kohout hrál v roce 1996 v prvním mužstvu, když RC Říčany získal svůj první titul mistra republiky, v letech 2015 a 2016 se stal koučem roku mládeže v letech 2015 a 2016 (také v RC Říčany).\n\n"}
{"id": "41282", "url": "https://cs.wikipedia.org/wiki?curid=41282", "title": "Program Zond", "text": "Program Zond\n\nProgram Zond (rusky \"Зонд\"; „\"sonda“\") byl výzkumný program SSSR kosmických sond a lodí uskutečněný v letech 1964–1970.\n\nProgram měl dvě odlišné části. První série tří družic byla určená výzkumu Měsíce a sousedních planet. Druhá série pěti objektů pak představovala testovací lety odlehčené bezpilotní lodi Sojuz 7K-L1 k Měsíci a byla velice sledovanou americkou NASA, která se obávala prohry v prestižním závodu o dosažení Měsíce.\n\nPro první tři mise byl použit model meziplanetární sondy 3MV určené k budoucímu\nprůzkumu Venuše a Marsu. Po selhání prvních dvou misí byl Zond 3 vyslán k testovacímu letu, během něhož se teprve podruhé v historii podařilo fotografovat odvrácenou stranu Měsíce. Sonda pokračovala v letu k Marsu (kam nedorazila) a testovala palubní systémy a telemetrii. Zůstala pak kroužit po dráze mezi planetami Země a Mars. Váha všech tří sond byla 960 kg.\n\n\n\n\nMise lodí Zond 4 až Zond 8 se zaměřily na testy pro v té době plánovaný pilotovaný oblet Měsíce. Upravené Sojuzy o váze zhruba 5000 kg byly vynášeny novou sovětskou raketou Proton. Tento nosič dokázal vyslat loď pouze na oblet Měsíce bez možnosti přejít na jeho oběžnou dráhu. Po podobné trajektorii se pohybovalo Apollo 13 při svém nouzovém letu. Případného obletu by se mohli účastnit maximálně dva kosmonauti. Všech pět lodí přistálo s pomocí padáku na hladině oceánu či území SSSR.\n\n\n\n\n\n\n\n"}
{"id": "41285", "url": "https://cs.wikipedia.org/wiki?curid=41285", "title": "Lom vlnění", "text": "Lom vlnění\n\nPokud se vlnění dostane k rozhraní dvou prostředí, ve kterých má vlnění různou fázovou rychlost, může dojít při průchodu vlnění tímto rozhraním ke změně směru šíření vlnění. Tento jev se označuje jako lom vlnění (nebo také refrakce). Lom vlnění je obecná vlastnost vlnění vycházející z Huygensova principu.\n\nMatematicky je zákon lomu popsán Snellovým zákonem.\n\nLom světla je optický jev, ke kterému dochází na rozhraní dvou prostředí, kterými světlo prochází. Je důsledkem různých rychlostí šíření světla v různých prostředích a kromě světla platí pro veškeré elektromagnetické záření.\n\nZpomalení světla oproti jeho rychlosti ve vakuu popisuje index lomu formula_1:\n\nkde formula_3 je rychlost světla ve vakuu a formula_4 rychlost světla v daném prostředí. Samotný lom světla na rozhraní dvou prostředí lze popsat v rámci geometrické optiky pomocí Snellova zákona.\n\nKdyž světlo přechází z jednoho materiálu do jiného, jeho frekvence zůstává stejná, ale mění se vlnová délka. Protože index lomu závisí u většiny látek i na frekvenci světla, můžeme díky lomu na rozhraních bílé světlo rozkládat na jeho barevné složky, například pomocí hranolu. Obdobně duha vzniká v důsledku lomu slunečního záření na vodních kapkách v atmosféře.\n\nLom na čočce se využívá mj. v brýlích, lupách, kontaktních čočkách, mikroskopech a refrakčních teleskopech.\n\nAnalogicky se lomí např. vlnění na hladině kapaliny a akustické vlnění při průchodu rozhraním dvou prostředí s různými rychlostmi šíření.\n\nPřesné vysvětlení podstaty \"proč\" se světlo láme při přechodu mezi prostředími s různou rychlostí šíření světla však nabízí až kvantová fyzika a postup dráhového integrálu, který plně rozvedl Richard Feynman. Lom světla a jiné základní vlastnosti světla jsou velice hezky a intuitivně vysvětleny v nahrávce \"\"QED: Fits of Reflection and Transmission - Quantum Behaviour - Richard Feynman (The Sir Douglas Robb Lectures, University of Auckland, 1979)\"\". Světlo se ve výsledku šíří drahou s nejkratším časem, která přesně odpovídá výše popsaným zákonům lomu. Richard Feynman použil následující zábavnou analogii: \"\"Představte si, že jste plavčík a v moři se topí krásná dívka. Protože po pláži umíte běžet rychleji, než plavat ve vodě, dá se dokázat, že existuje jedna optimální dráha, jak se k ní co nejrychleji dostat - kde přesně skočit do vody (takový výpočet jako plavčík samozřejmě vzhledem k okolnostem asi dělat nebudete). A podobně se chová i světlo\"\". Dráhový integrál vysvětluje, že ostatní možné dráhy světla se díky interferenci vyruší a to, co nejvíce přispěje k výsledku, je dráha s nejnižším časem šíření od zdroje k cíli.\n\nPlanparalelní deska je deska (obvykle skleněná), jejíž obě strany jsou přesně rovinné a vzájemně rovnoběžné. Světelný paprsek, který dopadá na planparalelní desku se láme dvakrát, jednou při vstupu do planparalelní desky a jednou při výstupu z planparalelní desky.\n\nPaprsek, který prochází deskou, která je umístěna v prostředí s určitým indexem lomu formula_5, bude na výstupu rovnoběžný s paprskem, který do desky vstupuje.\n\nPodle platí vztahy formula_6 a současně formula_7, tzn.\nPomocí Snellova zákona lze vyloučit formula_9, tedy\nkde formula_11 je relativní index lomu.\nZnalost lomu na planparalelní desce lze využít např. při studiu soustavy rovnoběžných vrstev o různém indexu lomu. V takovém případě dochází k postupnému lámání paprsku na jednotlivých planparalelních vrstvách. Pokud se index lomu mění v prostředí plynule, přechází lomená čára paprsku v plynulou křivku. K takovému jevu dochází např. při průchodu světla atmosférou, kdy se mluví o atmosférické refrakci.\n\n\n"}
{"id": "41286", "url": "https://cs.wikipedia.org/wiki?curid=41286", "title": "Komárno", "text": "Komárno\n\nKomárno (maďarsky \"Komárom\" nebo také \"Révkomárom\" na odlišení od města se stejným názvem v Maďarsku, německy \"Komorn\") je město na Slovensku, na jihu země, u maďarské hranice, v Nitranském kraji. Slovenská národní řeka Váh zde ústí do Dunaje. Žije zde zhruba 34 000 obyvatel.\n\nPodle sporných dokladů o historii osídlení města Komárna se roku 1075 připomíná název Camarum. Další dokumenty zmiňují toto osídlení jako Kamarn(iensis), Komarn(iense) – 1218, Kamarum – 1266, Camarum – 1268, Kamar – 1283 atp. Vila Camarun byla jedna z 23 osad, které patřily pod správu Komárenského hradu.\n\nNa strategickém místě, kde se Váh vlévá do Dunaje, existovalo souvislé osídlení, které bylo pod uherskou vládou již v 10. století. Později zde byla vystavěna pevnost, která je doložena již v 16. století. Ta byla jedna z nejvýznamnějších v celém tehdejším Uhersku; nebyla nikdy dobyta silou a patřila k významným bodům vojenského odporu proti postupujícím vojskům Osmanské říše. V 17. století byla hned vedle původní postavena nová, další pevnost.\n\nMěsto bylo čistě maďarské až do roku 1918. Ačkoliv vyhlášením Československa se stalo součástí nové země Slovenské, Maďaři se ho nechtěli vzdát a vypukl tak ozbrojený boj, který byl nakonec neúspěšný. Původní jedno město bylo rozděleno ve dvě; jižní část, přesněji jen malé předměstí (Újszőny), které bylo připojené v roce 1896, zůstalo Maďarsku, začalo být reorganizováno na město a dnes patří k významným železničním křižovatkám. Komárno se naopak stalo významným československým přístavem na Dunaji.\n\nV roce 1937 byly na břehu Dunaje postaveny železobetonové bunkry v rámci soustavy československého opevnění. Maďarská správa zde byla obnovena až v předvečer 2. světové války a odstoupení jihovýchodního pohraničí ČSR, kdy Maďarsko získalo celý jih Slovenska s maďarskou menšinou až po Nové Zámky.\n\nPo druhé světové válce bylo město spolu s celým jižním Slovenskem opět připojeno k Československu, avšak maďarská menšina tu stále zůstává, čítá kolem šedesáti procent. Město tak má převážně maďarský charakter a dvojjazyčné nápisy jsou běžné. Právě v Komárně je koncentrováno největší maďarské osídlení na Slovensku; nacházejí se zde četné menšinové kulturní instituce, školy (maďarská univerzita, jediná na Slovensku). Několik let po válce byl dle návrhu slavného českého architekta Bohuslava Fuchse postaven soubor obytných domů. \n\n\n\n\n"}
{"id": "41296", "url": "https://cs.wikipedia.org/wiki?curid=41296", "title": "Seznam asyrských králů", "text": "Seznam asyrských králů\n\nSeznam asyrských králů zahrnuje všechny vladaře Asýrie od nejasných počátků až do zhroucení asyrské říše v závěru 7. století př. n. l. Dělení králů do dynastií je jen pomocné – má sloužit k lepší orientaci v dlouhém seznamu.\n\nMáme jen velmi málo informací o prvních vládcích uvedených na začátku seznamu. V podstatě se jedná jen o několik zaznamenaných kontaktů s jinými zeměmi a královstvími. Před Erišumem I. není ani u jednoho panovníka uvedena délka vlády.\n\n\n\n\"Celkem 17 králů přebývajících ve stanech.\"\n\n\n\"Celkem 10 králů, jejichž otcové jsou známi.\"\n\n\nKvůli poškození tabulek se záznamy všech tří verzí Královského seznamu (jedná se o úsek mezi Erišumem I. a Enlil-násirem I.) nám nedovoluje přesněji vypočítat doby vlád králů před Núr-ilim. Seznam pak pokračuje nepřerušeným záznamem délky trvání vlády jednotlivých králů. Rozdíly mezi verzemi Seznamu (např. vláda Aššur-nádin-apli či Ninurta-apil-Ekura) jsou zdrojem debat (krátká a střední chronologie).\n\n\nÚdaje před Ninurta-apil-Ekurem jsou zdrojem debat, protože délky vlád některých králů se v jednotlivých verzích seznamu liší. Níže uvedená data jsou založena na seznamech B a C, podle kterých vládli Aššur-nádin-apli a Ninurta-apil-Ekur 3 roky (podle seznam A to bylo 4 respektive 13 let).\nObdobí mezi roky 1179 - 912 př. n. l. není zdrojem žádných neshod, a po roku 912 př. n. l. jsou údaje považovány za poměrně přesné.\n\n\n\n\n"}
{"id": "41298", "url": "https://cs.wikipedia.org/wiki?curid=41298", "title": "Pierre de Fermat", "text": "Pierre de Fermat\n\nPierre de Fermat (17. srpna 1601 Beaumont-de-Lomagne – 12. ledna 1665 Castres) byl francouzský matematik.\n\nAčkoli byl ve vědě amatér (občanským povoláním právník), zasloužil se o rozvoj matematiky v několika oblastech:\n\nTeorie čísel – patří ke spoluzakladatelům oboru v jeho moderní podobě a získal několik důležitých poznatků. Známá je především tzv. Velká Fermatova věta. Tu ovšem dokázal až Andrew Wiles roku 1994. (Fermat tvrdil, že její důkaz zná. Pravděpodobně se však mýlil, neboť veškeré pokusy o jednoduchý důkaz věty ztroskotaly, zatímco Wilesův důkaz předpokládá obrovské množství poznatků získaných matematiky až v průběhu 19. a 20. století - Fermat tudíž nemohl mít v ruce potřebné nástroje pro vypracování podobného důkazu.)\n\nTeorie pravděpodobnosti – spolu s Pascalem je považován za spoluzakladatele oboru, který zahájili úvahami o pravděpodobnostech výhry v hazardních hrách.\n\nMatematická analýza a analytická geometrie – objevil mimo jiné metodu hledání extrémů křivky, která je přímým předchůdcem pozdějších výsledků diferenciálního počtu. Do této oblasti patří i formulace Fermatova principu.\n\nFermatovo číslo\nP. Fermat se domníval, že všechna čísla tvaru 2 + 1, kde n = 2, m = 0,1,2,…, jsou prvočísla. Toto platí však pouze pro prvních pět čísel (F = 3, F = 5, F = 17, F = 257, F = 65 537). V 18. století ale Leonhard Euler dokázal, že F je dělitelné 641, tedy že je složené číslo, čímž Fermatovu domněnku vyvrátil.\n\nV roce 1796 Carl Friedrich Gauss objevil souvislost mezi geometrií a Fermatovými čísly. Dokázal, že pravidelný mnohoúhelník s lichým počtem vrcholů je eukleidovsky konstruovatelný (pomocí kružítka a pravítka) pouze tehdy, když je počet jeho vrcholů roven některému Fermatovu prvočíslu nebo součinu několika vzájemně různých Fermatových prvočísel. Přes snahy mnohých matematiků dodnes není známo, kolik existuje Fermatových čísel složených a kolik prvočíselných.\nZatím nejznámější Fermatovo prvočíslo je právě F. Pro čísla F až F bylo dokázáno, že jde o čísla složená i když ne u všech je znám úplný rozklad.\nÚplný rozklad je znám pro čísla F, F, F, F, F F a F\n\n"}
{"id": "41299", "url": "https://cs.wikipedia.org/wiki?curid=41299", "title": "Levice (město)", "text": "Levice (město)\n\nLevice ( , ) jsou okresní město na jižním Slovensku, v Nitranském kraji, v Podunajské pahorkatině, 40 km jihovýchodně od Nitry a 110 km východně od Bratislavy. Městem protéká vodní kanál Perec, který je napájen z nedalekého Hronu. V roce 2014 zde žilo kolem 34 000 obyvatel a patřilo mezi dvacet největších slovenských měst.\n\nJiž od neolitu zde bylo intenzivní osídlení, byly zde pak také nalezeny stříbrné mince z doby Keltů. V době, kdy se sem nastěhovali Slované, tu bylo pohřebiště s bohatě vyzdobenými hroby. První písemná zmínka o Levicích pochází z roku 1156, v roce 1410 byly povýšeny na město. Až do roku 1614 existovaly \"Staré Levice\" a \"Nové Levice\", které se spojily v jedno město. V té době však bylo neustále ohrožováno tureckými výboji; v roce 1664 se zde konala bitva, při níž byli Osmané poraženi.\n\n\nV roce 2011 zde žilo 34 844 obyvatel, z nichž se 78 % hlásilo ke slovenské národnosti, 9 % k maďarské, 0,6 % k české a 11,5 % národnost neuvedlo.\n\n\n\n\n"}
{"id": "41300", "url": "https://cs.wikipedia.org/wiki?curid=41300", "title": "Penroseův trojúhelník", "text": "Penroseův trojúhelník\n\nPenroseův trojúhelník (nazývaný také tribar) je obrázek grafického paradoxu. Ukazuje tři trámy, které jsou vzájemně spojené v pravých úhlech, a přesto tvoří trojúhelník. Tím samozřejmě porušují několik zákonů euklidovské geometrie; mezi jinými i zákon, který říká, že součet úhlů v každém trojúhelníku je 180°. Pozorovatel tohoto tělesa jen stěží znovu a znovu interpretuje daný tvar a před očima se míhají různé interpretace jednotlivých částí – délky a umístění v prostoru.\n\nTribar se poprvé objevil v roce 1934 v díle švédského umělce Reutersvärda. Jeho dílo ale zůstalo prakticky až do 80. let 20. století neznámé.\n\nPodruhé se objevil tribar v roce 1954. Tehdy se jím zabýval matematik Roger Penrose, který těleso objevil na výstavě obrazů nizozemského grafika M. C. Eschera. Inspirován Escherovými obrazy se pokusil sám sestrojit další paradoxní obrazy. Společně se svým otcem Lionelem Penrosem, který zkonstruoval nekonečné schodiště, publikoval v roce 1958 článek o tribaru v britském časopise Journal of Psychology.\n\nObrazy založené na stejném principu jako tribar se objevovaly v umění od dob objevení perspektivního zobrazení. Jedním z příkladů je italský umělec Giovanni Battista Piranesi, který vytvářel obrázky nemožné architektury.\n\nVe 20. století experimentoval od roku 1934 již zmíněný Reutersvärd. Jeho dílo až do 80. let zůstalo širší veřejnosti neznámé. V 80. letech vydala švédská pošta tři poštovní známky s jeho nemožnými objekty, které využívají stejného principu jako tribar.\n\nEscher ve svých dílech často vycházel z tribaru. Inspirován Penroseovým návrhem schodiště vytvořil obraz „Ascending Descending“, později přidal obraz Vodopád, na kterém divák pozoruje vodopád, který sám sebe zásobuje vodou. Také ten je založen na stejném principu jako tribar.\nPenrose dal na tuto otázku velmi jednoduchou odpověď: Každý jednotlivý díl obrazu je možné brát jako zobrazení objektu, který může existovat v reálném světě. Nemožný objekt na obrázku vzniká jako důsledek nesprávného spojení jednotlivých dílů. Vzniká tak klamný dojem existence nemožného.\n\nNemožné objekty tak splňují dvě podmínky:\n\nVnímání těchto objektů je vysvětlováno tím, že vidění není žádný pasivní proces, nýbrž že se jedná o aktivní vnímání viděného, že celkový vjem je něco jiného než pouhé složení jednotlivých částí obrazu a že v některých případech toto vnímání nemusí odhalit nesprávnost interpretace, přestože výsledek vypadá nevěrohodně.\n\n\n"}
{"id": "41305", "url": "https://cs.wikipedia.org/wiki?curid=41305", "title": "Termální depolymerizace", "text": "Termální depolymerizace\n\nTermální depolymerizace je metoda sloužící k přeměně komplexních organických materiálů (obvykle různých odpadních produktů) na lehkou ropu. Imituje přirozené geologické procesy, které se odehrávaly při vzniku ropy. Vlivem tepla a tlaku se dlouhé uhlovodíkové polymery štěpí na krátké řetězce s maximální délkou okolo C.\n\nDonedávna pokusy o napodobení těchto přírodních procesů nebyly vhodné pro praktické využití, protože se při nich spotřebovalo více energie, než jí bylo získáno.\n\nNový přístup byl vyvinut americkým mikrobiologem Paulem Baskisem v osmdesátých letech a byl pak dále zdokonalován. Demonstrační provoz byl dokončen v roce 1999 ve Philadelphii a první komerční podnik byl vybudován v Carthagu v Missouri. Ten přeměňuje odpad z blízkých krocaních jatek na přibližně 500 barelů ropy denně.\n\nPředchozí metody pro štěpení uhlovodíkových polymerů vynakládaly velké množství energie na odstranění přebytečné vody. Termální depolymerizace naproti tomu používá vodu pro zlepšení zahřívacího procesu a voda také dodává do reakcí vodík ze svých molekul.\n\nVstupní surovina se nejprve rozemele a smísí s vodou, pokud je příliš suchá. Pak se zahřívá na 250 °C a je podrobena tlaku 4 MPa na asi 15 minut. Poté tlak rapidně klesne, čímž dojde k vypaření většiny vody. Výsledkem je směs uhlovodíků a pevných látek, které se oddělí. Uhlovodíky jsou opět zahřáty na 500 °C, což způsobí další rozštěpení delších molekul. Vzniklá směs kapalných uhlovodíků se dělí destilací podobně jako konvenční ropa.\n\nFirma tvrdí, že energetická účinnost tohoto procesu je 560 % (85 jednotek energie vyrobené na 15 jednotek energie spotřebované). Vyšší účinnosti může být dosaženo se suššími vstupními materiály bohatšími na uhlík, jako je plastový odpad.\n\nPro srovnání, současné metody používané k výrobě bionafty a bioetanolu ze zemědělských zdrojů mají energetickou účinnost okolo 320 %.\n\nPomocí termální depolymerizace může být štěpena řada materiálů, včetně jedů a těžko odbouratelných nemocničních odpadů.\n\nNa druhou stranu, mnoho možných zemědělských odpadů, které by mohly sloužit jako vstupní surovina, je už používána jako hnojivo, palivo, nebo zvířecí krmivo.\n\n"}
{"id": "41306", "url": "https://cs.wikipedia.org/wiki?curid=41306", "title": "Blaise Pascal", "text": "Blaise Pascal\n\nBlaise Pascal [\"blé paskal\"] (19. června 1623 Clermont – 19. srpna 1662 Paříž) byl francouzský matematik, fyzik, spisovatel, teolog a náboženský filosof.\n\nPocházel ze zámožné a vzdělané rodiny. Matka brzy zemřela a otec, který se roku 1631 přestěhoval s dětmi do Paříže, mu poskytl vynikající humanitní vzdělání; ač sám byl dobrým matematikem, před chlapcem vědu zatajil. Musel však kapitulovat, když zjistil, že asi desetiletý Blaise už si sám odvodil několik vět Eukleidovy geometrie. Roku 1638 se jeho otec – správce královských daní - dostal do konfliktu s kardinálem Richelieu kvůli novým daním a odstěhoval se do Rouenu; pro něho Blaise zkonstruoval svůj počítací stroj. V 16 letech napsal \"Pojednání o kuželosečkách\", které ocenila Pařížská královská akademie a Descartes je pokládal za práci jeho otce. V roce 1647 vydal pojednání o tlaku vzduchu a o vakuu, založené na přesných srovnávacích měřeních s Torricelliho trubicí na hoře Puy-de-Dome.\n\nPo otcově smrti (1651) vedl v Paříži nákladný život s velkým dvorem a rozešel se se svou sestrou Jacqueline, která vstoupila do přísného kláštera Port-Royal. Od mládí měl chatrné zdraví, trpěl různými bolestmi a roku 1647 na čas ochrnul. Roku 1654 se při jedné vyjížďce málem zabil, když se na mostě v Neuilly-sur-Seine splašili koně a jeho kočár zůstal viset na zábradlí; Pascal se zachránil, ale upadl na dva týdny do bezvědomí. Když koncem listopadu 1654 přišel k sobě, měl mystické vidění, z něhož si zapsal: „Oheň. Bůh Abrahamův, Izákův a Jákobův, ne Bůh filosofů a učenců…“ a věnoval se pak už jen filosofii a náboženství.\n\nKlášter v Port-Royal, kde pobývala i jeho sestra a kam se po svém zážitku uchýlil, byl střediskem jansenismu, morálně přísného katolictví, a právě hledal obhájce ve sporu s pařížskou Sorbonnou a s jezuity. Tohoto úkolu se ujal Pascal a začal psát velmi ostré kritiky na uvolněnou morální teorii, „kazuistiku“, která hledala různé omluvy pro mravně pochybná jednání a kterou šířili zejména jezuité. Tyto listy vycházely anonymně a vyvolaly veliký skandál. Král Ludvík XIV. je nechal 1660 veřejně spálit a odsoudil je i papež, přesto se hojně četly. I když jansenismus byl odsouzen a klášter Port-Royal zrušen, záměr jeho Listů se nakonec po velkém boji prosadil. Na jejich kritiku církve navázal pak s velkým obdivem Voltaire, který je pokládal za to nejlepší, co kdy ve Francii vyšlo, i Jean-Jacques Rousseau. Na otázku, kterou knihu by byl nejvíc chtěl napsat sám, uvedl Voltaire právě „Listy venkovanovi“.\n\nPascalovo bouřlivé obrácení ještě podpořilo uzdravení jeho desetileté neteře M. Perrier, jež trpěla nebezpečným očním nádorem, který po doteku relikvie v Port-Royal zmizel. Pascal pak užíval jako svůj emblém oko, obklopené trnovou korunou a nápisem: „Vím, komu jsem uvěřil.“ V posledních letech žil opět v ústraní na venkově jako asketický poustevník, pomáhal chudým a odmítal lékařskou pomoc. Věnoval se velkému projektu obrany křesťanství, který však nedokončil. Jeho poznámky vyšly posmrtně jako \"Myšlenky\" (\"Pensées\") a jsou jeho nejslavnějším dílem.\n\nPascal patří mezi předchůdce moderní počítačové techniky – v roce 1642 sestrojil jako pomůcku pro svého otce první mechanický kalkulátor, schopný sčítat a odčítat, známý pod jménem \"Pascalina\". Během života jich pak nechal vyrobit ještě více než 50 kusů, různě zdokonalených. Proto po něm byl nazván programovací jazyk Pascal.\n\nVěnoval se především geometrii, kde objevil tzv. Pascalovu větu o vztazích mezi body na kuželosečkách. Jedná se o zobecnění tzv. Pappovy úlohy, jíž se zabýval také Descartes a jejíž vyřešení pokládal za doklad, že jeho současníci překonali staré Řeky. Pascal významně přispěl k rozvoji kombinatoriky: pro Evropu objevil tzv. Pascalův trojúhelník, důležitý také v algebře. V určitém období svého života byl sám vášnivým hráčem a v té souvislosti položil – spolu se svým starším přítelem Fermatem - základy teorie pravděpodobnosti a vytvořil pojem „matematické naděje“.\n\nNa jeho práce o celočíselných řadách a o úplné (matematické) indukci se odvolává Leibniz v souvislosti s infinitesimálním počtem, o nějž se od roku 1650 také živě zajímal. Významné jsou i jeho příspěvky k axiomatice a filosofickým základům matematiky. Jako první jasně formuloval, že ani souhlas se všemi známými jevy není důkazem hypotézy, neboť jediný empirický nesouhlas hypotézu vyvrací.\n\nJeho první pokusy navázaly na Torricelliho pokusy se rtuťovou trubicí: ve Ferrandu a na blízkém Puy-de-Dome provedl za veřejné asistence řadu přesných srovnávacích měření rtuťového sloupce v různých nadmořských výškách a dokázal jednak možnost vakua, kterou starší fyzika popírala, jednak ukázal, že rtuťový sloupec podléhá pouze gravitaci a tlaku atmosféry. Další pokusy se týkaly spojitých nádob a šíření tlaku v kapalinách, kde formuloval tzv. Pascalův zákon: tlak v kapalině se šíří všemi směry stejně. Na tom je založena celá hydraulická technika. Na jeho počest se proto jednotka tlaku nazývá Pascal.\n\nKromě objevů v matematice a fyzice ovlivnil jako vynálezce také moderní dopravu. Za první vozidlo typu omnibusu totiž bývá označován koňmi tažený vůz pro 8 cestujících, který pod názvem „Carosse“ předvedl Pascal roku 1662.\n\nJiž v mládí byl silně ovlivněn Montaigneovou skepsí: náboženské války ve Francii otřásly důvěrou v křesťanství a v Písmo, Montaigne podryl i důvěru v možnosti lidského rozumu. Na rozdíl od většiny svých více spekulativních předchůdců i současníků (včetně Galileiho a Descarta), kteří spoléhali na racionální povahu světa, stvořeného podle matematických pravidel, která tudíž stačí objevit, třeba i intuitivně, snažil se opírat o pečlivě rozmyšlené experimenty a přesně dokumentovaná měření. Patří tak mezi zakladatele moderní empirické vědy, která žádné jiné zdroje nepokládá za spolehlivé.\n\nPascalovým hlavním filosofickým a teologickým dílem je kniha \"Myšlenky\" (\"Pensées\")\n\nTento paradox člověka, který „není ani anděl ani zvíře, a bohužel kdykoli chce dělat anděla, stává se zvířetem“, je jádrem \"Myšlenek\". Pascal žil v době hlubokých otřesů a náboženských válek, které podryly obecnou středověkou důvěru v křesťanské zjevení, ale také v možnosti lidského rozumu.\n\nPascal je myslitel hluboké skepse, který – podobně jako Descartes, i když jinou cestou – zoufale hledá pevný bod nějaké jistoty poznání i života.\n\nDo této souvislosti patří i slavná „Pascalova sázka“: protože člověk nic neví jistě, měl by se chovat aspoň jako hráč a řídit se možnou výhrou. Ztratit nemůže nic, ale pokud má křesťanství pravdu, může nekonečně vyhrát.\n\nV tomto životním dilematu bez naděje se mu ukazují pozoruhodně hluboké věci o člověku:\n\nČlověk tak stojí vždycky na pomezí, mezi nekonečnou propastí Vesmíru a nekonečně malým, mezi touhou po pravdě a neschopností se jí domoci:\n\nAle dokonce ani pravdivé poznání nestačí člověku ke štěstí, které vzniká jen z víry a lásky:\n\nTyto myšlenky byly osvícenské době zcela cizí, tím víc se však uplatnily v pietismu a v romantismu. Z jejich vážnosti a opravdovosti vycházel Søren Kierkegaard a celá existenciální filosofie a jejich bezohledná upřímnost silně ovlivnila F. Nietzscheho, stejně jako řadu myslitelů postmoderny. Protože jsou \"Myšlenky\" kromě toho psány krásným jazykem, patří Pascal mezi klasiky filosofie, literatury i náboženského myšlení.\n\n\n\n\n\n"}
{"id": "41324", "url": "https://cs.wikipedia.org/wiki?curid=41324", "title": "Černíč (přírodní památka)", "text": "Černíč (přírodní památka)\n\nČerníč je přírodní památka ev. č. 2453, lokalita Černíč v okrese Jihlava. Správa AOPK Havlíčkův Brod.\n\nDůvodem ochrany je Travní rybník s velmi bohatou květenou.\n"}
{"id": "41326", "url": "https://cs.wikipedia.org/wiki?curid=41326", "title": "Seznam největších měst v Evropské unii", "text": "Seznam největších měst v Evropské unii\n\nTento seznam zahrnuje 50 největších měst Evropské unie. Za počet obyvatel jednotlivých měst se považuje obyvatelstvo města v jeho administrativních hranicích. Nezapočítávají se okolní politicky samostatná města a obce, i když jsou součástí urbanizovaného území.\n\nVýsledný seznam je tedy velmi ovlivněn administrativními hranicemi. Ty zaragozské například zahrnují mnoho okolního neurbanizovaného území, výsledná hustota zalidnění je tak jen 613 obyvatel na km². Oproti tomu administrativní hranice Paříže zahrnují jen centrum města (v okolních urbanizovaných předměstích žije několikanásobně více obyvatel), výsledná hustota zalidnění je přes 20 000 obyvatel na km², oproti Římu tedy více než třicetinásobná. Pořadí v tomto seznamu nemusí být vždy zcela přesné, hlavním důvodem jsou rozdíly v datech, ke kterým se počty obyvatel vztahují.\n"}
{"id": "41327", "url": "https://cs.wikipedia.org/wiki?curid=41327", "title": "Černošínský bor", "text": "Černošínský bor\n\nČernošínský bor je přírodní památka ev. č. 1271 nacházející se jihozápadně od obce Černošín v okrese Tachov. Správa AOPK Plzeň. Jižně se nachází další přírodní památka Pod Volfštejnem a stejnojmenná zřícenina hradu Volfštejn.\n\nDůvodem ochrany je borový les s bohatým keřovým a bylinným patrem.\n"}
{"id": "41335", "url": "https://cs.wikipedia.org/wiki?curid=41335", "title": "Kapalné biopalivo", "text": "Kapalné biopalivo\n\nKapalná biopaliva jsou biopaliva, která se v podmínkách, při nichž jsou skladována, dopravována a připravována pro energetické využití, nachází v kapalném stavu. Mezi kapalná biopaliva jsou řazena zejména následující biopaliva:\n\n\n\n\n\n"}
{"id": "41337", "url": "https://cs.wikipedia.org/wiki?curid=41337", "title": "Plynné biopalivo", "text": "Plynné biopalivo\n\nPlynná biopaliva jsou biopaliva, která se v podmínkách, při nichž jsou skladována, dopravována a připravována pro energetické využití, nachází v plynném stavu. Mezi plynná biopaliva jsou řazena zejména následující biopaliva:\n\n\n"}
{"id": "41339", "url": "https://cs.wikipedia.org/wiki?curid=41339", "title": "Pšovka", "text": "Pšovka\n\nPšovka je říčka v severní části středních Čech, pravostranný přítok Labe. Je dlouhá 31 km. Plocha jejího povodí měří 158 km².\n\nPotok pramení v nadmořské výšce 308 m na území obce Blatce (ještě v českolipském okrese) pod hradem Houska v Houseckém dole v nadmořské výšce asi 310 m a svým tokem, směřujícím od severu k jihu, vytváří v pískovcových horninách Kokořínský důl, hlavní osu východní části CHKO Kokořínsko. Protéká zde Konrádovským a Kokořínským dolem, kde zásobuje vodou řadu rybníků a tůní, z nichž nejznámější je Harasov s koupalištěm. Po jeho opuštění se u Mělnické Vrutice stáčí k západu a protéká městem Mělníkem, v jehož místní části Pšovce v nadmořské výšce 156 m ústí do Labe.\n\nVzhledem k příhodným geologickým podmínkám a minimálnímu znečištění sídelními a hospodářskými odpadními vodami je oblast středního povodí Pšovky, zvláště pak jejího levého přítoku Řepínského potoka, významným vodárenským zdrojem. Z podzemních vrtů se zde jímá pitná voda pro velkou část okresů Mělník a Kladno, rovněž i pro část Prahy.\n\n\nČásti nivy jsou od roku 1996 součástí významné přírodní rezervace Mokřady Liběchovky a Pšovky, zapsané jako lokalita chráněného mokřadu v Ramsarské úmluvě. Oblast mokřadů u pramenů potoka byla v roce 1995 vyhlášena jako přírodní památka Prameny Pšovky.\n\nPrůměrný průtok u ústí činí 0,78 m³/s.\n\nPšovku dnes lze v části dolního toku považovat za občasný tok kvůli nadměrným odběrům středočeských vodáren v Mělnické Vrutici. Proto vznikla i petice, která má za cíl stávající situaci zlepšit.\n\n"}
{"id": "41340", "url": "https://cs.wikipedia.org/wiki?curid=41340", "title": "Humenné", "text": "Humenné\n\nHumenné ( \"Гуменне\", \"Homonna\", \"Homenau\") je okresní město na východním Slovensku, v Prešovském kraji, je hospodářským a správním centrem regionu V roce 2018 zde žilo 33 191 obyvatel.\n\nV polovině 13. století, po mongolských nájezdech, začala být oblast dnešního města Humenného postupně osidlována. První písemná zmínka o městě je z roku 1317. Historie města je úzce propojená s rodem Drugetovců, aristokratickou rodinou původem z Neapole, která do města a do tehdejších Uher přišla na začátku 14. století. Drugetovci udělali z města svoje sídlo, které, díky obchodním trasám mezi Uherskem a Polskem prosperovalo. Stěhovali se sem také Rusíni z nedaleké Podkarpatské Rusi. Roku 1610 zde vznikla dnes asi nejvýznamnější památka města, kastel postavený v renesančním stylu. Již o tři roky později zde vznikla jezuitská kolej, která sloužila také jako škola. V roce 1684 Drugetovci vymřeli.\n\nReformy Marie Terezie umožnily, aby se ve městě rozvíjela více řemesla. Ve městě navíc působil i solný úřad. Tehdy zde žili Maďaři, Slováci, Poláci, Židé a Rusíni. Oficiálním jazykem tu byla ale latina, což působilo stabilizačním prvkem. V 19. století se v Humenném objevují ze Sedmihradska pocházející Andrássyovci. Za jejich vlády město hospodářsky ožilo a i se rozvíjelo. První vlak přijel do Humenného v roce 1871, v této době se začalo v okolí města těžit dřevo. Roku 1889 tu pak byla otevřená první obchodní akademie v Rakousko-Uhersku. Koncem století tu žilo 4 000 obyvatel. V následujícím století se město změnilo k nepoznání. Slibný rozvoj v prvních letech minulého století sice ukončila 1. světová válka, ale pozdější připojení k Československu bylo pro Humenné velkým přínosem. Do roku 1956 bylo ještě spíše administrativním centrem, neexistoval zde téměř žádný průmysl. Ohromný růst začal, až když vznikla továrna na výrobu polyamidových vláken (dnešní Nylstar). Město se stalo centrem chemického, potravinářského a strojírenského průmyslu, byly vybudovány školy i panelová sídliště. Ohromný růst však zastavila krize československé ekonomiky v 90. letech 20. století, dnes patří celá oblast k spíše chudším krajům Slovenské republiky.\n\nHumenné leží na řekách Laborec a Cirocha, v Karpatech; většinu obyvatelstva tu zaměstnávají chemické a průmyslové podniky. Město je také centrem pro všechny turisty, kteří chtějí do východních Karpat. Nedaleko centra města se nachází také skanzen lidové architektury.\n\nMořské oko (třetí největší přírodní jezero na Slovensku) ležící v nedalekých Vihorlatských vrších pod Sninským kamenem z jižní strany a Biokúpalisko Sninské rybníky v rekreační oblasti Sninské rybníky ležící ze severní, pyšnící se oceněním NEJ produkt cestovního ruchu Prešovskeho kraje za rok 2014. Mezi další patří vodní nádrže Zemplínská šírava, Veľká Domaša, Vinenské jezero a rybníky v okolí města (Hubková, Brestov, Slovenská Volová, Chlmec).\n\n\nK významným přírodním zajímavostem v nejbližším okolí města patří Vihorlatské vrchy s atraktivním Mořským okem, nejvyšším vrcholem Vihorlat (1 075,5 m n. m.), oblíbeným Sninským kameněm (1 006,0 m n. m.) a Bukovské vrchy (Poloniny) s nejvyšším vrchem Kremenec (1 221,0 m n. m.) na trojhraničním pomezí s Polskem a Ukrajinou. I blízké okolí města s romantickými ruinami středověkých hradů (Brekov a Jasenov), trochu dále od města jsou další dvě zříceniny hradů (Čičva a Vinné) a skanzen lidové architektury v městském parku je zdrojem poučení a odpočinku.\n\n\n\n\n\n\n\n\nVe městě se nachází Vihorlatské muzeum a skanzen.\nV fondu Vihorlatské muzea (v budově renesančního zámečku) se nachází více než sto tisíc kusů sbírkových předmětů. Mezi nejhodnotnější předměty patří nálezy keltských mincí z Ptičieho, nález mincí ze 17. století z Topoly (okres Snina), unikátní starožitné zbraně a brnění, barokní ikony, hodnotné obrazy, či původní mobiliář.\n\nZáklad muzea (od roku 1971) tvoří stálá expozice \"Kultura bydlení feudálů\". V roce 1973 byla zpřístupněna expozice novějších dějin. V srpnu 1984 byla veřejnosti zpřístupněna expozice lidové architektury a bydlení. Od roku 1989 je součástí muzea galerijní síň Oresta Dubaye, v roce 1990 přibyla přírodovědná expozice. Zatím posledním přírůstkem je stálá výstava z Dějin Romů na Slovensku.\n\n\nVelký sportovní komplex – sportovní zóna města na Chemlonské ulici skládá z těchto areálů: Krytý zimní stadion, Městská sportovní hala, tenisový areál, Městská plovárna s letními koupališti, Fotbalový stadion s malou tělocvičnou, skateboardové hřiště a mini hřiště s umělou trávou.\n\nV blízkosti Humenného se nachází lyžařský vlek Chlm (cca 6 km) u obce Chlmec se dvěma vleky a umělým zasněžováním, v současnosti je nefunkční.\n\n\n\n\n\n\nV současnosti se v Humenném nachází 10 středních škol a 8 základních škol\n\n\n\nHumenné leží na hlavní trati Michaľany – Łupków. Ve městě se kromě hlavní stanice nachází také zastávka Humenné mesto blízko centra a Námestie Slobody. Odbočuje zde lokální trať do Stakčína. Přímé spojení s Prahou a Bratislavou zajišťují noční vlaky EN Slovakia s odjezdem v 19.46 a také vlak RJ s odjezdem v 19.03 a R Zemplín odjezdem v 21.54. Do Trebišova a Košic jsou zavedeny vlaky kategorie Regionálny expres, ve směru do Prešova jezdí pouze vlaky osobní a jednou týdně rychlík Šarišan.\n\nMěstem prochází silnice I/74 (Strážske – Humenné – Snina – Ubľa státní hranice).\n\nMěstskou hromadnou dopravu ve městě tvoří 6 linek, provozuje firma DZS MK Trans.\n\nVětší města v okruhu Humenného :\nMěsto se skládá z následujících tří městských částí.\n\n\nSeznam partnerských měst v roce 2017.\n\n\n\n"}
{"id": "41342", "url": "https://cs.wikipedia.org/wiki?curid=41342", "title": "Vim", "text": "Vim\n\nVim (výslovnost ; zkratka z Vi IMproved) je open source textový editor, který lze spustit v prostředí většiny operačních systémů. Je oblíbený zejména mezi zkušenými uživateli operačních systémů unixového typu. Kromě klasického Vimu existuje celá řada editorů, které jsou založeny na principu Vimu, ale mají nějaké specifické vlastnosti např. Yzis pro prostředí KDE.\n\nV roce 1988 napsal Bram Moolenaar obdobu editoru Vi pro Amigu, tento program byl založen na kódu editoru Vi (SteVIe), proto byl pojmenován Vi IMitation.\n\nRoku 1991 byla uveřejněna první veřejná verze tohoto editoru – Vim 1.14. Tato verze byla stále dostupná pouze pro Amigy, na UNIX byla přenesena až verze 1.22, kdy došlo k celé řadě vylepšení. S příchodem verze 2.0 (prosinec 1993) se editor přejmenoval na Vi IMproved.\n\nDalší přelomovou byla verze 3 (1994), kdy se objevila podpora více oken a verze 4 z roku 1996: do editoru byla zapracována možnost grafického rozhraní. Další v pořadí byla verze 5 (1998), kde největší změnou bylo zvýrazňování syntaxe. Verze 6 (z roku 2001) přinesla skládání (folding), podporu UTF-8 a vylepšení pro více jazyků, svislá okna či víceřádkové regulární výrazy. Hlavními novinkami verze 7 z roku 2006 je průběžná kontrola textu (spell checking), inteligentní doplňování textu, panely pro dokumenty, lepší práce s historií změn a další vylepšení. Osmá verze (2016) přinesla asynchronní I/O operace, podporu JSONu, podporu psaní uživatelských úloh (jobs), spouštění úloh v určitý čas jednorázově i opakovaně (timers), správu pluginů metodou balíčků a opravení chyb. Poslední verze 8.1 má jako hlavní novinku integrovaný terminál.\n\nRoku 2002 byla změněna licence směrem k licencím typu GPL, což umožnilo využít Vim jako základní editor v některých linuxových distribucích. Tato změna licence byla umožněna faktem, že z původního kódu, který Bram Moolenaar využil, již ve Vimu nezůstalo nic.\n\nEditor Vim má podobně jako jeho předchůdce vi tři režimy práce:\n\n\n\n\n"}
{"id": "41345", "url": "https://cs.wikipedia.org/wiki?curid=41345", "title": "The Goo Goo Dolls", "text": "The Goo Goo Dolls\n\nThe Goo Goo Dolls je moderní rocková skupina, která vznikla v roce 1986. Pravděpodobně nejznámější písní, kterou prorazili v mnoha zemích světa, je \"Iris\" ze soundtracku k filmu \"Město andělů\" (\"City of Angels\").\n\nKapelu tvoří dva členové:\n\n\n\n"}
{"id": "41347", "url": "https://cs.wikipedia.org/wiki?curid=41347", "title": "Gaius Valerius Catullus", "text": "Gaius Valerius Catullus\n\nGaius Valerius Catullus (84 př. n. l. Předaplská Galie – 54 př. n. l. Řím) byl římským lyrikem období pozdní republiky. Jeho tvorba byla spjata s hnutím nové básnické generace, tzv. neóteriků. Catullus je jediným členem této tvůrčí skupiny, jehož dílo se nám zachovalo v rozsáhlejší podobě. Jeho poezie se setkala s obrovskou odezvou a stala se vzorem a inspirací dalším generacím básníků.\n\nCatullův životopis můžeme skládat pouze z kusých informací, neboť o jeho skutečném životě s jistotou mnohé nevíme. Pocházel z provincie Předalpské Galie, z dobře situované veronské rodiny s kontakty v nejvyšších kruzích. Římský životopisec Suetonius se zmiňuje, že v rodinné vile ve městě Sirmione u jezera Lago di Garda byl častým hostem sám Gaius Julius Caesar, se kterým Catullův otec, jenž byl magistrátem, udržoval vztahy pohostinného přátelství. Přesné datum Catullova narození a úmrtí není zcela jisté. Podle Suetonia se měl narodit roku 87 př. n. l. ve Veroně a zemřít třicetiletý v roce 57 př. n. l. v Římě. Nicméně sám básník se ve svém díle zmiňuje o událostech roku 55 př. n. l. (druhý konzulát Pompeia, Caesarova výprava do Británie) a lze tedy soudit, že musel zemřít později, než se Suetonius domníval. Ovidius se zmiňuje, že Catullus zemřel v mladém věku. Dnes je všeobecně přijímáno, že se básník narodil roku 84 př. n. l. a zemřel mladý roku 54. př. n. l.\n\nO Catullově dětství a dospívání nemáme žádné informace a nevíme ani, kdy přesně rodnou Veronu opustil. Již v roce 62 př. n. l. jej však nacházíme mezi římskou intelektuální elitou. Stýkal se s významnými osobnostmi své doby a právě sblížení s tzv. mladými literáty, mezi něž patřil C. Helvius Cinna, C. Licinius Calvus, M. Furius Bibaculus aj., vedlo ke zformování tzv. moderny – neóteriků. I když se Řím stal Catullovým domovem a prožil v něm část svého života, v básních lze vidět silný vztah k původní domovině. Vlastnil také vilu na hranici Tiburu a Sabinska, asi 30 km od Říma. Vůči veřejnému římskému životu byl zdrženlivý a politiky se aktivně neúčastnil. Místo toho si vlivné současníky dobíral ve svých verších. Nelítostnými invektivami stíhal samotného Caesara, jeho chráněnce Mammuru nebo třeba Gnaea Pompeia. Ovšem víme, že Caesarovi se Catullus později omluvil. Proč dal přednost poezii před obvyklou úřední kariérou také nevíme, ale je možné, že tím, kdo ho inspiroval k básnické dráze byl jeho krajan, gramatik a básník Valerius Cato, pravděpodobně mluvčí neóteriků. V Římě se měl také seznámit s ženou, kterou ve svém díle nazývá Lesbie a jež je hlavním inspiračním zdrojem série básní, se kterými je básníkovo jméno nejčastěji spojováno.\n\nRoku 57 př. n. l. odešel spolu s básníkem Cinnou jako člen družiny přítele proprétora C. Memmnia do Bithýnie, provincie v Malé Asii. Na zpáteční cestě roku 56 př. n. l. navštívil v Troádě hrob svého zesnulého bratra. Několik málo let po návratu do Říma pravděpodobně zemřel. Chronologie, identifikace osob a další biografické detaily v Catullově díle jsou často pouze domněnkami a proto nelze jeho vlastní dílo chápat jako věrnou autobiografii.\n\nPo pádu Římské říše se Catullovo dílo ztratilo a ve středověku byl proto autor téměř zapomenut. Jeho spis byl znovuobjeven až ve 13. století ve Veroně, ale v následujícím století byl opět ztracen. V současnosti existují pouze opisy ze 14. století. Nevíme, kolik básní Catullus napsal, ale dnes máme k dispozici sbírku s titulem Carmina (Písně) čítající 116 básní, přibližně 2300 veršů. Kompozice je rozdělena na tři oddíly a to podle metrického principu. Proto není příliš pravděpodobné, že by byl původcem tohoto uspořádání sám autor. K dnešnímu členění došlo nejspíš až po Catullově smrti. Svůj počin, který básník sám nazývá drobnostmi, věnoval příteli a krajanovi Corneliu Nepotovi.\n\nPrvní oddíl (básně č. 1-60): tato pasáž obsahuje drobnou lyriku, krátké, polymetrické skladby, které jsou známé jako \"nugae\" (drobnosti). Nejčastěji jsou složené ve Falaikově hendekasyllabu a v tzv. choliambu, ale objevuje se například také sapfická strofa, kterou Catullus do římské poezie převedl z řecké lyriky. Zde je nejzřetelněji patrné v jakém duchu se nesla neóterická tvorba. Vidíme obrat pozornosti k pocitům jedince zaujatého vlastním nitrem, k poezii schopné přijímat a vyjadřovat drobné příhody ze soukromého, každodenního života. Do této části spadají písně pro Lesbii a tedy také nejznámější báseň č. 51, která je překladem skladby č. 31 básnířky Sapfó. V rámci sbírky však tyto básně netvoří uzavřený cyklus, ale jsou rozptýleny mezi ostatní skladby. Tato „Catullova poezie může budit dojem spontánní výpovědi, přesto iluze citové hloubky je často spíše výsledkem rafinované hry s literárními obrazy a konvencemi než autentickým projevem básníkova nitra“. Jedná se o propracované básnické konstrukce a motivy, které jsou převzaty z hellénistické poezie.\n\nDruhý oddíl (básně č. 61-68): tento oddíl prezentují rozsáhlejší, učené básně, tzv. Carmina docta, kterých si měl Catullus nejvíce považovat. Setkáváme se zde s novým epickým žánrem, který neóterikové prezentovali, s tzv. epylliem. Jedná se o malý epos, který svou délkou lépe umožňuje důkladně propracovat drobné stylistické úpravy a po stránce obsahové básníkovi umožňuje uplatnit vlastní jedinečnou vzdělanost. Typickým metrem pro tyto skladby je hexametr.\n\nTřetí oddíl (básně č. 69-116): do této části spadají epigramy psané v elegickém distichu. Zde Catullus kárá nedostatky a poklesky svých současníků. Pro zostuzení svých objektů často používá velmi nevybíravý jazyk.\n"}
{"id": "41348", "url": "https://cs.wikipedia.org/wiki?curid=41348", "title": "Kostnice", "text": "Kostnice\n\nKostnice (novolat. \"ossuarium\") se nazývá místnost k ukládání lidských kosterních pozůstatků. Většinou se jedná o klenuté podzemní, sklepní prostory sakrální stavby, kde jsou poskládány lidské kosti do různých geometrických útvarů (mohyl, jehlanců, obrazců, obkladů stěn či kleneb, ale i v podobě lustrů). Tyto interiéry bývaly doplněny kostrami ležícími, sedícími či stojícími v rubáších nebo uloženými v otevřených rakvích. Kostnice většinou vznikaly v obdobích hromadných úmrtí obyvatel, jako byly morové rány a jiné epidemie, hladomory, nebo bitvy. Jindy jsou výsledkem dlouhodobého ukládání kostí v centru města, kde nebylo místo pro hřbitov (Brno). Poslední početnou skupinu tvoří kostnice jako „memento mori“, sloužící také nástěnnou výzdobou k výstraze pomíjivosti života, zřizované nejčastěji při klášterech mnišských řádů kapucínů či karmelitánů.\n\nKostnice se také nacházela ve spodním patře karneru (z lat. \"carnarium\"), dvoupatrové středověké hřbitovní kaple.\n\nVeřejně přístupné kostnice najdeme například v Sedlci u Kutné Hory, v Brně při farním kostele sv. Jakuba, v Praze na Malé Straně pod kostelem Panny Marie Vítězné, v Mělníku pod kostelem sv. Petra a Pavla, dále např. v Čermné (nyní v Polsku). Středověké karnery zpravidla na kruhovém půdorysu se dochovaly na jižní Moravě, např. v Moravských Budějovicích, ve Stonařově u Jihlavy, na Bítově byl zatopen Vranovskou přehradou.\n\n\n\n"}
{"id": "41352", "url": "https://cs.wikipedia.org/wiki?curid=41352", "title": "Plodnost", "text": "Plodnost\n\nPlodnost (fertilita) je demografický ukazatel vyjadřující průměrný počet potomků na jednu ženu (někdy zaměňováno s natalitou). Za hraniční hodnotu potřebnou k zachování populace se obvykle považuje hodnota 2,1 potomků na jednu ženu.\n\nObecná míra plodnosti (\"f\"):\nkde\n\nIndex plodnosti (\"ip\") nahrazuje obecnou míru plodnosti v oblastech s neúplnou evidencí živě narozených (převážně v chudších afrických a asijských zemích). Na rozdíl od předchozích ukazatelů se udává v procentech.\nkde\n\nMíra plodnosti podle věku (\"f\") se používá při analýze změn plodnosti v závislosti na věku matek. Ukazatel udává počet živě narozených dětí na tisíc matek ve věku \"x\".\n\nkde\n\nÚhrnná plodnost (\"úp\") představuje jeden z hlavních ukazatelů plodnosti, jedná se o součet měr plodnosti podle věku, a vyjadřuje tedy intenzitu plodnosti celé populace. Její hodnota popisuje průměrný počet dětí narozených jedné ženě během jejího života za předpokladu, že by se obecná míra plodnosti podle věku během reprodukčního období ženy neměnila. Úhrnná plodnost je sumou obecných měr plodnosti podle věku (\"f\") v transverzálním pojetí – tj. obvykle v kalendářním roce. Nejedná se o součet \"f\" jedné generace (kohorty), takovému ukazateli pak odpovídá konečná plodnost.\n\nObvykle se pracuje s věkovou skupinou žen ve věku 15–49 let, pokud to ovšem statistické údaje dovolují, započítávají se i ty ženy, které pořídily dítě i před 15. či po 49. roce věku. Vše je závislé na evidenci statistických údajů.\n\nÚhrnná plodnost se udává opět v promile.\n\nkde\n\nV Česku a v mnoha okolních státech je v současné době plodnost hluboko pod hranicí zachování a má jednu z nejnižších hodnot mezi všemi státy světa. K velkému propadu došlo zejména těsně po Sametové revoluci. (Viz též Demografická revoluce.)\n\n<graph>\n}</graph>\n\nVýše porodnosti je též otázkou politickou, související též s nastavením daňové či sociální politiky státu. Mezi příčiny porevolučního propadu porodnosti tak lze podle některých názorů počítat tehdejší změny daňového systému, resp. snížení úrovně sociálních dávek pro rodiny s dětmi.\n\n"}
{"id": "41355", "url": "https://cs.wikipedia.org/wiki?curid=41355", "title": "Čerňovice (přírodní památka)", "text": "Čerňovice (přírodní památka)\n\nČerňovice je přírodní památka ev. č. 1327, která se nachází jižně od obce Čerňovice v okrese Plzeň-sever. Chráněné území je v péči Krajského úřadu Plzeňského kraje.\n\nDůvodem ochrany jsou skalnaté stráně nad Mží s teplomilnou květenou.\n\n"}
{"id": "41358", "url": "https://cs.wikipedia.org/wiki?curid=41358", "title": "Poznámkový blok", "text": "Poznámkový blok\n\nPoznámkový blok (anglicky \"Notepad\") je jednoduchý textový editor obsažený v Microsoft Windows,\nkterý ke své činnosti využívá třídu EDIT zabudovanou v operačním systému.\n\nJde o jeden z nejběžnějších čistě textových editorů. Výsledný soubor – typicky s příponou .TXT – neobsahuje žádné formátovací znaky ani styly, což činí tento program vhodný pro editaci souborů, které budou používány v prostředí DOS. Poznámkový blok může editovat jakýkoliv soubor, nicméně nedokáže správně interpretovat soubory formátu Unix (problém s koncem řádků).\n\nDřívější verze poznámkového bloku nabízely pouze základní funkce, např. vyhledávání v textu. Novější verze systému Windows pak obsahují inovovanou verzi Poznámkového bloku s funkcí nahrazování a standardními klávesovými zkratkami. Ve starší verzi (Windows 3.1, 95, 98 a ME) je rovněž omezena délka souboru na 64 kilobajtů, toto omezení vyplývá z možností třídy EDIT v těchto systémech.\n\nPoznámkový blok byl donedávna aplikací určenou pouze pro systémy Windows, ale v současnosti je podporován open source operačním systémem ReactOS. Aplikace použitá v ReactOS je odvozena z Wine a je sama open source podle GNU Lesser General Public License.\n\nVe verzích systému založených na Windows NT dokáže Poznámkový blok editovat i soubory s osmibitovým kódováním a Unicode (UTF-8 i UTF-16).\n\nPro mnoho uživatelů vyžadujících spíše textový editor s podporou pokročilejšího formátování byl poznámkový blok překonán například WordPadem, který je také součástí operačního systému MS Windows, AbiWordem, OpenOffice Writer a řadou dalších. Ani mezi editory prostého neformátovaného textu není poznámkový blok zástupcem těch vyspělejších. Naopak mu schází mnoho pokročilých funkcí, které ocení například programátoři, kteří v těchto často píší například zdrojové kódy aplikací, webové stránky atp.\n\n"}
{"id": "41359", "url": "https://cs.wikipedia.org/wiki?curid=41359", "title": "Černý důl", "text": "Černý důl\n\nHeslo Černý důl má více významů:\n\n\n"}
{"id": "41361", "url": "https://cs.wikipedia.org/wiki?curid=41361", "title": "Ptuj", "text": "Ptuj\n\nPtuj (německy \"Pettau\", latinsky \"Poetovio\") je město ve slovinském Dolním Štýrsku u hranic s Chorvatskem. Žije zde asi 20 000 obyvatel.\n\nPtuj je jedno z nejstarších měst v celém Slovinsku. Nachází se 27 km na jihovýchod od Mariboru. Jeho historie začíná už v době kamenné, ale největší rozkvět zažívalo za dob Římské říše. Město \"Poetovio\" bylo základním táborem pro legii XIII Gemina v Pannonii. Název města pochází z dob císaře Trajána, který dal tehdejší osadě statut města a pojmenoval ho \"Colonia Ulpia Traiana Poetovio\". Roku 69 pak zde byl zvolen císař Vespasianus a z této doby také pochází první písemná zmínka o městu. Vyplenili jej ale Hunové, je vystřídali Avaři a později Slované. Městská práva pak ve středověku Ptuj získala opět až v 10. století.\n\nVe městě se nachází známé termální lázně, ve kterých je bazén s teplotou vody přesahující 40 °C.\n\n\n"}
{"id": "41362", "url": "https://cs.wikipedia.org/wiki?curid=41362", "title": "Černý důl (přírodní památka, okres Opava)", "text": "Černý důl (přírodní památka, okres Opava)\n\nČerný důl je přírodní památka ev. č. 1140, která se nachází východně od obce Svatoňovice v okrese Opava. Chráněné území je ve správě Krajského úřadu Moravskoslezského kraje.\n\nDůvodem vyhlášení přírodní památky je ochrana je významného zimoviště mnoha druhů netopýrů a zároveň též ochrana další fauny a flóry na území bývalé břidličné haldy a v přilehlém lesním porostu.\n\nChráněné území se nachází v oblasti geomorfologického celku Nízký Jeseník v nadmořské výšce 520 metrů. Černý důl je bývalý hlubinný důl, v němž se těžila břidlice, používaná jako střešní krytina. Důl měl tři podzemní patra. Těžba v něm byla ukončena před rokem 1945 a v roce 1978 byl vstup do dolu zasypán odpadem. Od roku 1976 bylo toto zimoviště různých chráněných druhů netopýrů sledováno odborníky a v roce 1989 byl důl s přilehlým územím prohlášen přírodní památkou.\n"}
{"id": "41364", "url": "https://cs.wikipedia.org/wiki?curid=41364", "title": "Přírodní památka Černý důl", "text": "Přírodní památka Černý důl\n\nHeslo Přírodní památka Černý důl má více významů:\n\n\n"}
{"id": "41365", "url": "https://cs.wikipedia.org/wiki?curid=41365", "title": "Černý Orel", "text": "Černý Orel\n\nČerný Orel je přírodní památka ev. č. 2459 na katastrálních územích Káraný (okres Praha-východ), Otradovice a Sojovice na pomezí okresů Mladá Boleslav a Praha-východ.\n\nHlavním důvodem ochrany je zachování původního biotopu listnatých lesů (dubohabřin) a zachování druhu motýla modráska bahenního \"(Maculinea nausithous)\" a jeho biotopu (nivní louka s krvavcem totenem).\n\nPP Černý orel byla poprvé vyhlášena v roce 1933 Ministerstvem školství a národní osvěty. Nově vyhlášena Nařízením Středočeského kraje č. 4/2013 ze dne 15. dubna 2013. Správa AOPK Praha.\n\nPřírodní památka se nalézá ve Středočeském kraji, na pomezí okresů Praha-východ a Mladá Boleslav, katastrální území Otradovice. Kromě Otradovic zasahuje území i obce Káraný, Skorkov a Sojovice. Lokalita se nalézá přibližně 1 km od okraje Staré Boleslavi, její celková rozloha je 226,7 ha a rozloha samotného jádra, které je v ochranném pásmu zvláště chráněného území je 9,259 ha. Nachází v nadmořské výšce od 172 do 188 metrů.\n\n\"„Lesův na panství brandejském dubových, borových pěkného zrostu, též jinšího všelijakého dříví nemálo, kterýžto se na dýl a šíř za dobrou a velikou mílí táhnou, a v nichž zvěř své stanoviště na mnohých místech má.“\" (z brandýského urbáře z roku 1651)\n\nNa tomto území se již v dávné minulosti nacházely lesy – Bory, které bývaly svého času lesy královskými. První zmínky o tomto porostu byly už v roce 1783.\n\nRoku 1926 začala úřední ochrana a od 31. 12. 1933 je oficiální přírodní rezervací.Nově vyhlášena Nařízením Středočeského kraje č. 4/2013 ze dne 15. dubna 2013. Správa AOPK Praha.\n\nPodloží, na kterém se Černý Orel nachází, je složeno spodnoturonskými slínitými prachovci a pískovci České křídové pánve. Křídové horniny jsou tu ale jen vzácně. Většina plochy je složena ze štěrkopísků. Pod Sojovicemi, kde se rozšiřuje říční niva Jizery, se usadily holocénní nivní hlíny a ojediněle se v meandrech vyskytují slatiny. Místní rovinatý terén, jehož podklad je tvořen svrchnokřídovou horninou překrytou mladopleistocenními štěrkopískovými terasami. Půda je zde písčitá až štěrkovitá. Díky nivním sedimentům zde hojně vznikly i nivní půdy. Za to na terasových štěrkopíscích najdeme chudé arenické kambizemě.\n\nÚzemí se nachází na pomezí dvou geomorfologických jednotek a to Středolabské a  Dolnojizerské tabule.\n\nOblast se nachází v klimatické oblasti T2, pro kterou je typické dlouhé a suché léto. Přechodné období je naopak velmi krátké s teplým jarem i podzimem. Zima je pro tuto oblast krátká, mírně teplá a suchá, s krátkým trváním sněhu.\nPřevládajícím lesním biotopem, který se rozprostírá na terasových sedimentech, jsou hercynské dubohabřiny.\n\nLesní porosty jsou zde tvořeny především dřevinami jako je dub zimní \"(Quercus petraea)\", dub letní \"(Quercus robur)\", habr obecný \"(Carpinus betulus)\" a lípa srdčitá \"(Tilia cordata)\". Dále zde najdeme dřeviny, které rostou jen v určitých místech, podle toho, jaké mají podmínky stanoviště a těmi je bříza bradavičnatá \"(Betula pendula)\", javor babyka \"(Acer campestre)\", javor mléč \"(Acer platanoides)\", javor klen \"(Acer pseudoplatanus)\" a jeřáb břek \"(Sorbus torminalis)\". Kromě toho je tu výskyt introdukovaných dřevin a to v hlavním zastoupení borovice lesní \"(Pinus sylvestris)\", smrk ztepilý \"(Picea abies)\", invazní trnovník akát (\"Robinia pseudacacia).\"\n\nBylinné patro není příliš rozmanité, ale je zde výskyt například konvalinky vonné (\"Convallaria majalis\"). Na tomto území, které není botanicky moc významné, se ze zvláště chráněných či ohrožených druhů vyskytuje žluťucha lesklá (Thalictrum lucidum), kamejka modronachová \"(Lithospermum purpurocaerukeum)\" a okrotice bílá \"(Cephalanthera damasonium)\".\n\nŘíční niva Jizery je lemována lučními společenstvy. Typické traviny, které se zde vyskytují, jsou lipnice hajní \"(poa nemoralis)\", ovsík vyvýšený \"(Arrhenatherum elatius)\", srha laločnatá \"(Dactylis glomerata)\", kostřava luční \"(Festuca pratensis)\" či tomka vonná \"(Anthoxantum odoratum)\" mezi kterými se nachází i rostliny dvouděložné: řebříčky, pampelišky, jitrocele, chrpy, kakost luční \"(Geranium pratense)\", jetel luční \"(Trifolium pratense)\", zvonek rozkladitý \"(Camanula patula)\", kopretina bílá \"(Leucanthemum vulgare).\"\nV lesní části PP Černý Orel můžeme narazit na takové klasické zástupce jako je srnec obecný (\"Capreolus capreolus\"), prase divoké (\"Sus scrofa\"), liška obecná (vulpes vulpes) či zajíc polní (\"Lepus europaeus).\"\n\nJe zde poměrně hojná avifauna, mezi kterou byl zaznamenán ledňáček říční \"(Alcedo athis)\", jestřáb lesní \"(Accipiter gentilis)\", čáp bílý \"(Ciconia alba)\", krutihlav obecný \"(Jynx totquila)\", skřivan lesní \"(Lullula arborea)\", ťuhýk obecný \"(Lanius collurio)\", vlha pestrá \"(Merops apiaster)\".\n\nPro tuto lokalitu je významný výskyt modrásků \"(Maculinea teleius a M. nausithous)\" a páchlíka hnědého \"(Osmoderma eremita).\" Ve starých dubových porostech se vyskytuje roháč obecný \"(Lucanus cervus)\".\n\nDále pak narazíme u Jizery na výskyt vážky \"(Gomphus vulgatissimus)\" či \"(Ophiogompus cecilia)\" a na mrtvých ramenech Jizery můžeme předpokládat výskyt řady druhů obojživelníků, jako jsou žáby a čolci.\n\nHlavním předmětem ochrany přírodní památky Černý Orel je zachování původního biotopu listnatých lesů – dubohabřin.\n\nLesní komplex je zde dost fragmentovaný a to především díky výrazně dominující výsadbě borovice lesní \"(Pinus sylvestris)\" – vzhledem k tomu, že se jedná o více než 200 let starou výsadbu, borovice začíná sama odumírat stářím.\n\nV bezprostřední blízkosti přírodní památky je objekt lesních velkoškolek, což může mít za následek to, že se umělá hnojiva či pesticidy, která mohou ze školek unikat, dostanou do prostoru přírodní památky.\n\nJedním z lokálních problémů je výskyt spousty rekreačních objektů a to zejména chatových osad, které se nachází podél toku Jizery. Mají vliv na přilehlé lesní pozemky i luční biotopy a to takový, že se například podél chatové oblasti v lesním porostu rozrostla zóna suchých toalet. Dále pak třeba část porostu, která je využívaná jako parkoviště, kde stromy slouží jako ohraničení parkovacích míst.\n\nAby byly zachovány původní porosty, je třeba tlumit introdukované dřeviny, jako jsou borovice lesní \"(Pinus sylvestris)\", smrk ztepilý \"(Picea abies)\", dub červený (\"Quercus rubra)\", trnovník akát (\"Robinia pseudacacia\"a) to především v pásmu zvláště chráněného území, aby zde zůstal zachovaný původní koncept porostu.\n\nCo se managementu týče, tak by bylo vhodné, aby bylo zachováno prosvětlené patro s dominancí dubu a vytvářet podmínky pro jeho přirozené zmlazování. Porosty nechat bez zásahu a podporovat kromě dubu letního \"(Quercus robur)\" a dubu zimního (\"Quercus petraea\") také další dřeviny jako je například lípa srdčitá \"(Tilia cordata),\" bříza bradavičnatá \"(Betula pendula)\" a habr obecný \"(Carpinus betulus).\"\n\nLuční porosty, na kterých se vyskytuje modrásek bahenní \"(Maculinea nausithous)\" a i přilehlé oblasti, kde se nachází ve větším počtu jeho živná rostlina – krvavec toten \"(Sanguisorba officinalis)\", jsou povoleny mozaikovité seče do poloviny června, před obdobím létání imág modráska bahenního.\n\nObnova porostu by měla být chráněna před zvěří. \n\nPřírodní památka Černý Orel je jednou ze zastávek naučné stezky a cyklostezky „Krajinou Rudolfa II.“, takže k místu je dobrá dostupnost na kole či pěšky od Staré Boleslavi nebo z Nového Vestce.\n\nŘeka Jizera, která územím protéká, je oblíbenou vodáckou destinací.\n\nMístní lesní porosty jsou oblíbeným cílem houbařů.\n\n"}
{"id": "41368", "url": "https://cs.wikipedia.org/wiki?curid=41368", "title": "PSPad", "text": "PSPad\n\nPSPad (celým názvem PSPad Editor) je celosvětově rozšířený freewarový textový editor a editor zdrojových kódů pro platformu Microsoft Windows vyvíjený v prostředí Delphi. Program vyvíjí český programátor Jan Fiala, první verze vyšla v roce 2001.\n\nPSPad je navržen jako univerzální editor pro editaci prostých textů a zdrojových kódů mnoha programovacích, skriptovacích a značkovacích jazyků. Umožňuje správu projektů, manipulaci s více soubory najednou pomocí moderního rozhraní MDI (Multiple Document Interface), průzkumník kódů a zvýrazňování syntaxe (včetně uživatelské možnosti implementace dalších jazyků) vytvořené pomocí komponenty SynEdit. Obsahuje také značné množství interních nástrojů např. FTP klient, HEX Editor, Lorem ipsum generátor, průzkumník kódu a další.\n\nDolní lišta prostředí editoru je aktivní – umožňuje kliknutím myši změnit kódovou stránku dokumentu, styl konců řádků, použité zvýrazňování syntaxe, skok na pozici v textu, vyvolat tabulku znaků atd.\n\nMožnosti zpracování textu jsou v PSPadu poměrně široké – editor podporuje makra, sloupcové bloky, vyhledávání a nahrazování s podporou regulárních výrazů, různé operace s označeným blokem textu (např. převod na velká/malá písmena, slučování nových řádků nebo pevné zarovnávání na nastavitelnou šířku řádky) a další. V nastavení nechybí pokročilé možnosti jako chytré, skutečné nebo mezerami nahrazované tabulátory, u UTF-8 kódování vkládání BOM sekvence.\n\nPSPad umožňuje nastavení kompilátorů pro programovací jazyky, s možností jejich výstupu do logovacího okna integrovaného v prostředí editoru. PSPad též nabízí „našeptávač“ příkazů, klíčových slov nebo značek a entit v závislosti na dané syntaxi, po zvolení dané položky se seznam funkce nebo značka se seznamem parametrů buď automaticky napíše, popř. ještě předtím je na hodnoty těchto parametrů uživatel dotázán v dialogovém okně. Vedle příkazů zde mohou být i základní definovatelné syntaktické konstrukce, které se po zvolení automaticky vypíší. PSPad umí uživatelem editovaný zdrojový kód též parsovat a zobrazit v hierarchické struktuře v průzkumníku kódu. Dokáže načíst a během editace našeptávat entity zapsané v samotném souboru (nebo souborech projektu).\n\nUživatelé mohou funkčnost programu rozšiřovat pomocí externích skriptů. PSPad využívá podporu WSH (Windows Scripting Host), která je přímo součástí operačního systému. Na stránkách programu je k dispozici velké množství již hotových skriptů.\n\n\nSoučástí instalace je více než 130 dalších definicí pro zvýrazňování syntaxe.\n\n\n"}
{"id": "41369", "url": "https://cs.wikipedia.org/wiki?curid=41369", "title": "Zgorzelec", "text": "Zgorzelec\n\nZgorzelec (výslovnost: []; , , , , ) je okresní město na východním břehu Lužické Nisy na samém jihozápadě Polska. Leží ve východní (od roku 1945 polské) části historického území Horní Lužice a s počtem obyvatel je jeho čtvrtým největším městem. Zgorzelec patří administrativně k Powiatu Zgorzeleckému v Dolnoslezském vojvodství. Až do správní reformy v roce 1998 město náleželo k Jelenohorskému vojvodství, které bylo v důsledku reformy zrušeno. Tehdy se také stalo sídlem úřadu městské gminy Zgorzelec.\n\nOd konce druhé světové války a následného stanovení německo-polské státní hranice na linii Odra-Nisa je sousedním městem německého Görlitz, jehož východním předměstím před rokem 1945 bylo. Intenzivnější osidlování východního předměstí začalo na konci 19. století. Historická zástavba v blízkosti mostu Jana Pavla II. pochází z gründerského období. Tato východní část města původně sloužila jako sídlo zhořeleckých kasáren a dalších vojenských zařízení.\n\nMěsto Zgorzelec je jedním ze zakládajících členů Euroregionu Nisa, v jehož rámci jsou od roku 1998 obě části alespoň formou proklamace opět spojeny v tzv. „Evropské město Görlitz/Zgorzelec\"“\".\n\nMěsto leží v nynějším Dolním Slezsku v polské části historického území Horní Lužice východně od Lužické Nisy, kde se rozkládá na východním okraji Lužického žulového masivu s výběžky Lužických hor. Nachází se na přechodu mezi severem Oblasti hornolužických rybníků a vřesovišť a jihem Hornolužické vrchoviny. Jižně od plošiny niského průlomového údolí ústí do Nisy její pravý přítok Czerwona Woda (\"Rothwasser\") nazývaný na české straně hranice Oldříšský potok. Na náhorní plošině nad Nisou se nachází tzv. Park Ujazdowski (dříve: \"Jägerwäldchen\"). Severovýchodně od města se rozkládá zhořelecký les zvaný Puszcza Zgorzelecka (\"Görlitzer Heide\") s četnými rybníky, který byl před rokem 1945 v majetku města Görlitz. Oblast dnešního Zgorzelce leží asi ve výšce 209 m n. m., kdežto údolní oblasti u Lužické Nisy se nacházejí ve výšce asi 15 m n. m. Nejvyšším bodem je vrch Drewniak (dříve \"Jäckelsberg\" nebo také \"Holzberg\") v jižní městské části Ujazd s výškou 225,3 m n. m., dále Mojeska Góra (\"Langer Berg\") jihovýchodně od obecního hřbitova s výškou 224,7 m n. m. a Krucze Wzgórze (také Krucza Góra; \"Rabenberg\") v niském předměstí s výškou 221,7 m n. m. Skalní vyhlídka ve výšce asi 215 m n. m., z níž je výhled na protilehlý vrch Weinberg, pivovar Landskron a asi 30 m hluboké průlomové údolí je zatím zarostlá. Městem prochází 15. poledník východní délky. V zimním období se průměrná doba slunečního svitu ve Zgorzeleci shoduje se středoevropským časem. Znázorněná čára symbolizující průběh poledníku je od roku 2012 umístěna v ulici Daszyńskiego. Město se nachází na 51° 08' severní šířky. Nejbližšími velkými městy jsou Chotěbuz asi 80 km severozápadně, dolnoslezská Lehnice (Legnica/Liegnitz) asi 80 km východně a český Liberec asi 50 km jižně od Zgorzelce. Hlavní město Dolnoslezského vojvodství Vratislav je vzdáleno asi 150 km. Z menších měst jsou to potom Pieńsk (\"Penzig\") na severu, Lubáň na východě, Zawidów (\"Seidenberg\") a \"Bogatynia\" (\"Reichenau i. Sachsen\") na jihu.\n\nGeologickým podložím území města je z větší části lužická droba. Jen v oblasti jižně od mostu Jana Pavla II. se nachází Lužický grandiorit. Hranice mezi vrstvami obou hornin probíhá od mostu směrem k ulici Marszałka Józefa Piłsudskiego, dále ulicemi Ignacego Daszyńskiego a Bohaterów II Armii Wojska Polskiego. Zdejší droba se skládá z biotitu, šedého křemene, světlého živce a těsně přiléhajích drobových břidlic. Jižně od niského viaduktu, v úrovni ústí potoka Czerwona Woda do Lužické Nisy končí zúžení Niského údolí, které je zapříčiněno tvrdým grandioritem. \nPodnebí ve Zgorzelci je mírné. Podle Köppen-Geigerovy klasifikace odpovídá pásmu Cfb, jedná se tedy o mírné oceánické podnebí. Průměrná denní teplota zde podle meteorologického modelu zpracovávajícího data z let 1982–2012 byla 8,2 °C. Průměrný roční úhrn srážek byl 564 mm. Nejsušším měsícem byl únor s 27 mm srážek. Nejvíce srážek je v červenci, kdy průměr dosahoval 79 mm. Nejteplejším měsícem byl červenec s průměrnou teplotou 17,8 °C. Nejchladnějším měsícem byl leden s průměrnou teplotou -2,4 °C. Rozdíl mezi nejsušším a nejdeštivějším měsícem činil 52 mm srážek. Teplota tudíž kolísala o 20,2 °C.\nRozsah města je přibližně na 7,1 km na severu a jihu, a asi 3,6 km na východě a západu. Celková plocha je 15,88 km². Celkem 614 ha se využívá pro zemědělství. To odpovídá 38,6 % území města. Zalesněné plochy o rozsahu 49,3 ha zaujímají 3,1 % městské oblasti. Nejsevernější bod města se nachází severně od dálnice A4 v blízkosti Nisy, nejjižněji je výjezdová silnice v ulici Łużycka. Nejzápadnějším bodem je břeh Lužické Nisy pod niským viaduktem, nejvýchodnější bod leží severně od železniční trati ve směru Lubáň v obytné čtvrti v blízkosti ulice Cmentarna.\nHistorický areál zhořeleckého východního předměstí leží pod vrchem Krucza Gora (\"Rabenberg\") a pod místem zvaným \"Plac Pocztowy\" (dříve neoficiálně \"Töpferberg\"). V gründerském období se nové budovy přimykaly k někdejší historické čtvrti. Tak vznikly např. ulice v úrovni mostu Jana Pavla II. (dříve \"Reichenberger Brücke\") a zahradní město na dnešním vrchu Krucza Gora stejně jako činžovní domy kolem kasáren na východě a sídliště frontových bojovníků východně od železniční tratě do města Węgliniec (\"Kohlfurt\"). Po roce 1945 zde vznikla tak jako v jiných polských městech panelová sídliště, která přesahují starší zástavbu a tím silně narušují historické panorama. Část těchto panelových domů je dnes v havarijním stavu. Bývalé sídliště frontových bojovníků bylo rozšířeno na obytný komplex, který sousedí s průmyslovým pozemkem ve směru Łagów (\"Leopoldshain\"). Jižně od železniční tratě do města Wałbrzych (\"Waldenburg\") leží městská část Ujazd (\"Moys\"), která se vyznačuje spíše maloměstskou zástavbou. Zbývající území je rozděleno do následujících šesti čtvrtí (\"Dzielnica\") a sídlišť (\"Osiedle\"): Dzielnica Północ, Przedmieście Nyskie, Osiedle Zachód, Osiedle Centralne, Śródmieście (centrum) a Osiedle Słoneczne.\n\nDnešní Zgorzelec byl do roku 1945 východním předměstím Zhořelce na východě od břehu Lužické Nisy, proto je velká část jeho dějin spojena s vývojem města Zhořelec (Görlitz). Na místě dnešního staroměstského mostu propojující obě po válce oddělené části města byl již odedávna most spojující oba břehy Nisy. Bývalý most odstřelený wehrmachtem 7. května 1945 byl značně široký, neboť sloužil k přepravování těžkých nákladních vozů. Na zhořeleckém předměstí na východním břehu Nisy umožňoval tento most tehdejší dálkovou dopravu z Vratislavi (\"Breslau\"), Bolesławce (\"Bunzlau\"), Pravdinsku (\"Friedland in Ostpreußen\"), Lubáně, Prahy, Liberce, Zaháně (\"Sagan\"), Sulikówa (\"Schönberg\") a Zawidówa (\"Seidenberg\") včetně bohatých vesnic na východ od Nisy. Intenzivní doprava v několika ulicích niského předměstí ustala až s výstavbou železnice v roce 1847 a po otevření Reichenbergského mostu roku 1875 (nynější most Jana Pavla II.) jižně od mostu staroměstského. Někdejší Špitální věž na východním břehu tvořila vnější opevnění Niské brány a jistila přechod přes Lužickou Nisu proti útokům z východu. Městská hradba ovšem chránila jen části města západně od řeky. Kolem Špitální věže se v průběhu let utvořilo východní předměstí pod Rabenbergem (Krucza Gora) a Töpferbergem (Plac Pocztowy). Z počátku mělo jen několik málo ulic. Toto předměstí často trpělo nedostatkem vody. Teprve v roce 1845 byl přes Nisu položen vodovod. Od roku 1878 sem dodávalo vodu také vodní dílo na Leschwitzerských loukách v dnešní městské části Görlitz Weinhübel. První rozšiřování předměstí spadá do druhé poloviny 15. století, kdy byla založena ulice Laubaner Straße. Roku 1522 následovalo další rozšíření o tzv. Neustädtchen. Východní předměstí bylo těžce zasaženo za husitských válek, při obležení Švédy obsazeného města sasko-císařskými vojsky v roce 1641, dále při napoleonských válkách roku 1813 a rovněž požáry v letech 1525, 1726, 1807 a 1811.\n\nV 19. století značně narostl počet obyvatel Zhořelce. Také východní předměstí zažívalo v gründerském období stavební boom. Ke třetímu rozšíření došlo po otevření Reichenbergského mostu (Most Jana Pavla II.) v blízkosti někdejšího hostince „Stadt Prag“. Čtvrté rozšíření nastalo při zesíleném osidlování Rabenbergu (Krucza Gora), kde vzniklo roku 1910 zahradní město. V roce 1929 byla postavena budova diakonie, tzv. Wohlfahrtshaus, v nynější ulici Nadbrzeżna, v sousedství bývalé ulice Breslauer Straße (Ulica Wrocławska). Roku 1876 město Zhořelec stanovilo plány na několik dalších staveb. U přechodů přes Lužickou Nisu měla být zbudována náměstí a promenádní ulice mezi Reichenbergským mostem a viaduktem, v jejíž blízkosti měly být založeny parky. Při výstavbě ulic se počítalo s širokými předzahrádkami. Další revize plánu z roku 1885 stanovila pravidelnou pravoúhlou síť ulic, která neměla zohledňovat žádné terénní nerovnosti. Další stavební plán z roku 1899 zavrhl pravoúhlou uliční síť, přizpůsobil průběh ulic terénu a nadále se omezoval jen na jižní oblast předměstí. Výchozí bod pro třetí přechod přes Nisu byl projektován pro tehdejší ulici Emmerichstraße. V této době vznikl také neorenasanční nárožní dům, v němž dnes sídlí radnice Zgorzelce. V roce 1905 proběhla na bývalém náměstí Friedrichsplatz (Plac Jerzego Popiełuszki) a v parku jižně od Pamětní haly Dolnoslezská živnostenská a průmyslová výstava (\"Niederschlesische Gewerbe- und Industrieausstellung\"). Na ploše ca. 16,4 ha zde v četných pavilonech nabízelo své zboží 114 vystavujících. Na východním předměstí zanechala své zřetelné stopy výstavba na způsob pruského posádkového města. Na tehdejším okraji města Zhořelce vznikly tři kasárny: Nové kasárny (od roku 1938 Courbièrovy kasárny v bývalé ulici Trotzendorfstraße (Ulica Armii Krajowej), Kleistovy kasárny (1935) v ulici Kleiststraße (Ulica Bohaterów II Armii Wojska Polskiego) a Winterfeldtovy kasárny (1936) v blízkosti ulice Elsa-Brandström-Straße (Ulica Elizy Orzeszkowej). Stavby z gründerského období (kasárny a bytová výstavba) svědčí o stavebním rozmachu tohoto předměstí ve 20. a 30. letech 20. století. Po nástupu nacismu bylo 30. června 1935 slavnostně otevřeno sídliště frontových bojovníků.\nDne 8. května 1945 obsadila Zhořelec Rudá armáda, která 1. června převedla východní předměstí na polskou správu. Obyvatelé, kteří odsud ještě nestačili uprchnout, byli vyhoštěni polskými správními orgány do Sovětské okupační zóny. Zpočátku nebylo jasné, zda bude tato část města trvale anektována Polskou republikou. Proto se zde v prvních měsících a letech po konci války usazovalo jen velmi málo Poláků. Na obou stranách nové politické hranice v linii Odra-Nisa byla vytvořena 30 km široká hraniční zóna, která byla obsazena a střežena pohraničníky. Přístup do této oblasti byl možný pouze na základě povolení, které bylo při vjezdu a výjezdu vyžadováno. K prvním polským obyvatelům východního předměstí patřili osvobození vězni koncentračních táborů, navrátilci ze západní Evropy a vojáci. Teprve později přicházeli tzv. „repatrianti“, jak byli oficiálně nazýváni vystěhovalci z oblastí bývalého východního Polska za Curzonovou linií, které obsadil Sovětský svaz. Kromě nich se tu usazovali rovněž osídlenci z centrálního Polska a z vojvodství na jihu.\n\nK polským osídlencům se na konci 40. let připojili četní řečtí a makedonští uprchlíci, kteří byli ve městě ubytováni. Tito uprchlíci opouštěli svou vlast během řecké občanské války v letech 1946–1949 a utíkali nejprve do sousední Albánie, Jugoslávie a Bulharska. Řekové, kteří odešli do Albánie a Bulharska byli v letech 1948–1950 rozděleni mezi socialistické bratrské země. Do Polska jich v období 1949–1950 přijelo loděmi a po železnici ca. 15 000. Z počátku byli ubytováni v Gdaňsku, Gdyni, Štětíně a v Dolním Slezsku. Největší záchytná střediska se ovšem nacházela v Polici a ve Zgorzelci. Zgorzelec byl zároveň stanovištěm Státního výchovného centra pro děti a mladistvé z Řecka (\"POW – Państwowy Ośrodek Wychowawczy\") se základní školou, lyceem a internátem. Řeky a Makedonci bylo tehdy město nazýváno \"Paidopolis\", popř. \"Detski Grad\". Zařízení POW se nacházela mimo jiné i v třech bývalých kasárnách.\n\nOd léta roku 1949 byli ve Zgorzelci soustředěni všichni uprchlíci, kteří do Polska přišli. Také nově příchozí byli ihned transportováni k Nise. Vzhledem k blížícímu se převzetí místních kasáren polskou armádou však byl v létě 1950 uprchlický tábor včetně všech zařízení POW zrušen a někteří z uprchlíků byli přerozděleni mezi okolní města a podniky. Významná část Řeků a Makedonců ale ve Zgorzelci zůstala. Od roku 1958 se mohli první Makedonci vrátit do Jugoslávie. Po pádu řecké vojenské junty v roce 1974 si mohli také Řekové zažádat o návrat do vlasti. Většina z nich se ovšem kvůli zamítnutému státnímu občanství mohla vrátit až v roce 1981 po vítězství socialistického politika Andrease Papandrea. Nepatrná řecká menšina žije od roku 1948 ve městě dodnes. Na řecko-makedonské období dějin Zgorzelce upomíná pamětní kámen na místě bývalého uprchlického tábora a festival řecké písně, který se koná každoročně v červenci.\n\nPrůvodním jevem nového osidlování byla polonizace východního předměstí. Oficiálně se však hovořilo o repolonizaci, neboť Lužice na počátku 11. století patřila Polskému království. Získaná území tak mohla být definována jako tzv. Ziemie Odzyskane (tj. znovunabytá území). V důsledku této politiky z veřejného prostoru zmizely četné kulturní statky, např. pomníky a pamětní desky. První projevy tohoto ničení bezpochyby souvisely s poválečnou pomstou někdejšímu německému obyvatelstvu, což se mimo jiné projevovalo demolováním náhrobních kamenů na hřbitovech. Byl zakázán zpěv a hraní německých písní, německé nápisy byly odstraňovány také z nádobí, šatstva a jiných předmětů denní potřeby.\n\nVýchodní část Zhořelce byla nejprve pojmenována názvem \"Zgorzelice\", v roce 1946 však byla přejmenována současným názvem Zgorzelec, což je polské označení Zhořelce. Německo-polská státní hranice na linii Odra-Lužická Nisa byla 6. července 1950 potvrzena Zhořeleckou smlouvou mezi NDR a Polskou republikou. Od této doby započal samostatný vývoj polského města Zgorzelec. Mnoho zde usazených rodin však ještě dlouho žilo v nejistotě, zda je odersko-niská hranice skutečně definitivní. Zpočátku musely obě části původního města sdílet část infrastruktury, např. plynovod na polské straně a vodovod na německé straně. Teprve v průběhu desetiletí si obě části vybudovaly svou vlastní infrastrukturu. Tak vznikla např. v letech 1968–1972 nová vodárna na polské straně v městské části Ujazd.\n\nV roce 1957 byla obnovena přeshraniční doprava na niském viaduktu, který mezitím opravili polští odborníci. Dne 1. října následujícího roku prohlásily oba sousední státy městský most (od roku 2006 Most Jana Pavla II.) za oficiální hraniční přechod. Pro přechod hranice však bylo stále nutné vízum. Po zavedení bezvízového styku mezi NDR a Polskou lidovou republikou se přechod na městském mostu stal jedním z nejdůležitějších hraničních přechodů na západě Polska. Hraniční přechod Görlitz/Zgorzelec byl totiž jediným přechodem pro silniční dopravu mezi Žitavou na jihu a Bad Muskau na severu. Bezvízové cestování však bylo ze strany NDR zrušeno po nepokojích v Gdaňsku v souvislosti s hnutím Solidarność dne 30. října 1980.\n\nArmáda, která po zřízení Nových kasáren sídlila ve východním předměstí již od roku 1896, se do města opět vrátila. Od roku 1945 sloužil Zgorzelec jako posádkové město polských ozbrojených sil. Polská vojska, která využívala bývalé Kleistovy a Winterfeldtovy kasárny, sídlila na území města až do roku 1998. Mezi jinými se v Zgorzeleci nacházel protiletadlový pluk, průzkumný prapor a pluk protichemické obrany.\nZgorzelec náležel v nově vytvořené správní struktuře Polska zpočátku k Vratislavskému vojvodství. Po správní reformě v roce 1975 se stal součástí nově založeného Jelenohorského vojvodství. Po reformě roku 1998 se stalo Jelenohorské vojvodství součástí Dolnoslezského vojvodství.\n\nOd roku 1998 tvoří Zgorzelec a sousední německé město Görlitz tzv. „Evropské město Görlitz/Zgorzelec“. Symbolickým aktem společného ujednání bylo otevření nově postaveného staroměstského mostu dne 20. října 2004, který spojuje niské předměstí Zgorzelce se starým městem v Görlitz. Původní most nacházející se tomto místě byl vyhozen do povětří 7. května 1945. Také se stopami německé minulosti Zgorzelce se začalo zacházet smířlivěji: v únoru 2012 městská rada rozhodla o pojmenování dvou ulic v niském předměstí po Bartholomaeovi Scultetovi a Jakobu Böhmovi. Böhma už od roku 2011 připomíná památník na křižovatce Ulica Stefana Okrzei/Ulica Bohaterów Getta. Společně s městem Görlitz získal Zgorzelec titul Evropské hlavní město kultury 2010.\n\nPřed druhou světovou válkou žilo ve východním předměstí ca. 8800 zhořeleckých občanů. Původní německé obyvatelstvo předměstí bylo v roce 1945 z velké části vysídleno. V prosinci roku 1945 zde žilo ještě asi 2400 německých obyvatel, v roce 1949 jich už bylo jen 17.\n\nPři znovuosidlování území Zgorzelce polská vláda slibovala, že každý nově příchozí z centrálního Polska obdrží statek v západních oblastech. Reklamní brožury slibovaly novým osadníkům lepší životní podmínky a bohatství. V roce 1947 žilo v bývalém předměstí jen asi 4300 Poláků. Polovina z nich byli tzv. „repatrianti“, jak byli oficiálně nazýváni vystěhovalci z bývalých východních oblastí Polska za Curzonovou linií, které obsadil Sovětský svaz. Druhou velkou skupinu tvořili vojenští osadníci a osídlenci z centrálního a jižního Polska. Mezi novými polskými obyvateli však byli také navrátilci ze západní Evropy. Kromě polských osadníků byly ve Zgorzelci v letech 1948–1950 dočasně ubytováni makedonští a řečtí uprchlíci, jejichž počet někdy dosahoval výše až 9000 osob. Většina z nich se vrátila domů v 80. letech. Jejich pobyt ve městě připomíná tzv. Bulwar Grecki s pamětním obeliskem a festival řecké hudby. V roce 2010 žilo ve Zgorzelci asi 60 Řeků a jejich potomků, jedná se tedy o největší řeckou komunitu v Polsku. V roce 2017 žilo ve Zgorzelcci 30 738 obyvatel, což je asi o 5400 méně než roku 1994. Pokles počtu obyvatel však není tak výrazný jako v sousedním městě Görlitz. Zgorzelec a Görlitz měly v roce 2016 dohromady 86 600 obyvatel, z nichž 31 089 žilo ve Zgorzelci. To zhruba odpovídá počtu obyvatel celého města na počátku dvacátých let 20. století.\nNejvětší část obyvatel se tak jako většina Poláků hlásí k římskokatolické konfesi. Řekové, kteří ve městě zůstali, si v roce 2002 postavili malý celodřevěný kostel sv. Konstantina a Heleny, jehož interiér zaujímá 45 m². V roce 2018 zde působil ortodoxní kněz z východního Polska, který ovšem ovládal pouze starou řečtinu, což vedlo k odcizení některých novořecky hovořících věřících. Ve farním kostele sv. Petra a Pavla v Görlitz se od roku 2006 pravidelně konají evangelické bohoslužby v polském jazyce určené pro polské protestanty. Protestanté ze Zgorzelce však administrativně spadají po luterskou obec v Lubáni. Dalšími náboženskými komunitami jsou baptisté, členové letničního hnutí a svědkové Jehovovi. Katolické obce ve městě patří k děkanátu Zgorzelec a ten zase k lehnickému biskupství. Mezi četnými katolickými kostely jsou nejen církevní stavby německého původu, ale také novostavby na okraji města. Impozantní dvojitý kostel vznikl v roce 1981 na severním okraji města v ulici Księdza Jana Kozaka. Skládá se z horního kostela sv. Josefa (\"Kościół św. Józefa Robotnika\") a dolního kostela sv. Barbory (\"Kościół św. Barbary\"). Nejmladší sakrální stavbou je roku 2009 vysvěcený kostel sv. Hedviky (\"Kościół św. Jadwigi Śląskiej\") ve východní části města. Další kostel byl postaven v městské části Ujazd v blízkosti bývalého evangelického hřbitova. Tento kostel Panny Marie (\"Kościół parafialny p.w. Matki Bożej Łaskawej\") slouží jako farní kostel stejnojmenné farnosti (\"Parafia Matki Bożej Łaskawej\"). V roce 2012 se bohoslužby konaly také v provizorní rozestavěné kostelní budově. Bývalý Moysský evangelický hřbitov byl na podzim roku 2010 obnoven a jeho povalené německé náhrobky byly znovu vztyčeny. Kosterní nálezy byly uloženy do hromadného hrobu, který byl překryt kamennou deskou. Na ní byly instalovány tři velké pamětní desky se jmény zemřelých. Na hřbitově se i dnes konají pohřby farnosti Panny Marie.\n\nPrvní svobodné komunální volby ve Zgorzelci se konaly v roce 1990, obsazení úřadu starosty se ale často měnilo, takže již v následujícím roce byl ve funkci třetí starosta. Od roku 2006 je v úřadu manažer a politik Rafał Gronicz (Občanská platforma). V roce 2010 porazil svého předchůdce Mirosława Fiedorowicze (Svaz demokratické levice) a byl tak do funkce zvolen podruhé. Funkční období starosty trvá čtyři roky. V roce 2014 Gronicz opět získal 67 % hlasů, roku 2018 zvítězil v 1. kole voleb se ziskem 59 % hlasů. Radnice s kanceláří starosty se nachází v bývalé rezidenční budově na rohu ulic Domańskiego a Warszawska.\n\nMěstská rada (\"Rada Miasta\") se volí každý čtvrtý rok a skládá se z 21 zastupitelů. Poslední volby do městské rady se konaly v roce 2014. Složení městské rady je následující:\n\nMěsto Zgorzelec používá od roku 1960 svůj vlastní znak, který má svůj původ v první zhořelecké městské pečeti (\"Sigillum civitatis Gorliz\") ze 13. století. Podoba této pečeti byla projednána městskou radou v roce 1298. Nový znak se však od původního znaku na pečeti v některých ohledech odlišuje. Štít uprostřed znaku, na němž byla do roku 1329 braniborská orlice, byl po té nahrazen českým lvem. Na polském znaku je nyní slezská orlice, ovšem bez stříbrného perizonia, ozdobeného křížku a jetelových listů. Prostřední brána, která byla i na pečeti s českým lvem, je zde pouze naznačena stylizovaným obloukem.\n\nBlason: Na modrém poli je městská hradba s cimbuřím se dvěma věžemi se špičatou střechou, mezi nimiž oblouk ve tvaru brány, pod nímž je uprostřed štít se slezskou orlicí, nad níž se nachází hrncová přilba s orlím křídlem.\n\nMěstská vlajka je trojdílná. Horní dvě pětiny jsou modré a dolní dvě pětiny žluté. Prostřední úzký pás je bílý. Barvy žlutá a modrá symbolizují příslušnost k Horní Lužici. Barevná kombinace bílé a žluté v dolní části vlajky odpovídá barvám slezské vlajky.\n\n\nPartnerství se sousedním městem Görlitz bylo uzavřeno již v roce 1980. Po sjednocení Německa byla smlouva v dubnu 1991 a naposledy roku 2004 – v roce otevření nového staroměstského mostu přes Lužickou Nisu – obnovena. První společné zasedání obou městských zastupitelstev se konalo v roce 1996. Od té doby se obě zastupitelstva setkávají nejméně jednou ročně. Obě sousední města spolupracují v rámci roku 1998 deklarovaného „Evropského města“ na vícero rovinách. Existuje např. vnitroměstská autobusová linka, která vede přes státní hranici. Od roku 2012 je již rozběhnutý projekt přeshraniční tramvaje. Zgorzelecký starosta získal podporu Dolnoslezského vojvodství. Náklady na investice a provoz, jakož i trasu by měly být stanoveny v projektové studii, aby bylo možné podat žádost o evropské financování. Cílem je zavést tuto tramvajovou síť do roku 2020. Kromě toho funguje od roku 1994 německo-polská mateřská škola Zwergenhaus v Görlitz a polsko-německá mateřská škola v Zgorzelci. Děti a dospívající pak mohou navštěvovat německo-polskou základní školu v centru města a dvojjazyčné \"Augustum-Annen-Gymnasium\" v Görlitz. Oběma městy jsou rovněž podporovány četné sportovní a kulturní události, např. Evropský maraton, běh přes most, udělování Mezinárodní ceny „Most Görlitz-Zgorzelec“ a znovu oživené slezské hudební festivaly.\n\n\nNejvětšími parky ve Zgorzelci jsou \"Park im. Andrzeja Błachańca\" (\"Georg-Snay-Park mit Feldberggarten\") u Domu kultury a \"Park Ujazdowski\" (\"Jägerwäldchen\" a \"Moyser Park\") u potoka Czerwona Woda. Oba parky s listnatými stromy a rybníkem, které vznikly po roce 1870 péči zhořeleckého inspektora parků Sterlinga, jsou spojeny chodníkem. Kromě vzácných druhů hmyzu zde žijí bobři, vydry a netopýři. Dalším významnou plochou veřejné zeleně je \"Park im. Paderewskiego\" (\"Georg-Wiesner-Park\"), jenž prochází několika ulicemi. Východní část parku byla později zastavěna panelovými domy. V ulicích Armii Krajowej a Boheraterów II Armii Wojska Polskiego se nachází bývalá Hennebergská zahrada založená podle plánu ředitele zahradních staveb Diekmanna o rozloze 100 000 m².\n\nV Městském domě kultury (\"Miejski Dom Kultury w Zgorzelcu\"), který sídlí v bývalé Hornolužické pamětní hale, se konají pravidelné divadelní kurzy. Divadelní představení tu však bývají jen zřídkakdy a spíše v nich hostují soubory z jiných polských měst. Divadelní představení v polském jazyce, popř. hry a operetní inscenace s polskými titulky, se ovšem konají v sousedním Görlitz, kde někdy hostuje také soubor z Jelení Hory. V kinosále a auditoriu domu kultury se konají každoroční zkoušky divadelní skupiny „Phantom“ pro pouliční divadelní festival ViaThea obou sousedních měst, jehož se zúčastňují umělci z celé Evropy.\n\nV historickém niském předměstí sídlí od roku 2007 Lužické muzeum (\"Muzeum Łużyckie/Lausitzer Museum\"), v němž je expozice k dějinám, kultuře a každodennosti obyvatel polské části historického území Horní Lužice. Muzeum je projektem spolku Polskie Stowarzyszenie Euroopera. V sousedství se nachází Dům Jakoba Böhma, který je sídlem spolku Euroopera. V tomto domě lze navštívit stylizovanou světnici Jakoba Böhma.\n\nNeznámějším a nejúspěšnějším sportovním klubem ve městě je basketbalový klub PGE Turów Zgorzelec. Tým hraje v první polské basketbalové lize a v letech 2006 až 2009 a 2011 získal ve třech sezónách za sebou polský vicemistrovský titul. V roce 2014 se stal polským šampiónem a kvalifikoval se tak do basktebalové Euroligy. Hlavním sponzorem klubu je společnost \"Polska Grupa Energetyczna\" (PGE), která mimo jiné provozuje hnědouhelnou elektrárnu Turów jižně od Zgorzelce. Městské sportovní a rekreační centrum (\"Centrum Sportowo-Rekreacyjne\") provozuje kromě basketbalového sálu zahrnuje také dvě fotbalová hřiště, tenisové kurty a krytý i venkovní bazén. Fotbalová hřiště jsou domovem největšího fotbalového klubu ve městě – MKS Nysa Zgorzelec, který hraje ve čtvrté dolnoslezské lize. Stadion nabízí 2150 míst. V roce 2014 byla otevřena nová víceúčelová hala pro 3 500 diváků za 42 milionů złotých, jejímž provozovatelem je \"Polska Grupa Energetyczna\".\n\n\nMnoho pracovních míst bylo vytvořeno koncem 90. let v maloobchodním sektoru. Několik zahraničních firem investovalo do obchodních domů v komerční čtvrti východně od města. Zde jsou dvě velká nákupní centra (např. Carrefour), dva obchody se stavebními materiály a několik nákupních pasáží. Dne 18. března 2010 bylo otevřeno nákupní centrum „Zgorzelec Plaza“ se 13 000 m² prodejní plochy. Vzhledem k blízkosti hranice zdejší ekonomika těží také z německých zákazníků. Takzvaná tankovací turistika vedla k otevírání četných čerpacích stanic na území Zgorzelece, kde existuje více než dvakrát tolik čerpacích stanic než v sousedním Görlitz.\n\nVe Zgorzelci jsou čtyři hraniční přechody: nacházejí se na dálnicích a železnici ve směrech Drážďany-Vratislav, v centru města a konečně na obnoveném staroměstském mostě v místě, kudy vedla Via regia. Pro kluzáky a letouny s vzletovou hmotností do 5,7 tuny je k dispozici letiště Zgorzelec-Żarska Wieś asi 10 kilometrů severovýchodně od města.\n\nPřeshraniční autobusová linka č. 50 stejně jako linka P je provozována regionálním dopravcem PKS Zgorzelec. Linka 50 vede z autobusového nádraží v ulici Elizy Orzeszkowej v městské části Ujazd přes centrum Zgorzelce do vesnice Jędrzychowice severně od města. Z autobusového nádraží u kostela sv. Bonifáce směřují regionální autobusy PKS Zgorzelec do okolních obcí, stejně jako do nejbližších měst Bogatynia, Lubáň, Pieńsk, Węgliniec a Zawidów.\n\nNa území města se nacházejí dvě vlaková nádraží: Nádraží Zgorzelec a stanice Zgorzelc Miasto. Na železniční stanici Zgorzelec jsou oddělené tratě do města Węgliniec (přes stanici Zgorzelec Miasto) a do Lubáně. Přeprava cestujících na trase do Lubáně byla v roce 2009 přerušena, ale v prosinci 2011 opět obnovena místní železniční společností \"Koleje Dolnośląskie\". Ze Zgorzelce je přímé spojení na Vratislav a do Jelení Hory, Lehnice, Lubáně, Węglinice a Zielone Góry. Spojení s Německem přes Görlitz a Budyšín do Drážďan bylo přerušeno 1. března 2015. Od změny jízdního plánu v prosinci 2015 byly opět nabízeny spoje do Vratislavi. Některé polské regionální vlaky, které kdysi jezdily pouze do Zgorzelce, byly od této doby převedeny do Görlitz.\n\nSilniční síť Zgorzelce se v roce 2004 rozkládala na 57,8 km. Město leží na evropské silnici E40. Tato silnice vede přes německou spolkovou dálnici A4 ve směru Drážďany, na polské straně zase přes dálnici A4 ve směru Krakov. Droga krajowa 30 vede přes Lubáň a Gryfów Śląski do Jelení Hory v české části Krušných hor. Naproti tomu droga krajowa 94, která je téměř rovnoběžná s polským úsekem dálnice A4, směřuje do Krakova.\n\nVe Zgorzelci je celkem šest mateřských škol. Jedna z nich v městské čtvrti Ujazd je dvojjazyčná. Provozuje ji soukromá německá společnost DPFA Akademiegruppe. V téže budově sídlí německo-polská základní škola stejné společnosti. Vedle této soukromé základní školy fungují ve městě ještě tři veřejné základní základní školy a pět gymnázií. Také mezi těmito gymnázii existují dvě soukromé školy: škola pro dospělé (\"Gimnazjum dla dorosłych Żak\") a dvojjazyčné \"Gimnazjum Łużyckie\". Dále je zde \"Liceum Ogólnokształcące im. Braci Śniadeckich\", které sídlí v budově někdejší \"Baugewerke- und Maschinenbauschule\" v ulici Partyzantów. Toto všeobecné lyceum nese od roku 1970 jméno polského matematika a astronoma Jana Śniadeckého a jeho bratra chemika Jędrzeje Śniadeckého. Studium na této škole má absolventy připravit k přijímacím zkouškám na univerzitu. Vedle těchto vzdělávacích institucí jsou ve Zgorzelci ještě tři odborné školy. Vysoká škola pro humanitní a ekonomické vědy v Lodži a Vysoká škola managmentu v Lehnici mají ve Zgorzelci svá dislokovaná pracoviště.\n\n"}
{"id": "41370", "url": "https://cs.wikipedia.org/wiki?curid=41370", "title": "Černýšovické jalovce", "text": "Černýšovické jalovce\n\nČernýšovické jalovce je přírodní památka ev. č. 1071, jižně od obce Černýšovice v okrese Tábor, vpravo přibližně 300 metrů od komunikace Černýšovice - Bechyňská Smoleč. Správa AOPK České Budějovice.\n\nDůvodem ochrany je porost více než 300 exemplářů starých jalovců, které rostou pod dráty vysokého napětí, kde je vymýcený les z důvodu ochrany elektrického rozvodu. Paradoxně tak přírodní památka je závislá na lidské činnosti, kdy k jejímu vzniku posloužilo vykácení lesa, což svědčí právě porostu jalovců. Vznikl tak největší jalovcový porost v prostoru jižních Čech. Vlivem lidské činnosti tak docházelo k odstraňování i všech pozdějších náletových dřevin, takže zde mohly jalovce snadno růst. Nicméně v době největšího růstu jalovců byla vlhká pastva, takže i hospodářská zvířata pomáhala konzumací konkurentů jalovcům v žití. V poslední době ale dochází k tomu, že jalovce zde stárnou a usychají a nerodí se nová populace i přes to, že jalovce zde plodí. Pravděpodobně je to způsobeno silným splavem živin z okolních polí, které jalovcům nesvědčí.\n\nPamátka je volně přístupná návštěvníkům za podmínky, že nebude docházet k poškození daného území.\n\n"}
{"id": "41376", "url": "https://cs.wikipedia.org/wiki?curid=41376", "title": "Čertova hráz", "text": "Čertova hráz\n\nČertova hráz je přírodní památka ev. č. 634, na katastrálním území Kozojedy u Kralovic a Lednice v přírodním parku Rohatiny, ve východní části okresu Plzeň-sever. Chráněné území je v péči Krajského úřadu Plzeňského kraje.\n\nPředmětem ochrany je dokonale vytvořený okrouhlík z fylitových hornin v hluboce zaříznutém meandrujícím údolí Kralovického potoka.\n\nKe svému názvu přišel útvar údajně takto: Kdysi dávno nesl lednický sedlák Martinec prázdné pytle do mlýna, aby si v nich přinesl semleté obilí. Na cestě k mlýnu najednou spatřil ležet zajíce. Sehnul se, zajíce strčil do jednoho z pytlů a pokračoval dál do mlýna. Po chvíli zaslechl podivné volání: „Michli, Michli…“ a za chvíli znovu. V tom se z pytle ozvalo: „Martinec mně nese v pytli!“ Sedlák Martinec se v údivu rozhlížel, když na hrázi uviděl stát čerta, který volal Michala. Praštil s pytlem a z údolí utekl. Od těch dob se tomuto místu prý říká U Čertovy hráze.\n\nV okolí se nacházejí štoly a haldy po těžbě vitriolové břidlice. Štoly jsou v současnosti obývány několika druhy netopýrů, haldy zarůstá vegetace.\n\n"}
{"id": "41382", "url": "https://cs.wikipedia.org/wiki?curid=41382", "title": "Kyselina bromovodíková", "text": "Kyselina bromovodíková\n\nKyselina bromovodíková je bezkyslíkatou kyselinou bromu. Její vzorec je HBr. Je to roztok plynného bromovodíku, který se připravuje za použití katalyzátorů přímou syntézou z vodíku a bromu:\n\nLze jej také připravit reakcí fosforu s bromem a následnou hydrolýzou vzniklého bromidu fosforitého:\n\nDruhým produktem hydrolýzy je kyselina fosforitá.\n\nKyselina bromovodíková je stejně jako kyselina chlorovodíková silnou kyselinou, je to jedna z nejsilnějších známých minerálních kyselin. Její bod tání a bod varu jsou proměnlivé a závisí na koncentraci. Používá se k výrobě sloučenin bromu.\n\nJejí soli se nazývají bromidy. Jsou to bezkyslíkaté sloučeniny bromu a elektropozitivnějších prvků. Ve vodě jsou vesměs rozpustné, s výjimkou bromidu stříbrného AgBr, který se používá na citlivé vrstvy fotomateriálů, a bromidu olovnatého PbBr.\n\n"}
{"id": "41383", "url": "https://cs.wikipedia.org/wiki?curid=41383", "title": "Čertova kazatelna", "text": "Čertova kazatelna\n\nČertova kazatelna je přírodní památka ev. č. 667, lokalita Plzeň-Radčice v okrese Plzeň-město. Správa AOPK Plzeň.\n\nDůvodem ochrany je část příkrého svahu se skalními výchozy nad údolní nivou řeky Mže, ukázka selektivního větrání karbonských sedimentů (skalní okna, kulisy, římsy aj.). Je zde možno pozorovat geologický výchoz, ve kterém je dobře viditelné střídání pozic jemnozrnného a hrubozrnného materiálu, který vznikal v období divočící řeky a jezerní soustavy.\n\n\n"}
{"id": "41387", "url": "https://cs.wikipedia.org/wiki?curid=41387", "title": "Čertův hrádek", "text": "Čertův hrádek\n\nČertův hrádek je přírodní památka ev. č. 826, která se nachází severně od obce Rohozná u Jihlavy v okrese Jihlava. Správa AOPK Havlíčkův Brod.\n\nDůvodem ochrany je jedlobukový les na skalnatém podkladu.\n"}
{"id": "41390", "url": "https://cs.wikipedia.org/wiki?curid=41390", "title": "Čertův kámen", "text": "Čertův kámen\n\nČertův kámen má více významů:\n\n\n"}
{"id": "41391", "url": "https://cs.wikipedia.org/wiki?curid=41391", "title": "Čertův kámen (přírodní památka, okres Havlíčkův Brod)", "text": "Čertův kámen (přírodní památka, okres Havlíčkův Brod)\n\nČertův kámen je přírodní památka ev. č. 959, lokalita Rejčkov – část obce Dolní Město v okrese Havlíčkův Brod. Správa AOPK Havlíčkův Brod.\n\nNachází se na jižním svahu Melechova, katastrální území Rejčkov.\nCelková výměra chráněného území je 38,5 m² ochranné pásmo měří 111 m².\nJedná se o zajímavý žulový výchoz vysoký 4 až 5,5 m, dlouhý 7 m a široký 5,5 m, úzká trhlina ho rozděluje na dvě části, výraznější je jihovýchodní. Žulou prostupují šikmé pukliny, díky kterým se v jižní části vytvořily až 2 m hluboké převisy. Skála tak získala při bočním pohledu bizarní podobu čertovy hlavy. Zajímavou modelaci má obtížně obtížně přístupová vrcholová plošinka. Zahlubují se zde dvě velké skalní mísy. Východní mísa je zdvojená, 170 cm dlouhá a 52 cm hluboká. I v suchém období bývá vyplněna vodou. Západní mísa má hruškovitý půdorys a rozměry 107 × 157 cm, hloubku 52 cm. Tyto skalní mísy jsou patrně nejdokonalejší ukázkou tohoto typu mikroflóry v oblasti a zasluhují ochranu.\n\nVrch Melechova tvoří hrubozrnný až porfyrický dvojslídý granit moldanubického plutonu. Tento zajímavý žulový výchoz, který můžeme považovat za izolovanou skálu typu tor, je patrně erozně denudačním reliktem hrany levého svahu údolíčka potoka. Do dnešní podoby byl vymodelován erozí a dlouhodobými procesy zvětrávání a odnosu hrubozrnného granitu.\n\nDůvodem ochrany je žulový výchoz na svahu Melechova, na vrcholu skalní mísy.\n"}
{"id": "41398", "url": "https://cs.wikipedia.org/wiki?curid=41398", "title": "Trbovlje", "text": "Trbovlje\n\nTrbovlje () je město ve Slovinsku, v Zasavském regionu. Leží ve středu země, nedaleko od řeky Sávy. Žije zde 14 842 (2013) obyvatel.\n\nMěsto je správním centrem občiny Trbovlje.\n\nTrbovlje je známé hlavně díky svým bohatým zásobám uhlí. Místní uhelná elektrárna má nejvyšší komín v Evropě – 360 m . Také je zde cementárna. Při jižním okraji města prochází hlavní železniční trať E70 Lublaň – Dobova, která je spojnicí Lublaně se Záhřebem či Mariborem.\n\nVe městě byla v roce 1980 založena hudební skupina Laibach.\n\n"}
{"id": "41399", "url": "https://cs.wikipedia.org/wiki?curid=41399", "title": "Kaplan", "text": "Kaplan\n\nKaplan (z latinského \"capellanus\", duchovní vázaný na kapli) je duchovní (zejména křesťanský), jemuž byla ordinářem svěřena pastorační péče o určitou skupinu věřících. Kodex kanonického práva z roku 1983 upravuje postavení kaplana v kánonech 564 až 572. V římskokatolické církvi je kaplanem obvykle kněz.\n\nMůže to být například:\n\n\nPrvní stupeň čestného titulu monsignore je kaplan Jeho Svatosti, čímž se rozumí papežův kaplan.\n\nBěžně jsou v římskokatolické církvi jako kaplani nazýváni farní vikáři, zpravidla kněží – spolupracovníci faráře či administrátora farnosti. V některých případech mohou být přiděleni k některému filiálnímu kostelu či kapli, z čehož pochází vžité označení, častěji se však dělí s farářem o pastorační péči jinými způsoby.\n\n\n"}
{"id": "41401", "url": "https://cs.wikipedia.org/wiki?curid=41401", "title": "Bardejov", "text": "Bardejov\n\nBardejov ( , ) je okresní město na Slovensku v Prešovském kraji. Leží na severovýchodě země, v oblasti Šariše. V roce 2018 zde žilo 32 449 obyvatel. Toto historické a lázeňské město je pro své zachovalé středověké centrum od roku 2000 zapsané mezi Světového dědictví UNESCO.\n\nMěstem protéká řeka Topľa. V Bardejovských Kúpeľích je veřejnosti zpřístupněných osm pramenů minerální vody.\n\nMěsto je poprvé zmiňováno v roce 1241, od roku 1376 bylo svobodným královským městem, ve 14. a 15. století bylo důležitým hornouherským řemeslnickým centrem. Bardejov byl ve středověku pohraniční vojenskou pevností na uhersko-polské hranici. V nebývale vysokých a silných hradbách byly pouze tři brány, z nichž jen jedna bývala otevřená, ale za to je střežilo třiadvacet bašt. Radnice uprostřed náměstí je nejstarší renesanční stavbou na území dnešního Slovenska.\n\nOd 18. století se začaly využívat místní léčivé prameny, město se tak začalo rozrůstat. Roku 1950 bylo jeho centrum vyhlášeno za městskou památkovou rezervaci, proběhla jeho rekonstrukce. Za dobrý stav historického jádra získal Bardejov v roce 1986 zlatou medaili Mezinárodního kuratoria se sídlem v Hamburku. Město je od roku 2000 v seznamu Světového kulturního a přírodního dědictví UNESCO. V témže roce byl místní gotický kostel svatého Jiljí papežem Janem Pavlem II. povýšen na menší baziliku. Kromě četných historických památek jsou navštěvovány také místní lázně. Od roku 1903 v městě sídlí Šarišské muzeum (s historickou, přírodovědní a etnografickou expozicí, součástí je rovněž Muzeum ikon).\n\nNejstarší stopy pobytu a činnosti na území Bardejova jsou až ze starší doby kamenné. Tyto stopy představují dva kamenné nástroje. Jeden nástroj, lichoběžníková korodovaná, bílo, místy modro patinovaná čepel se svisle retušovanými hranami byla nalezena nad Mlynským potokem v lokalitě Nad Rurnou. Druhý, bazální část čepele z černého buližníku s vrubem v horní třetině byl nalezen na roli poblíž rozcestí odbočky z cesty Bardejov – Zborov do Bardejovských Kúpeľí. Oba tyto nástroje (umístěné v Šarišském muzeu) byly spojené s gravettienskou kulturou, patřící do poslední fáze doby ledové, do sklonku würmského zalidnění (20 000 let př. n. l.).\n\nV období feudalizmu nedostatek kvalitní orné půdy ovlivňoval rozvoj zemědělství. Významnou črtou polohy Bardejova bylo napojení na dva vodní toky (Kľušovský potok a Sekčov), které ho spojovaly s údolím Torysy. Tudy vedlo nejdůležitější spojení s Prešovem. Území Bardejova mělo vysloveně otevřenou zeměpisnou pozici. V Bardejove nekončily cesty přicházející od jihu, naopak pokračovaly alespoň třemi přechody na sever za karpatský oblouk.\n\nBezpečnost obchodu, řemesel a nezávislost města zaručovalo městské opevnění nedobytnými branami, mohutnými baštami a vodními příkopy. V roce 1365 dostal Bardejov hrdelní právo.\n\nV roce 1376 bylo město povýšeno na svobodné královské město králem Ludvíkem I. Velikým.\n\n\nBardejov se skládá z následujících městských částí\n\n\nPři sčítání roku 2001 tvořili 91,3 % obyvatel Slováci, 2,6 % Romové, 2,5 % Rusíni a 1,4 % Ukrajinci. 63,2 % obyvatel se hlásilo k římskokatolické církvi, 16,9 % byli řečtí katolíci a 7,6 % luteráni.\n\n\n"}
{"id": "41404", "url": "https://cs.wikipedia.org/wiki?curid=41404", "title": "Čertův kámen (přírodní památka, okres Zlín)", "text": "Čertův kámen (přírodní památka, okres Zlín)\n\nČertův kámen je přírodní památka ev. č. 1424, lokalita Provodov v okrese Zlín. Správa AOPK Brno. Přírodní památku Čertův kámen tvoří skalní útvar v lesním porostu na severovýchodním úbočí kopce Rýsov (542,3 m).\n\nDůvodem ochrany je výrazná ukázka selektivního zvětrávání pískovcových skal.\n\n"}
{"id": "41405", "url": "https://cs.wikipedia.org/wiki?curid=41405", "title": "Ořech (okres Praha-západ)", "text": "Ořech (okres Praha-západ)\n\nOřech je vesnice v okresu Praha-západ ležící na jihozápadní hranici Prahy (západní hranice metropole překonávající městský okruh je zároveň východní hranicí Ořechu). V obci žije obyvatel, její katastrální území je 477,23 ha a PSČ všech adres je 252 25.\n\nNejvýznamnější památkou je římskokatolický kostel Stětí svatého Jana Křtitele v samém centru Ořechu, poprvé doložený roku 1352. Zde také v letech 1895–1897 a 1909–1919 působil jako farář spisovatel Jindřich Šimon Baar (po něm také Baarovo náměstí v obci).\n\nNejstarší dochovanou zmínkou o Ořechu je záznam v darovací listině, kterou daroval v roce 993 kníže Boleslav II. mezi jinými i Ořech břevnovskému klášteru. V latinsky psané listině je obec uváděna jako \"Orech\". Vedle Ořecha jsou uváděny i další obce a města.\n\nDruhým dochovaným záznamem je dokončení stavby kostela Stětí svatého Jana Křtitele. Po barokních úpravách stojí dodnes. Kostel byl dostavěn v roce 1352.\n\nRoku 1401 odkázal Ořech Bočkoun Petru Přimdovi, karlštejnskému purkrabí. Po Petrovi Přimdovi byli pány v Ořechu roku 1408 Beneš a Vilím z Ořecha, po nichž Hašek z Hospozína a jeho syn Strachota roku 1413, roku 1415 Hynek z Tismic, roku 1421 Václav z Ořecha, konšel hor Viničných.\n\nPrvní dochovaná zpráva z doby pohusitské je z roku 1515, kdy radní Nového Města pražského zakoupili v Ořechu poplužní dvůr i s lidmi, lesy a rybníky.\n\nTeprve od druhé poloviny 17. století začínají mít staré záznamy svůj řád. Majetek je zapisován do gruntovních knih, jimž dala základ berní rula, lidé pak do matrik. Ořešská matrika byla založena v roce 1661, kdy do ní byly zapisovány první křty. Teprve od roku 1665 byly zapisovány svatby. Od roku 1666 i pohřby.\n\nV roce 1713 zemřelo v Ořechu na morovou epidemii 11 lidí, v okolních vesnicích pak dohromady 78 lidí.\n\nV padesátých letech 18. století se v Ořechu na návsi začala stavět nová škola. V roce 1754 pak byla škola dostavěna. Po očíslování domů měla číslo 11 a stála (přestavěná na obytný dům) do poloviny 80. let 20. století, kdy byla zbourána a na jejím místě byly postaveny garáže.\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce v roce, kdy ke změně došlo:\n\nVe vsi Ořech \"(662 obyvatel, katol. kostel)\" byly v roce 1932 evidovány tyto živnosti a obchody: družstvo pro rozvod elektrické energie v Ořechu, holič, 2 hostince, kamenický závod, kartáčník a štětkař, kolář, velkoobchod koloniálním zbožím, kovář, krejčí, obchod s mlékem, mlýn, 3 obuvníci, 2 prkaři, 2 řezníci, sadař, 4 obchody se smíšeným zbožím, spořitelní a záložní spolek pro Ořech, stavební družstvo, 2 trafiky, velkostatek metropolitní kapituly, 2 vetešníci, zámečník, 2 zedničtí mistři.\n\nV obci vychází měsíčník \"Ořešský list\", který informuje o událostech v obci za uplynulý měsíc. Obec má rovněž i vlastní školu (ZŠ Ořech - nynější budova školy byla postavena v roce 1900), mateřskou školku (MŠ Ořech), Sbor dobrovolných hasičů, JSDH Ořech (JPO III/2) a sportovní klub SK Viktorie Ořech (od roku 2010 – dříve Sokol Ořech). V obci se také nachází restaurant Rapír a tradiční Restaurace Ořech (od 30. let 20. století, tehdy se jmenovala U Majerů) a penzion u Barona Prášila.\n\nPo roce 1990 zažívá Ořech velký rozvoj; staví se hlavně nové rodinné domy, a to jak na jihu, tak i západě obce.\n\nDopravní síť\n\nVeřejná doprava\n\n"}
{"id": "41406", "url": "https://cs.wikipedia.org/wiki?curid=41406", "title": "Odysseia", "text": "Odysseia\n\nOdysseia (řecky Ὀδύσσεια – \"Odysseia\") neboli (ve zlatinizované podobě) Odyssea je vedle \"Iliady\" druhý epos, který je připisován Homérovi. Jde o rozsáhlou epickou báseň psanou v daktylském hexametru, která navazuje na události vylíčené v eposu \"Ilias\". Podle moderních výzkumů (především počítačové analýzy) se zdá, že je \"Odyssea Iliadou\" silně ovlivněna, ale že byla napsána o 50–100 let později, snad koncem 8. století př. n. l. Má 12 111 veršů rozdělených do 24 zpěvů, které se označují velkými písmeny řecké abecedy. Vliv tohoto díla na řeckou mytologii a na evropskou kulturu je značný, i když patrně menší než u básně \"Ilias\".\n\nOdysseus, ithacký král, si na cestě domů z Trojské války rozhněvá boha moří Poseidona a ten se rozhodne znemožnit mu návrat. Odysseus zažívá na své cestě různá dobrodružství a útrapy – bojuje se zuřivou saní Skyllou, jen tak tak se dostane ze spárů vodního víru, který vytváří mořská obluda Charybda, přelstí kouzelnici Kirké a dokonce i navštíví podsvětí. Nakonec díky pomoci své patronky bohyně Athény po 10 letech bloudění šťastně dorazí domů, ale svůj dům nachází v obležení nápadníků jeho ženy Pénelopy, která mu i přes dlouhé odloučení zůstala věrná. Odysseus se jí dá poznat při zvláštní zkoušce, kterou si královna vymyslí, aby odradila dotěrné muže. Pouze on jediný totiž dokáže napnout svůj starý luk. Spolu se svým synem Télemachem, jenž ho již dlouho hledal (na své cestě navštívil i krále Meneláa, manžela krásné Heleny), nápadníky pozabíjí a ujímá se vlády.\n\nEpos je rozdělen do 24 zpěvů, což odpovídá 24 písmenům řecké abecedy, jimiž se zpěvy v řečtině označují; děj není seřazen chronologicky, většinu svého putování popisuje Odysseus zpětně při různých vyprávěních svým hostitelům.\n\nSněm bohů na Olympu chce usnadnit návrat domů Odysseovi, kterého už sedmým rokem zadržuje nymfa Kalypsó na svém ostrově Ógygii. Posel bohů Hermes je poslán nymfu přimět, aby Odyssea propustila. Bohyně Pallas Athéna se mezitím snesla na Odysseův domovský ostrov Ithaku, kde je jeho žena Pénelopa tísněna nápadníky žádajícími, aby si jednoho z nich vzala. V podobě Odysseova přítele Mentóra podnítila Athéna Odysseova syna Télemacha, aby se vydal hledat svého ztraceného otce, nejprve do Pylu ke králi Nestorovi, potom do Sparty ke králi Meneláovi.\n\nNa vlastnoručně zbudovaném voru opustil Odysseus Ógygii, ostrov nymfy Kalypsó. Jeho nepřítel, bůh moří Poseidón, vyvolal bouři a vor zničil. Odysseus se z posledních sil zachránil na ostrově Scherii, vlasti Fajáků, kde je na pobřeží laskavě přijat královou dcerou Nausikáou.\n\nÚstřední část eposu. Odysseus je hostem na dvoře krále Fajáků Alkinóa a vypráví o svém bloudění po moři po odjezdu od Tróje:\n\nNejprve připlul k městu Ismaru v zemi Kikonů, které vypálil, Kikonové v odvetě zabili mnoho Odysseových druhů. Potom byly jejich lodě zahnány k Lótofágům, pojídačům lotosu – někteří Odysseovi druhové snědli lotos a chtěli navždy zůstat u Lótofágů, takže je Odysseus musel dovléct do lodi násilím. Pak připlul k zemi Kyklópů a jedním z nich byl s druhy uvězněn v jeskyni, Kyklóp Odysseovy druhy postupně požíral, s pozůstalými Odysseus Kyklópa oslepil a uprchl. Poté přistál u Aiola, který je vypravil na cestu domů a dal jim zavázaný měch naplněný větry; když však už byli na dohled Ithaky, Odysseovi druhové měch rozvázali a větry je zanesly zpět na moře.\n\nPo další plavbě doplul Odysseus k Laistrýgonům, lidožravým obrům, kteří zničili jedenáct Odysseových lodí a jejich posádky snědli, jen Odysseus se svou jednou lodí se zachránil. S touto poslední lodí dospěl Odysseus k ostrovu Aiaia, kde přebývala kouzelnice Kirké – ta proměnila několik Odysseových druhů ve vepře, Odysseus se však s pomocí boha Herma tomuto údělu vyhnul. Kirké se do něj zamilovala a rok zdržovala u sebe, než ho propustila a poslala do podsvětí zeptat se slepého věštce Teiresia na další cestu. V podsvětí Teiresiás Odysseovi předpověděl, že dopluje na ostrov Thrínakii, kde se budou pást Héliova stáda, chce-li se však vrátit na Ithaku, nesmí žádné zvíře ze stáda zabít. Potom se na Ithace musí utkat s Penelopinými nápadníky a nakonec si bude muset usmířit Poseidóna obětí. Kromě toho se Odysseus v podsvětí setkal i se svou matkou a s dalšími ženami, matkami a družkami slavných hrdinů, a nakonec s dušemi hrdinů, kteří zemřeli po návratu z Tróje: s Agamemnónem, Achileem a Aiantem. Viděl také Mínóa, dříve krétského krále, soudce v podsvětí a různé duše trápené navždy za nějaký přečin, například Tantala a Sísyfa, promluvil také s Héraklem a pak z podsvětí utekl.\n\nPoté se Odysseus vrátil zpět na ostrov Aiaiu, kde ho Kirké varovala před nástrahami další cesty – Sirénami, mořskými obludami Skyllou a Charybdou a stejně jako Teiresiás před zabíjením Héliova skotu na ostrově Thrinakii. Od Kirké připluli k ostrovu Sirén, Odysseus zacpal druhům uši voskem a sám se nechal přivázat ke stěžni a tak unikli jejich vábnému zpěvu. Propluli mezi Skyllou a Charybdou, které uchvátily několik námořníků a poté Odysseova loď dospěla k ostrovu, kde se pásla stáda boha Hélia. Hladoví Odysseovi druhové několik kusů dobytka zabili a snědli, Zeus jim pak na odjezdu roztříštil loď, všichni námořníci zahynuli, jen Odysseus se zachránil a vítr ho na trámu z lodi zahnal podél Charybdy na ostrov nymfy Kalypsó, Ógygii.\n\nOdysseus se s pomocí Fajáků vrátil na rodnou Ithaku, kde mu bohyně Athéna dala podobu starého žebráka, odebral se pak na salaš k věrnému pastýři Eumaiovi, vydával se za cizince a budil v pastýři naději, že se Odysseus brzy vrátí, v Eumaiově chýši se také setkal s Telemachem, který se vrátil ze Sparty.\n\nOdysseus se dal poznat Telemachovi a spolu se dohodli na porážce nápadníků. Po dvaceti letech se Odysseus v podobě žebráka vrátil do svého domu, kde jej poznal pouze jeho starý pes Argos a stará služka Eurykleia. Odysseus se připravuje na zápas se ženichy, od kterých zažil jen urážky, takže se ho jako hosta musela ujmout sama Penelopé, jeho manželka.\n\nPenelopé přinesla Odysseův luk a prohlásila, že se vdá za toho, komu se podaří luk napnout a prostřelit jím ucha dvanácti seker za sebou. Nikomu z nápadníků se to nepovedlo, Odysseus se však také přihlásil a ucha seker prostřelil. Poté se Odysseus dal poznat a s pomocí věrného Eumaia a Telemacha postřílel všechny nápadníky.\n\nOdysseus se dal poznat i Penelopě, ta si však nebyla jistá, zda před ní opravdu stojí její ztracený manžel. Aby jej vyzkoušela, přikázala vynést z ložnice jejich společné lůžko, které neznal nikdo než oni dva, a ustlat jej. Odysseus se však podivil, neboť jejich lůžko, které kdysi sám udělal z kmene vrostlého do podlahy, nebylo možné z ložnice vynést. Penelopu tato zkouška přesvědčila a Odyssea přivítala jako svého muže. Závěrem Odysseus navštívil svého otce Láerta a usmířil se s příbuznými zabitých nápadníků.\n\nOtázka vzniku a původu homérských textů zaměstnává badatele od konce 18. století, kdy německý učenec F. A. Wolf poukázal na rozpory mezi Iliadou a Odysseou a Homérovo autorství zpochybnil. Jakkoli je forma a jazyk obou básní velmi blízká, různé reálie odkazují do velmi různých dob. Obecně se dnes soudí, že text prošel dlouhým vývojem a ústním podáním, než jej kdosi z dvou nebo více zdrojů sjednotil a brzy nato i zapsal. Konec 8. století př. n. l. je pravděpodobný i proto, že právě v té době se v Řecku začalo šířit abecední písmo. Oba texty se těšily neobyčejné úctě a tak už v 6. století př. n. l. dal athénský tyran Peisistratos pořídit jakýsi kánonický text (tzv. Peisistratovská redakce), který se užíval i ve školách. Homéra pak citují mnozí starověcí filosofové i básníci.\n\nK pochybnostem o autorství je však třeba říct právě toto, totiž že již Platón oba eposy, Illias i Odysseu, uvádí jako díla Homérova, člověk, který právě Homéra citoval na mnoha místech svého díla. Tím spíše se zdá nejistou myšlenka, že by nějaký člověk v době dnešní nebo nedávné mohl vědět o autorství více nežli samotní Řekové v 5. století př. n. l., zvláště pak tomu, kdo je do hloubky vzdělanosti tehdejších Řeků zasvěcen.\n\nDůležitou etapu představuje snaha alexandrijských učenců, zejména Aristarcha ze Samothraké, porovnáním různých rukopisů ustavit spolehlivý text. Tehdy patrně vzniklo i rozdělení na 24 zpěvů i nejstarší latinský překlad Livia Andronika. Ani z jejich spisů se však mnoho nezachovalo a nejstarší zachované zlomky Homéra na papyru pocházejí až ze 2.–3. století. Nejstarší úplné pergamenové rukopisy pocházejí až ze 10.–11. století a jsou uloženy v Benátkách. Nicméně je pravděpodobné, že díky péči alexandrijců a dalších je jejich text blízký textu z 8. století př. n. l.\n\nOdysseia inspirovala už Sofoklova \"Aiase\" a \"Filoktéta\", Vergiliovu \"Aeneis\" i Dantovo \"Peklo\". Epickou báseň \"Ulysses\" napsal Alfred Tennyson (1833), slavnou parafrází je \"Odysseus\" J. Joyce (1922) a epos \"Odysseia\" napsal Nikos Kazantzakis (1938). Odysseia a její postavy byly tématem mnoha oper, divadelních her a ovšem výtvarných děl, zejména od 16. století.\nVynikající literární rozbor Homérova slohu podal na jednom příběhu z Odysseie Erich Auerbach v první kapitole knihy \"Mimesis\".\n\nUž v 15. století vyšla dvakrát jako prvotisk a od počátku 17. století se překládala do moderních jazyků. Do francouzštiny ji přeložil S. Certon 1604, do angličtiny J. Chapman 1616 a Alexander Pope 1713. Další překlad vytvořil filosof Thomas Hobbes. Do němčiny přeložil Odysseu poprvé Johann Heinrich Voss 1781 a po něm mnozí další.\n\nDo češtiny epos poprvé přeložil Antonín Liška (jako \"Homérowa Odyssea\", 1844, 1848), po něm Hynek Jaroslav Mejsnar (jako \"Homérova Odysseja\", 1873), Antonín Škoda (jako \"Homérova Odysseia\", 2 sv. 1883–1885, I. díl 1902 a 1909, II. díl 1908), Vilém Steinmann (jako \"Homerova Odyssea\", zpěv I.–XII. 1888, zpěv XIII.–XXIV., 1890, 1907) a Ferdinand Hoffmeister (krácený překlad jako \"Homerova Odysseia\", 1912, 1925, jako \"Homerova Ilias a Odysseia ve výboru\", I. díl 1931, 1. část II. dílu 1933 a 2. část II. dílu 1935). Český čtenář má také k dispozici metrický, byť poměrně archaický překlad Otmar Vaňorného (jako \"Homérova Odysseia\", 1921, 1924, 1940, 1943, pak jako \"Odysseia\" 1967, 1996, 1999, 2007, 2017, překlad přepracovaný Ferdinandem Stiebitzem jako \"Odysseia\", 1956), dále modernější překlad Rudolfa Mertlíka (jako \"Odysseia,\" 1984), který v zásadě vyšel z Vaňorného, a čtivý překlad Vladimíra Šrámka (1940, 1945/46, 1987, 2012), založený na současném jazyce a volném verši. Kromě toho vyšla celá řada převyprávění Odysseova příběhu pro děti (např. \"Příběhy Odysseovy\" v překladu Jana Šafránka, 1887, a \"Příběhy Odysseiovy\" v překladu Rudolfa Mertlika, 1969).\n\n\n\n"}
{"id": "41408", "url": "https://cs.wikipedia.org/wiki?curid=41408", "title": "Ezop", "text": "Ezop\n\nEzop (řecky \"Αἴσωπος\", Aisópos) je považován za zakladatele řecké bajky a patří dodnes k nejznámějším bajkařům. Působil v Řecku asi v 6. století př. n. l. Pocházel údajně z Malé Asie, žil v Athénách a na ostrově Samos.\n\nO jeho životě toho není příliš známo, narodil se pravděpodobně jako otrok thráckého nebo fryžského původu. Po propuštění z otroctví hodně cestoval. Procestoval Řecko, Babylonii a Egypt. Některé zdroje uvádějí, že byl po celý život velmi nemocen, jiné, že byl mrzák a fyzicky chorý.\n\nPodle pověsti byl Ezop křivě obžalován ze svatokrádeže a v Delfách odsouzen k smrti. Údajně byl shozen ze skály do propasti.\n\nSvé bajky přednášel ústně. Šlo o krátké prozaické příběhy se stručným dějem, v nichž vystupovala ustálená skupina postav, zvláště zvířata a rostliny, které přebírají lidské vlastnosti a stávají se typem, nositelem konkrétního charakteru. Mnohdy se objevují také skuteční lidé a postavy řeckých bohů, častý je dialog, který dává bajkám spád, posiluje dramatičnost a dynamiku příběhů. Každá bajka obsahuje na konci většinou didaktické poučení. Ezopova tvorba se stala postupem času známou po celém světě (např. \"O silném lvu\", \"O pyšném orlu\", \"O chytré lišce\" aj.).\n\nTeprve ve 3. století př. n. l. byly Ezopovy bajky písemně zaznamenány a později zpracovány v římském prostředí do veršované podoby (Demétrios Falerón, autorem latinského, veršovaného textu je Phaedrus).\n\nNa Ezopovu tvorbu navázali pozdější bajkaři jako třeba Jean de La Fontaine nebo Ivan Andrejevič Krylov.\n\nJedna z nejznámějších legend o životě Ezopa vypráví o jeho pánovi, který se jednoho dne při nějaké slavnosti směle vsadil o všechno své bohatství, že vypije moře. Druhého dne, když se probudil, uvědomil si svůj omyl a povolal k sobě Ezopa. Ezop byl prý velmi moudrý, sečtělý a nápaditý člověk. Hned vymyslel, jak svému pánovi pomoci.V určenou dobu oba sešli na mořské pobřeží, kde už čekal dav lidí, zvědavých na to, jak Ezopův pán splní svou část sázky - vypije moře. Ezop před ně předstoupil a řekl, že jeho pán klidně celé moře vypije, ale musí to být skutečně jenom to moře. Všechny řeky i jezera, která stékají do moře, musí nejprve zmizet, jinak nebude jeho pán schopen splnit to, co řekl. A protože nikdo nevěděl, jak nechat zmizet všechny řeky a jezera, ze sázky sešlo a Ezopův pán si mohl ponechat svůj majetek.\n\nAby se za tuto pomoc Ezopovi odměnil, dal mu svobodu.\n\nV českém prostředí byly antické bajky známy již ve středověku, objevují se např. v Prostějovském sborníku z 16. století. Roku 1791 vydal Václav Matěj Kramerius \"Ezopovy básně\", později Václav Rodomil Kramerius překlad pod názvem \"Obnovený Ezop\". V roce 1816 vydal Martin Neureutter Ezopovy bajky pod názvem \"Ezopowy básně pro mládež : Podle rozličných básnířů sebrané a vypracowané od A. G. Maißnera\". Spis do češtiny přeložil Ignác SSießler (Hynek Jan Šiessler). (Maißner měl funkci redaktora a SSießler překladatele do češtiny.)\n\nZ novějších překladů připomínáme překlady Rudolfa Kuthana, které byly vydány pod názvem \"Ezopovy bajky\" (Praha: Česká graf. unie, 1941), \"Ezop\" (Červený Kostelec: Doležalovo nakl., 1944), \"Ezopovy bajky\" (Praha: Mladá fronta, 1975), \"Svět ezopských bajek\" (Rudolf Kuthan, Václav Bahník, Jiří Valeš; Praha: Svoboda, 1976) a Pavlem Šrutem převyprávěné a ilustracemi Miloslava Jágra doplněné \"Ezopovy bajky\" (Praha: Albatros, 1998). Šrutova práce byla pozitivně hodnocena odbornou obcí, bývá označována jako první vskutku moderní adaptace Ezopa pro dětského čtenáře v českém prostředí. Přebásnění Jiřího Koláře bylo vydáno pod názvem \"Ezop\" (Ostrava: Knižní expres, 2000). Dalším převyprávěním je kniha Josefa Lady i s autorovými obrázky (Český Těšín: Albatros, 2002)\n\n\n\"Lékař a nemocný\"\nByl pohřeb, v průvodu šel i lékař a říkal příbuzným, že kdyby nebyl ten člověk pil víno a kdyby byl užíval klystýry, nebyl by zemřel. Jeden z nich ho přerušil: \"Teď to říkat nemusíš, když z toho není žádný užitek, ale měl jsi mu to poradit, dokud se tím mohl řídit.\"\nBajka ukazuje, že je třeba poskytovat přátelům pomoc, když ji potřebují, a ne se jim vysmívat, když jsou v zoufalém postavení.\n\n"}
{"id": "41418", "url": "https://cs.wikipedia.org/wiki?curid=41418", "title": "Koinótés", "text": "Koinótés\n\nKoinótés, také skrytá církev, je název skupiny organizované a formované tajným římskokatolickým biskupem Felixem M. Davídkem († 1988) a jeho nejbližšími spolupracovníky v letech 1967–1989. Tato skupina byla jednou z mnoha větví tzv. podzemní, skryté, tajné, mlčící, umlčené, ilegální či neoficiální církve, tedy vzešlá z neoficiálních struktur či aktivit uvnitř katolické církve během komunistického režimu v Československu. Skupinu tvořilo 15 biskupů vysvěcených tajně Davídkem a asi 160 kněží vysvěcených Davídkem a těmito biskupy.\n\nBrněnský lékař, teolog a kněz F. M. Davídek se po návratu ze 14letého vězení v roce 1964 pokusil realizovat svou ideu katolické univerzity, a proto se spojil se skupinou kolem Stanislava Krátkého, aby společně uskutečnili systém vzdělávání a aby hledali možnosti svěcení pro připravené kandidáty. V roce 1967 byl vysvěcen na biskupa slovenským tajným biskupem Peterem Dubovským Davídkův žák ing. Jan Blaha, který bezprostředně po návratu od Dubovského vysvětil na biskupa svého učitele. Od této chvíle začal Davídek vytvářet skrytou církevní strukturu v úplnosti. \n\nVe dnech 25.–26. prosince 1970 na tajném synodu v Kobeřicích u Brna, takzvaném „koncilu Božího lidu“, došlo k rozkolu mezi Davídkem a třemi z jím vysvěcených biskupů, kteří odmítali například jeho odvážná zdůvodnění pro kněžské svěcení žen a pokoušeli se konání synodu zmařit. Spor byl také o to, zda skrytá církev má již pracovat, nebo zda má jen čekat v záloze, dokud nebude veřejná část církve zcela paralyzována. Davídek kvůli porušení přísahy tyto tři biskupy (Josef Dvořák, Jiří Pojer, Bedřich Provazník) suspendoval z jejich funkcí, oni však jeho rozhodnutí nepřijali a působili odtrženě od něj až téměř do listopadu 1989. Stanislav Krátký se pokoušel obě strany usmiřovat, Davídkovi odpůrci hledali zastání u Dubovského. \n\nPo změně režimu v roce 1989 se církev k Davídkovým aktivitám stavěla rezervovaně. Vstřícně ke skryté církvi přistupoval z biskupské konference zejména Antonín Liška a zpočátku i Miloslav Vlk. Davídkova svěcení byla nakonec prohlášena za pochybně platná a tajní biskupové byli žádáni, aby se vzdali všech projevů své biskupské hodnosti. Kněží byli přezkušováni a přesvěcováni, pokud byli ochotni se oficiálnímu vedení církve ve všem podrobit.\n\n\n\nFelix Maria Davídek celkem vysvětil 15 biskupů, většina z nich měla konat svou biskupskou službu pouze v nebezpečí nebo vězení.\n\n\nFelix Davídek a jím vysvěcení biskupové vysvětili asi 160 kněží, mezi nimi zřejmě tři ženy. \n\n\n\n"}
{"id": "41419", "url": "https://cs.wikipedia.org/wiki?curid=41419", "title": "Kavitace", "text": "Kavitace\n\nKavitace (z latinského \"\" – dutina) je vznik dutin v kapalině při lokálním poklesu tlaku, následovaný jejich implozí. Pokles tlaku může být důsledkem lokálního zvýšení rychlosti (hydrodynamická kavitace), případně průchodu intenzivní akustické vlny v periodách zředění (akustická kavitace). Kavitace je zpočátku vyplněna vakuem, později se vyplní párou okolní kapaliny nebo do ní mohou difundovat plyny z okolní kapaliny. Při vymizení podtlaku, který kavitaci vytvořil, její bublina kolabuje za vzniku rázové vlny s destruktivním účinkem na okolní materiál. Jev může být doprovázen světelným efektem (sonoluminiscence). Kavitace vzniká například na lopatkách lodních šroubů, turbín, na čerpadlech a dalších zařízeních, která se velkou rychlostí pohybují v kapalině. Dokáže ji způsobit strašek paví při rozbíjení ulit mořských plžů.\n\nKavitace způsobuje hluk, snižuje účinnost strojů a může způsobit i jejich mechanické poškození.\n\nNa vznik kavitace má vliv především velikost podtlaku, soudržnost (povrchové napětí) kapaliny a teplota: čím je nižší, tím menší je kavitace.\n\nJev kavitace se využívá v medicíně, a to například ve stomatologii na odstraňování zubního kamene. Kavitace se objevují jako vedlejší efekt i při rozrušování ledvinových kamenů pomocí rázových vln – litotripsi. (Fokusované rázové vlny šířící se v kapalině bývají doprovázeny vznikem kavitací.)\n\nBěžně se efektů kavitace využívá k čištění špatně dostupných míst na malých předmětech (např. u šperků). Předmět je umístěn do vodní lázně a zdroj ultrazvuku v lázni vyvolává akustickou kavitaci, která narušuje nečistoty na povrchu.\n\nPojem kavitace se využívá pro populární popis ultrazvukové liposukce sloužící k odbourávání podkožního tuku.\n"}
{"id": "41421", "url": "https://cs.wikipedia.org/wiki?curid=41421", "title": "Hostivice", "text": "Hostivice\n\nHostivice je město v okrese Praha-západ ve Středočeském kraji. Leží na silnici spojující Prahu a Karlovy Vary, při západní hranici Prahy, centrem ve vzdálenosti asi 4 km od ní. Podle oficiálních údajů zde žije obyvatel a rychle roste tempem kolem 300 obyvatel ročně; skutečnost ale může být vyšší (viz ).\n\nHostivice se nachází v mírně zvlněné krajině, ohraničené z východu návrším Bílá hora. Nadmořská výška náměstí je 341 metrů.\n\nDnešní město vzniklo postupným sloučením čtyř původně poddanských vsí, které dodnes tvoří jeho územní části:\n\nVšechny uvedené vesnice vystřídaly v průběhu staletí různé majitele. Zprvu byly vlastněny nezávisle, postupně se však vlastnictví většiny z nich sjednotilo.\nVýznamnou majitelkou byla v osmnáctém století velkovévodkyně Anna Marie Františka Terezie Toskánská, která centru Hostivice vtiskla stavbou zámku a fary barokní ráz.\n\nDevatenácté století znamená především rozvoj dopravy. Hostivice se stává regionálním železničním uzlem mezi Prahou a Kladnem; koněspřežná dráha z Brusky (dnešní Dejvice) do Vejhybky (dnes Kladno) a do Lán, procházející územím obce, vznikla již roku 1830. Později se v Hostivici objevuje i lehký průmysl (jako první byla založena šroubárna).\n\nVe dvacátém století se obec postupně rozvíjela v sídelní oblast Prahy. Rostl počet obyvatel a postupně se oslaboval zemědělský charakter území. Vznikla nová čtvrť \"Palouky\" při hranici s Ruzyní a byly zastavěny další plochy.\n\n5. května 1945 bylo v Hostivici zastaveno německou hlídkou u domu čp. 123 auto hasičů z Úhonic, kteří jeli na pomoc Praze během Pražského povstání. Zabiti byli Karel Holub, Václav Horák, František Varcabo z Úhonic a Jaroslav Korecký z Drahelčic. Událost připomíná pamětní deska umístěná v Tyršově ulici.\n\nRoku 1950 byly sloučeny obce Hostivice a Litovice, čímž bylo uzavřeno územní formování dnešního celku. Od roku 1978 je obec městem.\n\nV současnosti město prochází etapou rychlého růstu a urbanizace. Pokračuje rušení polí na území města a intenzivní výstavba rodinných domků. Hostivice slouží jako sídelní obec pro mnoho osob dojíždějících za prací do Prahy.\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost města (obce) v roce, kdy ke změně došlo:\n\nV obci Hostivice \"(přísl. Jeneček, 2269 obyvatel)\" byly v roce 1932 evidovány tyto živnosti a obchody:\n\nV obci Litovice \"(přísl. Břve, Jeneček, 1812 obyvatel, telegrafní úřad, sbor dobrovolných hasičů, samostatná obec se později stala součástí Hostivic)\" byly v roce 1932 evidovány tyto živnosti a obchody: autodílna, 3 autodopravci, cihelna, obchod s dobytkem, výroba dřevěného zboží, obchod s dřívím, holič, 7 hostinců, klempíř, 2 koláři, 3 krejčí, obchod s kůžemi, lakýrník, 2 malíři, 3 obuvníci, pekař, výroba umělé pemzy, 5 rolníků, řezbář, 4 řezníci, 13 obchodů se smíšeným zbožím, stavební družstvo Dělnický dům, 2 švadleny, 5 trafik, truhlář, obchod s uhlím, státní velkostatek, zámečník, zednický mistr.\n\nPočet obyvatel je uváděn za Hostivice podle výsledků sčítání lidu včetně místních části, které k nim v konkrétní době patří. Je patrné, že stejně jako v jiných menších městech Česka počet obyvatel v posledních letech roste. V celé hostivické aglomeraci nicméně žije necelých 9 tisíce obyvatel.\n\nMístní jméno Hostivice, které znamenalo Hostivítovu ves, je původně jednotného čísla. Podle výkladu Augusta Sedláčka jde o zpodstatnělý ženský tvar přivlastňovacího přídavného jména utvořeného z osobního jména Hostivít týmž způsobem jako v místních jménech jiných tvaru mužského (Bezděz z Bezděd, Bolelúc z Bolelút a podobně) a znamená Hostivítova ves. Redakce časopisu Naše řeč v roce 1921 označila tento výklad za zcela pravděpodobný a vlastně jediné možný, třebaže jde o ne právě častý případ zpodstatnění takového přivlastňovacího přídavného jména v rodě ženském a zpravidla se takto zpodstatňují tvary mužské (Boleslav, Příbram, Litomyšl, Budeč, které původně byly rodu mužského), zatímco ženské tvary přivlastňovacích přídavných jmen se obvykle udržují jen jako adjektiva, t. j. v doprovodu příslušných podstatných jmen, jako jsou Kněževes (= knězova ves), Uhříněves (= Uhřínova ves), Nelahozeves (= Nelahodova ves) apod.\n\nDoložena jsou označení Hospřid z Hostivice (Arch. Č. 6, 407 z roku 1422); dvuor v Hostivici (t. 25, 227 z roku 1422); dvoru jeho v Hostivici, ješto slove Čeňkovský (t. 1, 543 z roku 1454); proti Oldřichovi Odúcovi z Hostivice (Desky 2, 322 z roku 1463); Žibřida z Jistebnice a na Hostivici (Arch. Č. 13, 9 z roku 1503); položen rok na den sv. Barbory v Hostivici (Hájek 214a) a jiné.\n\nPro původ názvu v jednotném čísle se vyjádřili i přední odborníci ve vědě o vlastních jménech, Vladimír Šmilauer a Antonín Tejnor, vědecký pracovník ÚJČ a hostivický rodák. K domněnce, že jméno Hostivice vzniklo z názvu pražských poddaných (tedy jako množný tvar), dospěl Gelasius Dobner na základě mylného čtení listiny Přemysla Otakara II., v níž jsou poddaní přesídlení do této oblasti z pražského podhradí při budování Malé Strany nazýváni hostinci, nikoliv hostivci, jak četl Dobner.\n\nTvarem se však jméno Hostivice podobá četným místním jménům odvozeným ode jmen osobních příponou -ice (pův. -ici) jako jména rodová nebo čelední, jako jsou Hostomice, Hostovlice, Hostětice, Hostice, Hostkovice apod., a tedy neodolalo jejich vlivu, a zároveň s původními tvary a vedle nich se tak odedávna (přinejmenším od 15. století) vyskytovaly i tvary množné: Hospřid z Hostivic (Arch. Č. 25, 420 z roku 1426), na dvuor v Hostivicích (t. 2, 457 a 461 z roku 1454), Aleš řečený Odúc a Anna manželé z Hostivic (t. 2, 477 z roku 1454), na vsech Klíčanech, Hostivicích a Tišiciech (t., 6, 578 z roku 1498) a j. Na rozdíl od místních jmen původu apelativního (Skalice, Sušice, Kamenice, Roudnice, Sedlice) anebo místních jmen spojených s názvy řek a potoků (Olešnice, Bystřice, Rokytnice, Kamenice) nebylo jméno Hostivice před tímto vlivem nijak chráněno.\n\nSpisek \"Brus jazyka českého\" z roku 1881 uvádí tuto obec jako druhý ze čtyř příkladů názvů, u nichž „jsme v rozpacích“ při volbě správného tvaru. Kotyškův místopisný slovník z roku 1895 uvádí jako novodobý úzus množné číslo. Podle jazykové poradny Ústavu pro jazyk český se jméno města správně používá jak v jednotném čísle ženského rodu (\"ta\" Hostivice), tak v pomnožné variantě téhož rodu (\"ty\" Hostivice). V „často kladených otázkách“ poradna udává jméno Hostivice jako příklad jména s oběma možnými skloňováními. Obě varianty uvádí jako rovnocenné rovněž publikace Aleny Polívkové \"Naše místní jména a jak jich užívat\". Lingvistka Anna Černá v roce 2016 v jazykovém koutku akademického časopisu Živa jmenuje názvy Hostivice, Prčice a Trstenice jako příklady názvů, které mohou mít jak tvary čísla jednotného, tak množného, a název Hostivice používá dokonce jako označení tohoto typu: „jména ze skupiny Hostivice mohou mít tvary jednotného i množného čísla“. K tomu obecně připomíná, že „bývá obvyklé, že místní tradice jednu z možností výrazně upřednostňuje.“ onomastik Pavel Štěpán z ÚJČ AVČR v roce 2019 uváděl, že původní podoba je „ta Hostivice“, avšak dnes se už připouští i „ty Hostivice“, přičemž starousedlíci většinou říkají „ta Hostivice“, ostatní spíše „ty Hostivice“.\n\nPoté, co redakce Naší řeči v roce 1921 zmínila na základě Kotyškova místopisného slovníku jednotné číslo jako „tvar dnes snad už zaniklý“, podobně jako se množné číslo ujalo u názvu Teplice, napsalo hostivické zastupitelstvo redakci Naší řeči přípis, že „lid domácí neříká jinak než »do Hostivice, v Hostivici« a jen cizinci a přistěhovalci že skloňují »do Hostivic, v Hostivicích«“. Redakce Naší řeči tak v roce 1923 uvedla, že „tím se situace úplně změnila“, protože u místních jmen redakce vždycky kladla váhu na to, jak se to jméno skloňuje v ústech domácího lidu, a že tedy „není ovšem proč hájiti tvaru pomnožného, když skloňování jednotné, »z Hostivice, v Hostivici«, je nejen lidové, ale i původní, přes novotvary pomnožné, v starší tradici zachované“. V reakci na to však redakce dostala naopak reakci jiného místního obyvatele, že se „mezi lidem nikdy neřekne »do Hostivice«, nýbrž vždycky jen »do Hostivic«“, a redakce se tak v roce 1926 opět vrátila k názoru, že „je-li v užívání dnes tvar pomnožný, náleží mu přednost, třeba není původní“. Sloupek Technetu v roce 2019 také tvrdí, že „obyvatelé Hostivice většinou mluví o »těch Hostivicích« a stejně tak dobové materiály a zápisy pyrotechniků \"(ze 40. let 20. století)\" téměř výhradně používají množné číslo“.\n\nV souboru dopisů hostivického rodáka, zpěváka Františka Veselého hostivickému hostinskému Miroslavu Neradovi je obsažen též list z 12. dubna 1950, v němž Veselý, ve věku 86 let, reaguje na hostinského sdělení, že se u něj sešli „všichni hostinští a holiči z Velkých Hostivic“, tím, že je mu množné číslo pro místní jméno Hostivice proti mysli, a výčtem dokladů a dokumentů, kde je použito číslo jednotné. Shrnuje pak slovy: „Jak to je nyní se způsobem označování obce Hostivice, ovšem nevím, ale za svých mladých let, kdy jsem v Hostivici pobýval více nebo méně dlouho a stýkal se hojně s lidmi tam usedlými, neslyšel jsem nikdy jinak než: ten je z Hostivice‚ šel až k Hostivici, vidíme na Hostivici, mluvili o Hostivici, leží to v Hostivici, tedy vesměs jen v čísle jednotném. A bylo by věru škoda, kdyby tento způsob vyjadřování byl opuštěn, způsob, který lid v obci usedlý jistě podědil po svých předcích za mnohá a mnohá staletí. Stala-li se obec Hostivice – po připojení Litovic‚ Břvů, Jenečka „velkou“, proto není ještě zapotřebí, aby se přestěhovala z čísla jednotného do čísla množného. Podívejme se na obec Hořelice. Myslím, že se nemýlím; tato obec má svůj název též v jednotném čísle a že se tam mluví: jsem z Hořelice a nikoli: jsem z Hořelic, ačkoli hned vedle jsou Drahelčice, které mají své jméno v čísle množném.“ Badatel hostivické historie Jiří Kučera uvádí, že co nahlédl do starých písemností vrchnostenského úřadu, používají se obě možnosti, i když asi převažuje „ta Hostivice“, a že záleželo asi na osobě pisatele a jeho místní znalosti. Osobně se Kučera kloní k tomu, že místně správnější je „ta“ Hostivice. Tato forma se podle něj používá i ve všech oficiálních písemnostech vyhotovovaných orgány města.\n\nDříve údaj o jednotně doporučeném tvaru uváděl \"Statistický lexikon obcí\", později (např. v roce 2005) však již u názvů žádné mluvnické údaje neuvádí. Český statistický úřad ve svém registru uvádí Hostivici ve skloňování v čísle jednotném.\n\nHostivický měsíčník, vydávaný městským úřadem jako časopis hostivických občanů, v únorovém čísle 2007 zveřejnil článek A. Křížkové „Jak je to správně? Ta Hostivice nebo ty Hostivice?“, který připomíná někdejší odpověď zastupielstva redakci časopisu Naše řeč, podle níž staré listiny, které se dochovaly, uvádějí vždy „v Hostivici“, „do Hostivice“. Podle Křížkové se i současní představitelé města shodují na tvaru „ta Hostivice“, a v jednotném čísle je uveden i ve všech současných důležitých listinách: například povýšení na město z 1. 1. 1978, schválení znaku města, udělení vlajky města 25. 3. 2005. A. Křížková uzavírá, že většinu obyvatel v řeči, při psaném textu a zvláště pak v novinových a televizních zprávách „ty Hostivice“ tahají za vlasy či dokonce pobuřují. Postěžovala si přitom na ty redaktory, kteří si se správností názvu města příliš hlavou nelámou a na upozornění nereagují.\n\nNa úředním webu města na doméně hostivice.eu se jeho název používá v řadě textů v jednotném čísle ženského rodu, například jedna ze sekcí hlavního menu se jmenuje „O Hostivici“ a jednotné číslo je užíváno i v textech věnujících se historii města.\n\nPůvodní (od roku 1998) oficiální webová adresa hostivice.cz zrcadlí úřední web města, ale v září 2019 byla doplněna rámem (do záhlaví přidaným reklamním banerem) nadepsaným „Skloňování slova ty Hostivice“, který bez jakéhokoliv vysvětlení či komentáře obsahuje tabulku tvarů pomnožného čísla, aniž by byla jakkoliv zmíněna existence tvaru jednotného čísla, přičemž v témž baneru provozovatel uvádí, že tato doména byla a je od roku 1998 bezplatně poskytována pro účely obce a radnice spolu se službami, kterými během času byla správa webu, mailu, diskusních fór, DNS, atd. V září 2019 existuje rovněž facebooková veřejná skupina Hostivice.cz, jejíž správce do úvodního banneru skupiny uvedl jako hlavní heslo „Hostivice.cz – Ty Hostivice.“. Kontaktní osobou držitele domény Hostivice.cz je od roku 1998 Tomáš Svoboda, který je pod jménem Tomáš K Svoboda také hlavním přispěvatelem zmíněné facebookové stránky hostivice.cz.\n\nZnakem města je červeno-modře polcený štít, v patě stříbrná kvádrovaná hradba s cimbuřím a modrým ozubeným kolem. Vpravo tři stříbrné podkovy (2, 1), vlevo zlatá do oblouku vztyčená větev vinné révy se třemi listy.\n\nMěstu byla udělena rovněž vlajka, která je ze znaku odvozena.\n\nVýklad symbolů podle oficiálního webového serveru města: Červené pole heraldicky vpravo (z pohledu pozorovatele vlevo) se třemi stříbrnými podkovami znamená vlastní Hostivice, vychází z erbu vladyky Jindřicha z Hostivice a ze Semčic, který zde vlastnil majetek v roce 1496. Modré pole s větví vinné révy připomíná Litovice a odkazuje na erb Řehníka z Litovic (prvního známého majitele Litovic) a rod Dražiců. Stříbrná zeď symbolizuje městský status (žádná ves tvořící dnešní město nebyla nikdy opevněna), pět stínek naznačuje pět městských částí (v době schválení Hostivice I, Hostivice II-Litovice, Hostivice III-Jeneček, Hostivice IV-Břve a Hostivice V-Palouky). Modré ozubené kolo připomíná průmyslovou výrobu a novodobý rozvoj obce a posléze i města.\n\nPět stínek ve znaku města údajně symbolizuje pět částí: Hostivice I, Hostivice II-Litovice, Hostivice III-Jeneček, Hostivice IV-Břve a Hostivice V-Palouky.\n\nAktuálně se město Hostivice skládá\n\nEvidenční část Hostivice má jeden malý přesah a dvě malé exklávy na území ZSJ Břve (všechny tři dohromady jsou označeny jako díl 2 základní sídelní jednotky Břve).\n\nEvidenční část Břve má malou exklávu v katastrálním území Hostivice, označenou jako díl 2 základní sídelní jednotky Hostivice. Jedná se o dvojici parcel 158/1 (na níž je evidovaná adresa již neexistujícího domu Za Krahulovem čp. 1125 mezi ulicemi Za Krahulovem, Lipová a Okrajová, v katastrální mapě je označená jako výběh) a 159 (v RÚIAN označená jako ulice Za Krahulovem).\n\nKromě jmen na mapách se používají i další místní názvy. Například\n\nHostivice nepatří mezi turisticky či historicky významné obce regionu. Přesto má několik zajímavých míst, která stojí za zhlédnutí a mělo by o ně být náležitě pečováno.\n\n\"Hostivický zámek\" vznikl přestavbou staršího raně barokního zámečku z let 1689–1697. Jednoduchá stavba na obdélníkovém půdorysu vznikla v letech 1734–1736, pod dozorem stavitelky, velkovévodkyně toskánské, podle projektu dvorního toskánského architekta Václava Špačka, a za řízení políra Jana Jiřího Bauera. Autorem fresek je malíř Karel Josef Moravini. Pozoruhodné je zejména jeho monumentální zobrazení bitvy na Bílé hoře. Stavba pokračovala i po smrti velkovévodkyně. Postupně vznikaly hospodářské budovy, byla přistavěna zámecká kaple. Hostivický zámek patřil na počátku 20. století rakouskému císaři jako součást tachlovického velkostatku a spolu s dalším císařským majetkem byl po roce 1918 zestátněn.\n\nSpráva Československých státních lesů a statků pro velkostatek sídlila v Jenči. V roce 1949 tak přešel zámek do majetku Československých státních statků. Byl pak využíván k obytným a různým hospodářským účelům. Jednotné zemědělské družstvo Hostivice si v roce 1957 prosadilo převod hostivického dvora včetně zámku do své správy. Horní část kaple sloužila jako sušárna prádla, ve spodní části se nacházela uhelna. Zámek se nakonec dostal do havarijního stavu a v 70. letech 20. století žádal Městský národní výbor o vyřazení zámku ze seznamu nemovitých kulturních památek. Hlavní budovu zámku zachránila velkorysá rekonstrukce v letech 1977–1983. V roce 1985 byla obnovena zámecká brána, kterou dříve JZD strhlo. Hospodářské budovy se dvorem ale zůstaly nadále v dezolátním stavu a dočkaly se rekonstrukce až po privatizaci po roce 1989.\n\nV přízemí zámku se nacházely prostory klubu důchodců a městské knihovny, jejíž dětské oddělení bylo ve druhém patře. Ve druhém patře probíhaly hudební kurzy a v reprezentačních prostorách sídlil městský národní výbor. Od té doby objekt slouží jako sídlo městského národního výboru resp. městského úřadu a konají se zde různé kulturní akce.\n\nPřed zámkem stojí 9 metrů vysoký pískovcový \"mariánský sloup\" z roku 1734. Čtyřhranný sloup s mariánským reliéfem obklopují sochy sv. Vavřince, sv. Kateřiny, sv. Floriána a sv. Víta. Měkký materiál sloupu ovšem těžko odolává smogu a působení vandalů, a tak památka i přes snahu restaurátorů postupně ztrácí jemné detaily a viditelně chátrá.\n\nJednolodní \"kostel sv. Jakuba Většího\" pochází z 13. století. Kněžiště je gotické, chrámová loď a mobiliář má převážně barokní charakter. Ke kostelu náleží \"barokní fara\" z let 1734–1736. Gotická dřevěná soška ve stylu krásných madon, tzv. \"Hostivická madona\", je přítomna již jen v kopii – originál je pro větší bezpečnost uložen jinde.\n\n\"Litovická tvrz\" je gotický objekt původem ze 13. století, ovšem vícekrát přestavovaný. Je ve špatném technickém stavu a není odpovídajícím způsobem využíván.\n\nNa území města se nachází i řada hodnotných barokních kaplí \"poutní cesty\" spojující klášter v Hájku a Strahov, jejichž architektem byl Jan Schor (1686–1787). Několik z nich bylo díky úsilí místních nadšenců zachráněno, jiné byly během 20. století zničeny nebo zchátraly.\n\nKromě těchto významnějších památek je v Hostivici i řada dalších zajímavých objektů místního významu, které nemají památkový status. Tak jako i jinde, závisí péče o ně v první řadě na kulturním uvědomění a finančních možnostech majitele. Zatímco některé pamětihodnosti jsou udržovány ve výborném stavu, jiné postupně mizí.\nCelkový urbanisticko-památkový stav města není uspokojivý a v posledních desetiletích se spíše zhoršuje. Vedle chátrání a zániku některých památek se to projevuje i nekoncepční stavební politikou. I když byla Hostivice až na dvě menší výjimky ušetřena výstavby panelových domů a velkých prosklených budov na nevhodných místech, nebyl uspokojivě vyřešen charakter centra města. To dnes nepřipomíná městské jádro, ale spíše náhodné seskupení objektů.\n\nJako příklady lze jmenovat dva architektonicky nepatřičné jednopodlažní supermarkety v těsné blízkosti barokního zámku nebo vysokou stavbu ze zinkovaného profilovaného plechu proti husitské modlitebně (Sbor Dr. Albrerta Schweitzera). (tato modlitebna je ale postavená o mnoho let později)\n\nNa území města působí všechny hlavní celostátní politické strany. Hostivičtí voliči jsou spíše pravicoví, avšak místní ODS dlouho neměla – zřejmě následkem osobních sympatií a antipatií mezi místními politiky – dostatečný koaliční potenciál, a tak městu po listopadu 1989 většinou vládly městské rady vedené sociálními demokraty nebo lidovci. To se změnilo až v roce 2002, kdy se po volbách vytvořila rada tvořená koalicí subjektů \"Hostivice 2006\", \"ODS\" a \"US-DEU\". Ve volbách 2006 zcela jednoznačně zvítězila \"ODS\". Zajímavostí voleb 2006 je posun kandidáta \"ČSSD\", MUDr. Davida Ratha, ze spodních pozic kandidátky na první místo za \"ČSSD\" díky preferenčním hlasům.\n\nSoučasnou starostkou je Klára Čápová.\n\nVe volbách do Poslanecké sněmovny PČR v roce 2006 byla v Hostivici jasným vítězem ODS. Volební účast byla vysoká - celkem bylo započteno 3125 platných hlasů, což odpovídá 70,65 % voličů. Podrobnější přehled výsledků přináší následující tabulka:\n\nVe městě působí řada společenských a zájmových organizací. Pořádají se kulturní a jiné společenské akce. Poté, co vyhořel \"Dělnický dům\", postrádá však město dostatečně velký sál pro pořádání kulturních a společenských akcí.\n\nK aktivním organizacím patří například Český svaz ochránců přírody Hostivice (ochrana a poznání přírody), Český svaz chovatelů Hostivice, Římskokatolická farnost Hostivice (koncerty vážné hudby v kostele) nebo místní mateřská škola (akce pro děti).\n\n\nVe městě funguje základní, mateřská škola, a gymnázium a dále malotřídní základní škola pro děti se speciálními potřebami.\n\nOd roku 2004 působí ve městě zařízení Fondu ohrožených dětí \"Klokánek\".\n\nNa území města převažuje drobný průmysl, služby a zemědělství. Nesídlí zde žádné velké firmy, obyvatelé spíše dojíždějí za prací do Prahy nebo i do Kladna.\n\nOd poloviny roku 1928 do 40. let 20. století se v severozápadní části Litovic poblíž Jenečku nacházela lindbetonka - továrna na výrobu stavebních hmot, založená z iniciativy V. M. Havla. Postavenou pec a jámu pro těžbu cihlářské hlíny otevřel autor technologického postupu ing. Lindmann ze Stockholmu. Výrobky lindbetonky byly použity mimo jiné při výstavbě vilové čtvrti na Barrandově v Praze.\n\nV Hostivici se nachází nádraží vzniklé roku se 1863 stavbou Buštěhradské dráhy v trase bývalé koněspřežky (dnes frekventovaná trať 120 Praha Masarykovo nádraží – Kladno – Rakovník; v Hostivici zastavují všechny vlaky včetně rychlíků). Trať 122 spojuje Hostivici s Prahou-Smíchovem a s Rudnou u Prahy; ve směru do Rudné je však pouze sporadický provoz. V polovině 20. století byla Hostivice spojena také se starší tratí Praha – Rudná – Podlešín; úsek Hostivice – Středokluky byl v roce 1966 přeložen, v letech 1993–2006 zcela bez provozu, od 31. 3. 2007 slouží zrekonstruovaná trať nejen nákladní, ale i pravidelné osobní dopravě, dříve na této trati jezdil o víkendech cyklovlak, později jej nahradil Cyklohráček. Taktéž je na trati v provozu linka S54, která byla zavedena v prosinci 2015 na trase Hostivice – Středokluky a byla na ní vystavěna zastávka Dobrovíz-Amazon. Na přelomu let 2010/2011 prošla staniční budova hostivického nádraží několikaměsíční rekonstrukcí. S platností od 1. ledna 2011 byla rozšířena plná integrace na železniční trati č. 122 v úseku Hostivice - Rudná u Prahy. Plná integrace znamená, že ve vlaku platí nejenom předplatní jízdní doklady PID, ale i přestupní jízdenky PID pro jednotlivou jízdu. Na území města proběhla výstavba dvou železničních zastávek (Hostivice-Sadová a Hostivice-U Hřbitova). Další vývoj železniční dopravy na území města Hostivice má spočívat ve výstavbě rychlodráhy Praha - Kladno, která pravděpodobně přinese zastávku Hostivice-Jeneček.\nNa území města zasahuje část Pražského okruhu, který se zde kříží se začínající dálnicí D6 (silniční tah E48) Prahy na Karlovy Vary.\n\nSouběžně s touto silnicí vede silnice II/606 (dočasně, dokud neproběhne převod z ŘSD na kraj značená jako I/6J).\n\nSilnice III. třídy na území města jsou:\n\nSilnice II/606, vedená ulicí Československé armády, tvoří dopravní páteř Hostivice. V roce 2010 kapacitně nedostačující a silnici částečně odlehčilo právě vybudování části dálnice D6 vedoucí stejným směrem severně od Hostivice. Protože v minulosti na hostivickém území došlo k závažným dopravním nehodám včetně poboření budovy rozjetým kamionem, byla na území města rychlost omezena na 40 km/h. Zmíněné omezení vzalo zasvé po otevření dálnice D6.\n\nPo silnici je město spojeno Prahou a oblastí na západ od ní autobusovou dopravou, a sice již od 12. 11. 1994, tedy od zahájení provozu metra v úseku Nové Butovice - Zličín, kdy došlo k pokrytí linkou č. 357 (Zličín - Hostivice, Staré Litovice) . Na území města zajíždí několik linek Pražské integrované dopravy, konkrétně linky č. 306, 336, 365 (od 15.12.2019), 386 a 347. První čtyři zmíněné linky provozuje ČSAD Kladno, poslední linku Dopravní podnik Praha. Autobusové spoje zajíždějí v Praze ke stanicím metra Zličín a Nemocnice Motol. Od 11. 12. 2006 spojuje Hostivici s Prahou také jeden pár nočních spojů, které zajišťuje ČSAD Kladno a linka je v systému Pražské integrované dopravy vedena pod číslem 957. V nedávné minulosti jsme se na území města mohli také setkat s provozem linek č. 319, 357, 358 a 457. Posláním linky č. 319 v trase Hostivice, nádraží - Jeneč - Středokluky - Letiště Ruzyně bylo nahrazovat dopravu na tč. zastavené osobní dopravě na části železniční trati č. 121 v úseku Hostivice - Středokluky. Linka č. 357 v trase Zličín - Hostivice, Staré Litovice byla nejprve páteřní linkou, po zavedení ostatních linek začala plnit pouze funkci doplňkovou, později v provozu jen ve špičkách pracovního dne a později úplně zrušena. Linka plnila také funkci školního spoje, kdy byl jeden pár spojů prodloužen o úsek Hostivice, Staré Litovice - Chýně. Po kratičké období počátkem 21. století dostal školní autobus samostatné číslo linky, a sice 457. Číselnou řadu 400 proto, že se podle pravidel provozování PID jednalo o linku, která začínala a končila ve vnějším tarifním pásmu. V minulosti se Hostivic dotýkal i provoz autobusové linky č. 358 v trase Zličín - Sobín - Chýně, která byla vedena přes část Hostivice-Břve. Později byla linka zrušena, přičemž obsluhu části Hostivice-Břve převzala linka č. 347, vedená v trase Zličín - Chýně - Hostivice-Břve - Hostivice - Vypich - Motol. Další rozvoj linek PID se plánuje spolu se spuštěním integrace Rakovnicka a okolí (v první etapě v prosinci 2019 nahradí linky Středočeské integrované dopravy A32, B81, B82, B85 a dvě linky dopravců Anexia a ČSAD Slaný, spojující Prahu 6 s vesnicemi směrem na Rakovník a Nové Strašecí).\n\nK 15.12.2019 je Hostivice v souvislosti se změnami na Rakovnicku plně integrovaná v rámci systému PID.\n\nObsluhu tedy zajišťují autobusové linky 306 (Kladno - Jeneč - Hostivice - Praha, Zličín), 336 (Hostivice, Ve Vilkách - Praha, Zličín), 365 (Stochov - Jeneč - Hostivice - Praha, Motol), 386 (Kladno - Bratronice - Unhošť - Hostivice - Praha, Zličín), 347 (Praha, Zličín - Chýně - Hostivice, Nádraží - Praha, Motol) a noční linka 957 (Hostivice, Ve Vilkách- Praha, Zličín - Praha, Sídl. Řepy).\n\nLinka 347 byla od 15. 12. 2019 ve směru do Motola ukončena na nádraží v Hostivici, s výjimkou dvou spojů tam a jednoho zpět v pracovní dny, které byly zachovány z důvodu lepší dostupnosti k Nemocnici Motol.\n\nS městem na severu sousedí areál letiště Praha-Ruzyně, které představuje pro místní obyvatele na jednu stranu dopravní spojení a pracovní příležitost, ale na druhou stranu město omezuje v rozvoji a příležitostně i zatěžuje hlukem nízko letících letadel. Hlavní přistávací a rozjezdové směry letiště však v současnosti nemíří nad Hostivici.\n\nDoba, kdy bylo možné z Hostivice vyjít nebo vyjet kterýmkoli směrem a kdy sem vedla i turistická značka, je dávno pryč. Silnice jsou rušné a dopravní stavby jako letiště, železniční trať do Prahy a městský okruh, omezují výlety na další strany. Přesto však spojení po pěších cestách existuje, byť jeho kvalita není valná. Jedná se o pozůstatky poutní cesty do Hájku ve směru na západ (tedy ke křivoklátským lesům) a starou pěší cestu do Řep. Do Sobína byla nedávno vybudována cyklostezka a s Břvemi a dalšími oblastmi jižně od Hostivice je obec spojena využívanými cestami v lesích.\n\nHlavní sportovní organizací je TJ Sokol Hostivice. V Hostivici se pěstují například fotbal, volejbal, atletika, šachy nebo tenis. Potřebám sportovců slouží mimo jiné sokolovna v Hostivici, krytá hala v těsném sousedství sokolovny a stadión v Litovicích. Své sportovní zázemí má i nově postavená škola. Nově od 1. září 2007 bylo otevřeno vital studio GREP. V části Břve funguje již několik let Sporthotel, jehož součástí je i víceučelová hala pro různé sporty.\n\nNa náměstí se nachází pobočka České spořitelny a Komerční banky. V blízkosti náměstí byla vybudovaná prodejna Lidl, která vznikla na místě bývalé mlékárny. V západní části obce vznikl nově postavený supermarket Penny, který převzal prodejní plochu po diskonzu Plus, a textilní obchod Kik. V září 2012 vznikl v části Jeneček hypermarket Tesco, v roce 2018 zde byla v centru obce otevřena prodejna Iceland na místě starší samoobsluhy ze sedmdesátých let 20. století.\n\nTaké se zde nacházel velký obchod s potřebami pro malé děti Malvík, v současné době jej nahradil jiný řetězec s podobným sortimentem.\n\nVe městě jsou v provozu dvě vietnamské potravinové samoobsluhy, dále český market Litovka v části Litovice a na náměstí je obchod s farmářskými výrobky. V blízkosti města se východním směrem nachází několik pražských obchodních center, která mohou hostivičtí využívat.\n\nDíky navyšování počtu obyvatel dochází k prudkému rozvoji výstavby jednotlivých obchodů v Hostivici i okolí, hlavně pak podél starší silnice z Prahy na Karlovy Vary, kde se právě bude stavět i Centrum Hostivice.\n\nNa území města se nachází zajímavá soustava rybníků (\"Litovický rybník\", \"Břevský rybník\", \"Kala\"). Dnes nejsou vytvořeny dobré podmínky k jejich rekreačnímu využití (nízká čistota vody, chybějící zázemí). Retenční a odkalovací nádrž hostivické čističky vody v Paloukách, zvaná \"Strnad\", bývá občas využívána k windsurfingu. I zde jsou však pochopitelné problémy s kvalitou vody.\n\nHlavním vodním tokem je Litovický potok, který po opuštění území města protéká jako Šárecký potok Prahou a vlévá se do Vltavy. V centru města se do tohoto potoka vlévá malý Jenečský potok, dnes zčásti vedený v betonovém zakrytém korytě. I na tomto potoce je drobný rybníček umístěný v severní části Jenečka.\n\nNa území mezi Břvemi, Litovicemi a Hostivicí v sousedství zmíněných rybníků se nachází lesík zvaný \"Bažantnice\" (a \"Stromečky\" v té části, jež nebyla bažantnicí), obsahující m.j. mokřady, jež jsou významným hnízdištěm ptactva. Proto je zde vyhlášeno chráněné přírodní území Hostivické rybníky (celková rozloha 112,87 ha, vyhlášeno roku 1996), zahrnující jak samotné rybníky a mokřady, tak i přilehlé druhotné lesní porosty.\n\nBlízké okolí Hostivice trpí nedostatkem lesů, a tak je tento lesík jednou z mála příležitostí k vycházkám v zeleni pro obyvatele. Kromě něho se zde nachází již jen rozlehlý třešňový sad \"Třešňovka\" nad hostivickým nádražím, dnes zpustlý.\n\nPamátnými stromy na území města jsou lípa malolistá v Jiráskově ulici a dvojice lip malolistých před vchodem do areálu kostela.\n\n"}
{"id": "41422", "url": "https://cs.wikipedia.org/wiki?curid=41422", "title": "Liptovský Mikuláš", "text": "Liptovský Mikuláš\n\nLiptovský Mikuláš, dříve Liptovský Svätý Mikuláš (), je slovenské okresní město v Žilinském kraji, v Liptovské kotlině pod Tatrami na řece Váh, 65 km východně od Žiliny. V roce 2015 zde žilo přes 31 500 obyvatel a bylo tak 21. největším slovenským městem.\n\nLiptovský Mikuláš leží uprostřed Liptovské kotliny, na úpatí Nízkých a Západních Tater.\n\nVýhled z vrchu Háj-Nicovô poskytne výhled na město, vodní nádrž Liptovská Mara, mohutné pohoří Nízkých Tater, Západních Tater i Chočských vrchů. Bezprostřední okolí města nabízí krátké procházky i několikahodinové výlety nenáročným horským terénem nebo celodenní vysokohorské túry.\n\nPrvní písemná zmínka o Liptovském Mikuláši je z roku 1286. Základem osídlení byl kostel svatého Mikuláše, okolo kterého se od 14. století postupně formovalo náměstí – dnešní náměstí Osvoboditelů. Po svém patronovi, svatém Mikuláši, získalo město své jméno. V první polovině 14. století mělo město významné obchodní postavení, od roku 1424 mělo výsadu organizovat dvakrát ročně trhy. Od roku 1677 se stalo i sídlem okresu, Liptovské stolice, pozdější župy. Ve městě sídlily úřady a soudy.\n\nRoku 1713 zde byli popraveni zbojníci Juraj Jánošík a Tomáš Uhorčík.\n\nRoku 1865 se stal starostou Žid Izák Diner, což bylo na tehdejší poměry unikátní.\n\nV 19. století byl jedním z významných středisek Slovenského národního obrození. Ve 30. letech 20. století zde vybudovala firma Baťa svou sesterskou společnost Darina, která se věnovala výrobě gumového zboží.\n\nCentrem města je náměstí Osvoboditelů, jehož základy vznikly už ve 14. století. Nynější rozměry má od dokončení výstavby měšťanských domů v 18. století. Na začátku třetího tisíciletí prošlo celkovou rekonstrukcí.\n\nKostel svatého Mikuláše je gotická stavba v jižní části Náměstí Osvoboditelů postavená kolem roku 1280 na místě staršího románského kostela. V 15. století byl přestavěn, rozšířen a v 18. století barokně upraven. Další úpravy proběhly v letech 1883, 1940–1943 a 1965. V letech 1632–1637 zde kázal český evangelický kazatel Jiří Třanovský. Na náměstí se nachází druhá nejstarší budova ve městě – \"Pongrácovské panské sídlo\". Dnes v něm sídlí Centrum Kolomana Sokola – galerie věnovaná grafikovi, malíři a mikulášskému rodákovi Kolomanu Sokolovi a v jejím sklepení je expozice Mikulášské mučírny. V její blízkosti stojí další reprezentativní panské sídlo s názvem \"Illésházyovská kúria\", které z řady ostatních domů vystupuje mohutnou trojitou arkádou. V současnosti ji užívá městské Muzeum Janka Krále, v 18. století však v ní měla svoje sídlo Liptovská stolice. Právě v jednom z těchto panských sídel byl v roku 1713 souzený zbojník Juraj Jánošík. Nepřehlédnutelná je i rozsáhlá budova bývalého župního domu uprostřed hlavního náměstí. Západně od něj stojí klasicistní synagoga postavená v letech 1842–1846 a patří mezi největší synagogy na Slovensku. V roce 1906 ji přestavěl maďarský architekt Leopold Baumhorn.\n\nVe východní části města ve čtvrti Okoličné se nachází Kostel svatého Petra z Alkantary z konce 15. století.\n\nVýchodně od župního domu na Tranovského ulici je klasicistní evangelický kostel postavený jako toleranční v letech 1783–1785. Společně se starou evangelickou farou a budovou Liptovské galerie Petra Michala Bohúňa vytváří menší náměstí, které nese název Náměstí Žádostí slovenského národa. V prostorech galerie sídlí i Dům fotografie. Nedaleko se nacházejí i další dvě kulturní instituce. V někdejším jezuitském klášteře má svoje sídlo Slovenské muzeum ochrany přírody a jeskyňářství, Černý orel poskytuje svoje prostory stálé expozici Liptovského muzea přibližující dějiny myslivosti a rybářství na Liptově.\n\nV okolí města se nachází řada památek lidové architektury, jako jsou Muzeum liptovské dědiny v Pribylině, vodní mlýny v Kvačianské dolině a osada Vlkolínec na vrchu Sidorovo. Keltské osídlení na vrchu Úložisko dokumentuje archeologický skanzen Havránok.\n\nDíky úrodné Liptovské kotlině se ve městě vyvinul potravinářský průmysl. Dnes je důležitý hlavně díky turistům, kteří se odsud vydávají do Tater a k přehradě Liptovská Mara. Město je také významnou křižovatkou – okolo Mikuláše vede dálnice D1 a prochází jím i důležitá železniční trať z Košic do Žiliny. Městská hromadná doprava provozuje 13 autobusových linek.\n\nMěsto žije mnohými kulturními a sportovními událostmi. V červnu pěší zóna ožívá Stoličnými dny, v prosinci tradičním Mikulášským jarmarkem a během prázdnin bohatým kulturním programem Mikulášského léta.\n\nZ vrchu Háj-Nicovô je výhled na všechna lákadla města a okolí: vodní nádrž Liptovská Mara, Nízké Tatry, Západní Tatry i Chočské vrchy. Bezprostřední okolí města nabízí krátké procházky i několikahodinové výlety nenáročným horským terénem nebo celodenní vysokohorské túry.\n\nV dubnu Areál vodního slalomu Ondreja Cibáka hostí Mezinárodní liptovské slalomy, v květnu Mezinárodní tatranský slalom. Slalomáři z Liptovského Mikuláše úspěšné reprezentují Slovensko na mezinárodních soutěžích i olympiádách. Michal Martikán a Elena Kaliská už vícekrát stáli na stupních olympijských vítězů. Areál vodního slalomu návštěvníkům nabízí možnost vyzkoušet si rafting, hydrospeed či absolvovat školu kajaku.\n\nV Mikuláši má dlouhou tradici i hokej. Na ledové ploše zimního stadionu vyrostli mnozí světoznámí hokejisté – Jerguš Bača, Martin Cibák, Marek Uram, Milan Jurčina. V blízkosti stadionu se nabízí i další možnosti zasportovat si – krytý bazén, tenisové kurty a hala, squash, bowling, skateboardový areál. Možnosti sportovních aktivit ve městě jsou však větší, doplněné o jízdu na motokárách, paragliding, paintball a airsoft, fitness centra nebo jízdu na koni.\n\nV roce 2003 byl 4 km severozápadně od centra od centra města na ploše 14 ha otevřen Aquapark Tatralandia, jeden z největších aquaparků ve střední Evropě. V letní sezóně má denní kapacitu 5 000 návštěvníků. Je zde využívána termální voda z 2 500 m hlubokého vrtu a v bazénech má teplotu do 38 °C.\n\nNabízí koupání a oddech v 11 bazénech s termální vodou, osm bazénů je otevřeno celoročně a tři z nich jsou kryté. K aquaparku patří tobogány, skluzavky, gejzíry, masážní sezení a mnohé další atrakce. Součástí je saunový svět Tatra-Therm-Vital a komplex Wellness Paradise. V těsné blízkosti aquaparku vyrostla kopie amerického městečka Western City Šiklův Mlýn, lanový park Tarzania a multifunkční hala Liptov Aréna, která je místem konání kulturně-společenských a sportovních akcí.\n\nPřímo v městských částech Ilanově a na Podbrezinách leží menší lyžařská střediska s umělým zasněžováním. Jen 14 km jižně se v Demänovské dolině nachází největší slovenské lyžařské centrum Jasná Nízké Tatry, blízko jsou i další střediska: Pavčina Lehota-Žiarce, Závažná Poruba-Opalisko, Liptovský Ján-Javorovica nebo Žiar-Dolinky.\n\nVodní nádrž Liptovská Mara nabízí mnoho různých vodních sportů – plavání, surfing, jachting atd.\n\nMaria Rázusová Martáková\n\n\n"}
{"id": "41424", "url": "https://cs.wikipedia.org/wiki?curid=41424", "title": "Oleg Sus", "text": "Oleg Sus\n\nOleg Sus (9. září 1924 Brno – 22. listopadu 1982) byl český estetik, literární vědec a kritik. Používal pseudonymy \"gs\", \"Olaf\", \"ajlavník\", \"A. Arché\", \"D. Bredon\", \"De Death\", \"Larsen\", \"Tlalok\" aj.\n\nPo maturitě (1944) vystudoval na Masarykově univerzitě bohemistiku a estetiku (PhDr. 1950). Poté začal přednášet na Filozofické fakultě v Brně, v roce 1960 se stal kandidátem filologických věd (CSc.), roku 1964 se habilitoval pro obor estetika.\n\nRoku 1964 se stal členem Svazu československých spisovatelů a začal externě přispívat do časopisů \"Host do domu\" a \"Index\".\n\nV roce 1965 vyučoval estetiku na Filozofické fakultě v Brně, kde působil až do roku 1971, kdy byl z politických důvodů donucen odejít. Poté byl bez práce, živil se pouze občasným psaním článků pod jmény svých přátel nebo pod pseudonymy. Později přispíval do zahraničních časopisů.\n1965 Cena nakladatelství Blok, Brno (za knihu Metamorfózy smíchu a vzteku)\nZabýval se především otázkami estetiky, obecné teorie umění a literární vědy.\n\n"}
{"id": "41426", "url": "https://cs.wikipedia.org/wiki?curid=41426", "title": "Halže", "text": "Halže\n\nHalže (německy \"Hals\") je obec nalézající se asi 6 km severozápadně od okresního města Tachov (v Plzeňském kraji). V obci se nachází 281 popisných čísel a má  obyvatel. Leží asi 60 km západně od Plzně a 20 km jižně od Mariánských Lázní. Obec se nachází v průměrné nadmořské výšce okolo 596 m v pohoří Český les. Jihozápadně od obce byla na území bývalé obce Lučina (německy \"Sorghof\") vybudována vodárenská nádrž na pitnou vodu.\n\nObec Halže se skládá ze čtyř částí:\n\n\n\n"}
{"id": "41430", "url": "https://cs.wikipedia.org/wiki?curid=41430", "title": "Veselá", "text": "Veselá\n\nNázev Veselá má více obcí:\n\n\n… nebo částí obcí:\n\n\nViz také Veselí.\n\n"}
{"id": "41437", "url": "https://cs.wikipedia.org/wiki?curid=41437", "title": "Záhoří", "text": "Záhoří\n\nNázev Záhoří má více obcí: \n\n\n… nebo částí obcí:\n\nSlovo Záhoří se objevuje také v názvech obcí:\n\n… nebo částí obcí:\n\n\nTaké existuje:\n"}
{"id": "41438", "url": "https://cs.wikipedia.org/wiki?curid=41438", "title": "Edgar Dacqué", "text": "Edgar Dacqué\n\nEdgar Dacqué (8. července 1878 Neustadt an der Hardt – 14. září 1945 Mnichov) byl německý paleontolog, zabývající se též filozofií přírody.\n\nVystudoval v Mnichově paleontologii a geologii a později tamtéž jako profesor paleontologie působil. Rozpracoval evoluční teorii Charlese Darwina z metafyzického hlediska. Na rozdíl od většiny soudobých teorií Dacqué odvozoval veškerý život od člověka jako prapůvodní formy a je považován za představitele involucionismu. Toto jeho pojetí se však ve vědě nesetkalo s uznáním.\n\n"}
{"id": "41440", "url": "https://cs.wikipedia.org/wiki?curid=41440", "title": "Informační věda", "text": "Informační věda\n\nInformační věda (anglicky \"Information science\", německy \"Informationswissenschaft\", francouzsky \"Science de l'information\" nebo \"Sciences de l'information et des bibliothèques\" či \"Sciences de l'information, documentation\", popřípadě \"Sciences de l’information et de la communication\") je v nejširším pojetí chápána jako obecná věda o informaci (fyzikální, biologické, kulturní), v užším významu pak jako věda interdisciplinárního charakteru zabývající se zákonitostmi procesů vzniku, zpracování, měření, kódování, ukládání, transformace, distribuce a recepce informací ve společnosti. Jejím cílem je zabezpečit a racionalizovat sociální informační a komunikační procesy.\n\nKonkrétní pojetí informační vědy jako vědního a/nebo studijního oboru se v různých zemí i u různých autorů liší. Podle zaměření autorů se klade i různý důraz na různé druhy informací. Obecně je chápáno, že informační věda v nejširším pojetí zahrnuje:\n\n\nInformační věda v užším pojetí pak zkoumá zejména funkci zprostředkovatelskou. Cílem je zkoumání společenského zprostředkování znakově zaznamenaných znalostí, zkušeností, příběhů a prožitků, a to z uspořádaných sbírek dokumentů a globálně rozptýlených elektronických zdrojů.\n\nV minulosti lze vysledovat dva hlavní vývojové proudy lidského poznání, z nichž čerpá současná informační věda. První proud má původ v metodikách, technologiích a teoriích vyvěrajících z tisíciletých zkušeností knihoven (a popřípadě dalších informačních institucí a pracovišť). Cílem bylo vytvořit takový fond, v němž by se snadno, rychle, přesně a v úplnosti našlo to, co bude v budoucnosti vyžadovat či potřebovat kterýkoli uživatel takového fondu. Již ve starověku tak stejně jako dnes šlo z hlediska činnosti informačních institucí zejména o to „shromáždit, zpracovat a uložit dosud vytvořené znakově zaznamenané znalosti, zkušenosti, příběhy a prožitky do organizovaných sbírek (fondů) dokumentů a dnes také elektronických zdrojů tak, aby mohly být rychle a spolehlivě zprostředkovány uživatelům“. Z knihovnictví, které je chápáno zejména jako praktická činnost vykonávaná knihovnami a/nebo jako studijní obor, se od 2. poloviny 19. století začal postupně vyvíjet teoretický obor knihovní věda, který zkoumá proces informační komunikace v knihovnách a obvykle se chápe jako součást vědy informační. \n\nDruhým hlavním vývojovým proudem, ze kterého čerpá současná informační věda, je proud matematicko-technický a kybernetický, který, i přes hluboké historické kořeny, prodělal bouřlivý vývoj až po 2. světové válce. Nosnou vědní disciplínou druhého proudu se z hlediska zkoumání informačních a komunikačních jevů a procesů stala kybernetika a matematicko-statistická teorie informace jako její součást.\n\nV Evropě se dále vedle knihovní vědy vytvářela i knihověda (též bibliologie), která je chápána jako vědní obor, jehož předmětem je kniha jako taková, včetně jejích vnějších znaků, a knižní kultura. Na přelomu 19. a 20. století se dále, v důsledku rozrůzňování knihy na nejrůznější druhy dokumentů, zformoval i teoreticko-praktický obor dokumentace (jako teorie též jako dokumentalistika), který, oproti původní bibliografii, začal klást důraz na zprostředkování i nekonvenčních (a/nebo neknižních) druhů dokumentů včetně dokumentů analytických. V důsledku vzniku a rozvoje kybernetiky a teorie informace jako její součásti se po 2. světové válce rozvinul i obor počítačové vědy (informatiky), jehož předmětem a východiskem je počítač a jeho technické a programové vybavení, nikoliv informace a psycho-sociální aspekty jejího působení jako takové.\n\nTermín dokumentace se po 2. světové válce rozšířil zejména v Evropě, zatímco v USA se začalo čím dál více operovat spíše s termínem informace. Namísto používání termínu kniha nebo dokument se, vlivem „rozpadu“ a přeměny dokumentu do elektronické podoby (či přímo jejich vytváření v elektronické podobě), začalo čím dál více operovat spíše s termínem informační zdroj. Elektronické informační zdroje, původně dostupné pouze lokálně, začaly být postupně dostupné i na dálku, a to nejen v dávkovém, ale později i v online režimu. „Institucionální“ teorie knihovnictví (knihovní věda) a dokumentace, stejně jako informatika zaměřená jednostranně pouze na technické a programové vybavení počítače, aspekty zprostředkovávání a psycho-sociálního zkoumání účinků informací uložených v elektronických informačních zdrojích dostupných na dálku v online režimu nezahrnovaly. Začal se tak postupně rýsovat nový vědní obor integrující dosavadní znalosti o informaci. Samotného termínu informační věda coby pojmenování obecné vědy integrující dosavadní znalosti o informaci bylo prvně použito ve Spojených státech amerických koncem 50. let.\n\nVlivem terminologické i různorodosti pojetí informační vědy v Evropě v 2. polovině 20. století, zejména vlivem pojmenování teorie vědeckých informací v Sovětském svazu v 60. letech právě termínem informatika (též vědní informatika), je informační věda s počítačovou vědou (informatikou) dodnes mylně zaměňována či ztotožňována, popřípadě chápána jako její součást. Informační věda je však svébytným interdisciplinárním vědním a studijním oborem, který práce a výsledků informatiky (počítačové vědy) a informačních technologií, zejména za účelem plnění své zprostředkovatelské funkce, pouze využívá, podobně jako ostatní neinformatické společenskovědní, humanitní i přírodovědné obory.\n\nInformační věda a informatika (počítačová věda) jsou, podobně jako v češtině, terminologicky rozlišovány i v dalších jazycích, a to:\n\nInformační věda dále čerpá z metod, technologií, teorií a praxe:\n\n\n\n"}
{"id": "41443", "url": "https://cs.wikipedia.org/wiki?curid=41443", "title": "Emil von Behring", "text": "Emil von Behring\n\nEmil Adolf von Behring (15. března 1854, Hansdorf – 31. března 1917, Marburg) byl německý lékař a bakteriolog, jeden ze zakladatelů imunologie a sérologie, objevitel séra proti záškrtu. V roce 1901 se stal prvním nositelem Nobelovy ceny za fyziologii a medicínu.\n\nEmil Adolf von Behring vystudoval z finančních důvodů medicínu na \"Vojenské lékařské škole\" (Kaiser-Wilhelm-Akademie für das militärärztliche Wesen) v Berlíně (1874–1878). Původně byl tedy vojenský lékař, 5 let povinné služby pro armádu si odpracoval na Hygienickém ústavu v Berlíně, který vedl Robert Koch. Zabýval se zde zejména bakteriologií, toxikologií bakterií. V pozdější dobe se spolu s dr. Kitasatou zabýval studiem imunologických témat souvisejících se záškrtem a tetanem. V roce 1890 vyšel v \"Deutsche Medizinische Wochenschrift\" jejich společný článek pojednávající o vzniku imunity proti záškrtu a o protitetanové imunitě u zvířat. V dalším čísle vyšel další článek, v němž Behring popsal metodu získávání séra proti záškrtu imunizací koní. V roce 1892 pak byla v Německu zahájena masová výroba tohoto séra.\n\nV roce 1893 získal Behring místo profesora hygieny na lékařské fakultě Univerzity v Marburgu, kteroužto pozici zastával do konce života. O dva roky později se stal též ředitelem Ústavu hygieny v Marburgu. V roce 1914 založil Behring-Werke, firmu zabývající se vývojem sér a vakcín.\n\n"}
{"id": "41449", "url": "https://cs.wikipedia.org/wiki?curid=41449", "title": "David Rath", "text": "David Rath\n\nDavid Rath (* 25. prosince 1965 Praha) je český lékař, odborář a politik, bývalý ministr a krajský hejtman, roku 2019 pravomocně odsouzený za korupci při zadávání veřejných zakázek. V letech 2006 až 2013 byl poslancem zvoleným na kandidátce České strany sociálně demokratické, jejímž členem byl v letech 2006–2012; od roku 2012 působil jako bezpartijní. Předtím byl v letech 1991–1994 členem ODS a v letech 1996–1997 strany SD-LSNS. V letech 2005–2006 zastával jako nestraník úřad ministra zdravotnictví v Paroubkově vládě. V polovině 90. let zakládal Lékařský odborový klub, jehož se stal předsedou, a poté byl v období 1998–2005 dvakrát zvolen do funkce prezidenta České lékařské komory.\n\nOd listopadu 2008 do května 2012 stál jako hejtman v čele Středočeského kraje. Na mandát krajského zastupitele, a tím také hejtmana, rezignoval v souvislosti s korupční aférou.\n\nV květnu 2012 byl zadržen protikorupční policií s vysokou finanční hotovostí a spolu s dalšími zadrženými obviněn ze spáchání trestných činů. Stal se historicky prvním českým poslancem vazebně stíhaným během výkonu mandátu. V červenci 2015 byl za korupci a manipulaci s veřejnými zakázkami v jedné části své korupční kauzy odsouzen k trestu odnětí svobody a propadnutí majetku. Rath se proti rozsudku odvolal, v červnu 2019 však soud jeho vinu pravomocně potvrdil. Dne 4.10.2019 nastupuje do věznice na pražské Ruzyni. Dne 7.10 2019 se však rozhodl nastoupit do věznice v Teplicích.\n\nStředoškolské vzdělání získal v gymnáziu Nad štolou na Praze 7.\n\nPo dokončení studia na Fakultě všeobecného lékařství (nynější 1. lékařská fakulta) Univerzity Karlovy v roce 1990 pracoval jako lékař-internista v pražské Všeobecné fakultní nemocnici, později na jednotce intenzivní péče ve Fakultní nemocnici v Motole. Byl šéflékařem záchranné služby Asociace samaritánů České republiky v Kralupech nad Vltavou. Působil na Interní klinice 2. lékařské fakulty Univerzity Karlovy jako odborný asistent. Kromě soukromé ambulantní praxe je jednatelem dvou firem.\n\nV roce 2003 dospěla revizní komise České lékařské komory k závěru, že David Rath vystupoval jako licencovaný lékař, aniž by měl licenci, která by byla v souladu s Licenčním řádem lékařské komory. Revizní komise ČLK s předsedkyní MUDr. Martou Holanovou doslova tvrdila, že:\nStejné obvinění vznesla komise ohledně Rathovy žádosti ke splnění podmínek pro výkon vedoucího lékaře. Komise přišla na to, že Rath nesplnil podmínky tím, že uváděl „nepravdivé údaje“. Své tehdejší jednání David Rath později obhajoval slovy:\nV letech 1991 až 1994 byl členem ODS.\n\nV roce 1995 založil Lékařský odborový klub, kterému do roku 1998 předsedal. Tvrdě kritizoval situaci ve zdravotnictví a uspořádal několik protestních stávek. V letech 1996–1997 byl členem a místopředsedou politické strany SD-LSNS, později nestraníkem. Od listopadu 1998 do listopadu 2005 byl prezidentem České lékařské komory (ČLK).\n\n4. listopadu 2005 byl na návrh premiéra Jiřího Paroubka jmenován ministrem zdravotnictví. Jeho aktivita ve funkci ministra se záhy stala předmětem kontroverze.\n\nJmenování Davida Ratha do funkce ministra zdravotnictví provázela hlavně v říjnu a listopadu 2005 silná kontroverze a ostré spory politiků z části vedené i přes česká média, zejména jeho odvolání ředitelky Všeobecné zdravotní pojišťovny (VZP) Jiřiny Musílkové, změny politiky stanovování cen léků, posilování role státu ve zdravotnictví, odmítavý postoj vůči privatizaci a některé jeho velmi ostré mediální výroky.\n\nDne 20. října 2005 navrhl premiér Paroubek prezidentovi Ratha ke jmenování na post ministra zdravotnictví. Prezident Václav Klaus však téhož dne odmítl Ratha jmenovat, dokud se nevyřeší situace kolem jeho dalších funkcí, které v té době zastával (zejména jeho předsednictví ČLK). Rath v médiích reagoval na rozhodnutí prezidenta sérií ostrých výroků, mimo jiné prezidenta označil za „vrtošivého staříka“. Následujícího dne vicepremiér Zdeněk Škromach, který ministerstvo dočasně vedl, jmenoval Ratha prvním náměstkem ministerstva zdravotnictví s pověřením řídit úřad. Zejména pod vlivem průzkumu veřejného mínění (54 % dotazovaných vidělo mezi předsednictvím ČLK a postem ministra zdravotnictví „jasný střet zájmů“) nakonec 2. listopadu 2005 Rath z funkce prezidenta ČLK rezignoval. Nato jej prezident 4. listopadu jmenoval ministrem.\n\nDne 20. května 2006 dostal na mimořádné valné hromadě České stomatologické komory pohlavek od Miroslava Macka, vzápětí nato se oba muži pozuráželi a porvali. Případ se dostal do médií na celém světě. Macek svůj útok odůvodnil Rathovým předchozím výrokem, podle kterého si Macek vzal svou ženu pro peníze. Rath Macka za tento čin žaloval a pražský vrchní soud rozhodl v únoru 2009, že Macek je povinen se omluvit a navíc musí Rathovi vyplatit odškodnění ve výši 100 tisíc korun.\n\nV roce 2009 zveřejnil deník Lidové noviny podezření, že Rath sám sobě neoprávněně udělil lékařskou atestaci, když využil pravidel přechodného období přístupu ČR k EU. Rath nikdy nepředložil dokumenty, které by toto tvrzení vyvracely, a na ministerstvu zdravotnictví potřebná dokumentace k udělení tzv. 2. atestace praktického lékaře také chyběla, jelikož byla podle tehdy platného nařízení ministra (Ratha) zničena nebo vrácena lékaři.\n\nV květnu 2006 vstoupil do ČSSD. Ve volbách do Poslanecké sněmovny v roce 2006 byl volebním lídrem ČSSD v Praze a byl zvolen poslancem. Byl místopředsedou poslaneckého klubu ČSSD a stínovým ministrem zdravotnictví. Do 31. března 2009 byl předsedou zdravotního výboru sněmovny.\n\nJako poslanec (byl současně též předsedou Výboru pro zdravotnictví a místopředsedou Poslaneckého klubu ČSSD) ještě upevnil svou pověst bouřliváka a ostrého diskutéra, který dokázal vyvolat i vulgární reakce na svou osobu. Častými terči Rathova kritizování byli bývalý premiér Topolánek a bývalý ministr zdravotnictví Julínek. Před volbou předsedy sněmovny 29. června 2006 v průběhu ustavující schůze Poslanecké sněmovny D. Rath opakovaně nepřímo označil kandidátku a místopředsedkyni ODS Miroslavu Němcovou za „člověka formátu drobného kleptomana ze samoobsluhy“. V říjnu 2007 se při projednávání výživného pro děti v Poslanecké sněmovně otázal koaličních poslanců, zda jsou skutečně takové „chladnokrevné bestie“ bez smyslu pro empatii k lidem v nouzi. Jeden poslanec ODS ze sálu na něj adresoval nepublikovatelnou nadávku. V lednu 2008 během parlamentní interpelace se rozpoutala tvrdá hádka mezi ním a premiérem Topolánkem. Topolánek použiv citátu Landovy písně prohlásil, že „každé hovado má svůj strop“, ale Rath podle něj nikoliv. Rath na to zareagoval charakteristikou premiéra jakožto „absolutního krále všech hulvátů u nás i ve světě“.\n\nDne 4. června 2008 při projednávání Rathova vlastního návrhu zákona zakazujícího privatizaci nemocnic pronesl ministr Julínek narážky na Rathovo podnikání ve zdravotnictví. Rath se posléze Julínka zeptal, kolik mu platí farmaceutické firmy a nazval ho podle svého soudu „korupčníkem“, který dostává od farmaceutických firem úplatky. Předseda poslanců ODS Petr Tluchoř v reakci na Rathův výstup oznámil, že Poslanecký klub ODS podá návrh na disciplinární řízení mandátového a imunitního výboru s Rathem. Rath zareagoval slovy, že ODS by všechny opoziční představitele nejraději kriminalizovala a že je podle jeho soudu „nedemokratická totalitní strana“. Lidovecký poslanec Pavel Severa krátce na to Ratha obvinil, že podporuje výzvu, aby lidé na protest proti reformě přestali darovat krev. Rath toto tvrzení vyvrátil (neboť údajně neřekl, že podporuje bojkot darování krve, pouze ho chápe) a požádal Severu o omluvu, ten tak učinil. Severa ještě humorně dodal, že ač z Ratha jde prý strach, svou vlastní krev by mu daroval. Ten samý den po skončení schůze uspořádal Rath tiskovou konferenci, na které rozdal fotokopie výroční zprávy občanského sdružení Reforma zdravotnictví, ve které působil Tomáš Julínek. Ta měla dokazovat, že mezi sponzory sdružení patří i řada farmaceutických firem, které je dotují miliónovými částkami. Rathovi jejich finanční dary připadaly jako úplatky, kterými by se měla zabývat policie. Žádné trestní oznámení ale nepodal.\n\nDne 12. června 2008 ve Sněmovně opozice blokovala jednání jako výraz protestu vůči nakonec odhlasovanému záměru vládní koalice ve změnách ve výborech (které se mají údajně dotýkat právě i Rathovy funkce předsedy Výboru pro zdravotnictví) a ve výsledku nerealizovanému nároku Strany zelených na šestého místopředsedu PS PČR. Rath tento den vystupoval se sáhodlouhými projevy, v jednom z nich se navážel do toho, že premiérova přítelkyně Talmanová je místopředsedkyně Sněmovny a stejnou funkci by měla získat i dnes už bývalá předsedkyně Poslaneckého klubu Strany zelených Kateřina Jacques, přítelkyně vicepremiéra Bursíka ze stejné strany. Na její adresu Rath prohlásil: „\"Já, kdybych večer uléhal, tak bych si říkal, o co je Lucie Talmanová horší než já?\"“, za což ho současně nazvali „dobytkem“ Jacques i ministr Nečas za Rathovými zády.\n\nDne 18. června 2008 prohlásila v rozhovoru pro rádio Frekvence 1 místopředsedkyně PS PČR za ODS Němcová, že by uvítala Rathův odchod z postu předsedy Výboru pro zdravotnictví, jelikož prý potlačuje hlasy koaličních poslanců a více upřednostňuje svou opoziční roli. Ratha podle vlastních slov její tvrzení o potlačování hlasů koaličních poslanců pobavilo, když koalice má ve výborech většinu. Podle něj mu Němcová připisuje „téměř nadpozemské schopnosti“ a že jde o mstu za to, že si „dovoluje ODS kritizovat“. Rath označil Němcovou za „produkt fanatické soudružky z ODS“, která nemá „rudou knížku, srp a kladivo, ale modrého ptáka a modrou knížku“. Podle Ratha osoby typu Němcové „nemají možnosti, jaké měla komunistická strana, ale rády by je měly“.\n\nV krajských volbách roku 2008 byl Rath lídrem kandidátky ČSSD ve Středočeském kraji. Sociální demokraté v tomto kraji zvítězili a David Rath byl 24. listopadu 2008 zvolen hejtmanem, když v kraji vytvořil menšinovou sociálnědemokratickou radu podporovanou KSČM.\n\nDavid Rath byl ve funkci hejtmana obviňován především z čistek, které provedl po svém nástupu do funkce hejtmana, a zároveň ze zneužívání svého postu, jelikož např. na webové stránky Středočeského kraje nechal umístit článek „Reakce Davida Ratha na nepravdivý článek v Lidových novinách“, který naprosto nesouvisel se správou kraje, ale pouze obhajoval osobu samotného Ratha v podezřelém sporu ohledně sporných lékařských atestací a pokoušel se zde opět obviňovat konkurenční ODS.\n\nPodle Asociace krajů České republiky měl Středočeský kraj k 31. říjnu 2011 dluh 3,2 miliardy korun, nejvíce ze všech krajů, přičemž za vlády Davida Ratha došlo k ztrojnásobení dluhu. Rath odmítl, že by kraj zadlužil; dluhy prý ve skutečnosti zavinil jeho předchůdce Petr Bendl.\n\nV pondělí 14. května 2012 byl Rath zadržen policisty, kteří prohledali jeho kancelář v budově hejtmanství v Praze. Policie ho zatkla podle svého vyjádření \"„bezprostředně po spáchání trestného činu“\", kdy lze navzdory imunitě zadržet člena Parlamentu na základě článku 27, odst. 5 Ústavy. Poslanec měl u sebe částku 7 miliónů korun. Při domovních prohlídkách našla policie dalších 30 milionů korun v domě ředitelky kladenské nemocnice Kateřiny Pancové a v Rathově domě v Hostivici pak 10 milionů korun. Podle vyjádření ústecké krajské státní zástupkyně Lenky Bradáčové byl Rath také obviněn. Souhlas s jeho odevzdáním soudu vydala týž den předsedkyně Poslanecké sněmovny PČR Miroslava Němcová (ODS).\n\nSpolu s dalšími zadrženými byl Rath podezřelý ze spáchání trestných činů poškození finančních zájmů Evropské unie (tj. mimo jiné: uvádění nepravdivých nebo hrubě zkreslujících údajů vztahujících se k výdajům z rozpočtu EU), přijetí úplatku, podplacení a sjednávání výhody při zadání veřejné zakázky, při veřejné soutěži a veřejné dražbě. Tyto činy byly spáchány v souvislosti s opravou buštěhradského zámku. Spolu s Rathem byli zadrženi také ředitelka kladenské nemocnice a členka předsednictva ČSSD Kateřina Pancová a její partner, bývalý poslanec a blízký Rathův spolupracovník Petr Kott. Dále byli v souvislosti s touto kauzou zadrženi: Jan Drážďanský, ředitel firmy Konstruktiva Branko, Tomáš Mladý, obchodní ředitel Konstruktivy Branko, Ivana Salačová, majitelka společnosti FISA, Lucie Novanská, členka představenstva ML Compet a Martin Jireš, předseda představenstva firmy Puro-Klima.\n\nDne 16. května 2012 rezignoval na funkci krajského zastupitele, středočeského hejtmana, vystoupil z ČSSD, zaniklo jeho členství v poslaneckém klubu ČSSD a odstoupil i z kandidátky ČSSD pro volby do Senátu a do krajských zastupitelstev, které se konaly na podzim 2012. Ve stejný den na něj byla uvalena vazba a došlo k jeho převezení do Vazební věznice Litoměřice. David Rath poté přišel o mandát zastupitele ve svém bydlišti v Hostivici u Prahy. Rath ještě kromě funkce poslance a zastupitele držel post předsedy regionální rady, která schvaluje evropské dotace.\n\nPoslaneckou sněmovnou byl 5. června 2012 vydán k trestnímu stíhání. Pro stíhání bylo 183 poslanců, proti dva, šest se zdrželo hlasování. Po svém zadržení strávil Rath více než rok ve vazbě. 11. listopadu 2013 byl Vrchním soudem v Praze z vazby propuštěn. Jedno z předchozích rozhodnutí, kterým byla žádost o propuštění z vazby zamítnuta, ještě poté Ústavní soud zrušil s tím, že plynutím času dochází k zeslabení důvodů vazby a bylo proto porušeno právo Davida Ratha na soudní ochranu. Následně obdržel od státu finanční odškodnění.\n\nKorupční kauza byla rozdělena na dvě větve.\n\nPrvní větev se zabývala úplatky při plánované opravě hostivického gymnázia a zámku v Buštěhradě.\n\nSoudní proces u Krajského soudu v Praze byl zahájen 7. srpna 2013. Dne 23. července 2015 byl senátem Krajského soudu v Praze, který vedl Mgr. Robert Pacovský, odsouzen za zločin přijetí úplatku v pěti případech korupce a manipulace s veřejnými zakázkami k trestu odnětí svobody na 8,5 roku a se zařazením do věznice s dozorem. Státu mělo podle rozsudku připadnout téměř 22 milionů Kč z majetku, který Rath trestnou činností získal – 8,7 milionu Kč a 44,5 tisíce eur (asi 1,2 milionu korun) zajištěných v Hostivici, 5 milionů Kč na bankovním účtu Rathova advokáta Adama Černého a 7 milionů Kč v krabici od vína. Rozsudek nebyl pravomocný, Rath se proti němu odvolal.\n\nVrchní soud v Praze zrušil v prosinci 2016 rozsudky nad Rathem a dalšími obžalovanými z důvodu nezákonnosti odposlechů. Po stížnosti ministra spravedlnosti Roberta Pelikána však Nejvyšší soud v květnu 2017 odposlechy připustil jako zákonné. Dne 27. června 2018 Krajský soud svůj verdikt zopakoval, Rath se opět odvolal. Dalším krokem v procesu bylo odvolací jednání na Vrchním soudu v Praze. Dne 26. června 2019 Vrchní soud v Praze potvrdil Rathovu vinu, změnil pouze trest na 7 let odnětí svobody a peněžitý trest ve výši 10 milionů Kč.\n\nDruhá větev se týká stavebních zakázek pro nemocnice v Mladé Boleslavi, Kolíně a Kladně a dodávky sanitek pro středočeskou záchrannou službu.\n\nV srpnu 2015 navrhli kriminalisté obžalovat devět fyzických osob a osm firem. V březnu 2017 vrátil věc k došetření Krajský soud v Praze, zejména kvůli nezákonným odposlechům. V dubnu 2018 opět navrhli kriminalisté obžalovat fyzické osoby včetně Ratha a firmy ve stejném rozsahu jako dříve. V červenci 2018 podal státní zástupce Jiří Pražák obžalobu ke Krajskému soudu v Praze. V lednu 2019 podal Rath žádost o přeložení kauzy k Městskému soudu v Praze z důvodu podjatosti, která byla zamítnuta.\n\nNa konci července 2018 oznámil kandidaturu ve volbách do Senátu PČR v říjnu 2018, a to ve volebním obvodě č. 29 – Litoměřice, kde v tamní vazební věznici v letech 2012 až 2013 strávil 18 měsíců. Dominantním tématem jeho kampaně byly privatizace litoměřické nemocnice a migrace. Kandidoval za Českou Suverenitu, politickou stranu Jany Volfové. Zvolením by získal imunitu a Senát by tak musel rozhodovat o jeho vydání k trestnímu stíhání. Se ziskem 4,97 % hlasů skončil na 7. místě a senátorem se tak nestal.\n\nRath zároveň se svým uskupením \"Zdravá Hostivice\" kandidoval do zastupitelstva města Hostivice. Jako jediný z kandidátky se do zastupitelstva dostal, následně však soud neuznal hlasy pro část lidí z této kandidátky, kteří neměli ve městě k datu voleb trvalé bydliště. Po přepočítání tak zůstalo Zdravé Hostivici 1 532 hlasů místo původních 2 513 a uskupení tak ze zastupitelstva vypadlo.\n\nVe volbách do Evropského parlamentu v květnu 2019 kandidoval z pozice nestraníka jako lídr strany Česká Suverenita, ale zvolen nebyl.\n\nNázory Davida Ratha na spoluúčast pacientů a zavedení zdravotních poplatků v českém zdravotnictví jsou nekonzistentní. Nejdříve byl několik let zastáncem placení poplatků. Když se systémem poplatků přišel poprvé v roce 1996 tehdejší ministr zdravotnictví Jan Stráský, Rath souhlasil. Jen se mu zdál navrhovaný systém příliš komplikovaný. O rok později se připojil k názoru, že by se pacientovi za každé ošetření měla účtovat spoluúčast 15 až 20 procent. Jako předseda Lékařského odborového klubu se také podílel na návrhu, který počítal s až 20 procentní spoluúčastí pacienta za ošetření, poplatkem 55 Kč za jeden den pobytu v nemocnici, poplatkem 50 Kč za využití pohotovosti, poplatkem 5 Kč za lékařský recept a návrh také požadoval, aby pacienti platili 30 procent nákladů na převoz sanitou.\n\nV říjnu roku 2005 se David Rath stal ministrem zdravotnictví a jeho názory na poplatky se začaly pomalu měnit. Zavedení poplatků v tehdejším volebním období nepokládal za pravděpodobné. Po dalších volbách ale poplatky připustil. „Jistě všichni zdravotničtí experti včetně mě se shodují, že regulační význam poplatků je veliký. Bez nich ten systém dlouhodobě nemůže fungovat vyrovnaně,“ řekl.\n\nPoplatky v českém zdravotnictví poprvé prosadila vláda Mirka Topolánka. Přestože poplatky měly nižší výši než v předchozích Rathových návrzích, David Rath se stal jejich výrazným kritikem.\n\nDavid Rath žije střídavě s manželkou Evou, která je lékařkou, a se svou milenkou Renatou Horkou, jednatelkou farmaceutické firmy Stada Pharma CZ s. r. o. S každou má syna. Většinou žije u své přítelkyně. Obě ženy žijí v Hostivici u Prahy. Otcem Davida Ratha byl pražský lékař Ratmír Rath.\n\nV roce 2003 vydal povídkovou knihu \"Zápisky lékaře z pozdní noci\". Své odborné články a úvahy publikuje v denících, dříve též v časopise ČLK Tempus medicorum a v měsíčníku Osobní lékař, v němž působil jako vedoucí redakčního týmu. Od října 2006 provozoval svůj internetový deník \"Žhavý Dráth\" a své glosy publikoval i na blogu Aktualne.cz. Před volbami 2006 vydal knihu rozhovorů, které s ním vedl Václav Budínský, s názvem \"David Rath nejen o sobě, medicíně a politice\". V září 2008 byla vydána kniha \"Síla argumentů\" obsahující některá sněmovní vystoupení, články a úryvky z rozhovorů s ním. V roce 2012 ve vazební věznici napsal knihu \"Přisedněte si\", kterou vydala (9. října 2012) nakladatelka Petra Paroubková. V roce 2017 napsal David Rath svou prozatím poslední knihu \"Řád\".\n\n\n\n"}
{"id": "41452", "url": "https://cs.wikipedia.org/wiki?curid=41452", "title": "Roald Dahl", "text": "Roald Dahl\n\nRoald Dahl (13. září 1916 — 23. listopad 1990) byl britský romanopisec, povídkář a scenárista norského původu , který se do popředí dostal ve čtyřicátých letech 20. století a stal se jedním z nejprodávanějších autorů na světě.\n\nMezi jeho nejpopulárnější díla patří \"Karlík a továrna na čokoládu\", \"Jakub a obří broskev\", \"Matylda\" a \"Čarodějnice\".\n\nNarodil v roce 1916 ve čtvrti Llandaffu (město Cardiff, Wales) norským rodičům, Haraldovi Dahlovi a Sofii Magdaleně Dahlové. Dahlova rodina se přestěhovala z Norska a usadila se v Cardiffu v osmdesátých letech 19. století. Roald byl pojmenován po polárním badateli Roaldovi Amundsenovi, tehdejším národnímu hrdinovi Norska. Doma mluvil s rodiči a sestrami norsky.\n\nV roce 1920, když mu byly čtyři roky, zemřela jeho sedmiletá sestra Astri na apendicitidu. Asi o měsíc později zemřel ve věku 57 let na zápal plic i jeho otec. Jeho matka se přesto rozhodla nevrátit se do Norska za svými příbuznými, ale zůstala ve Walesu, protože její manžel si přál, aby děti studovaly na anglických školách.\n\nNejdříve navštěvoval Cathedral School v Llandaffu, poté studoval na několika internátních školách v Anglii.\n\nByl vysoký, v dospělosti měřil bezmála dva metry (1,99 m), a byl velmi dobrý sportovec – stal se kapitánem školního squashového týmu a hrál i za školní fotbalový tým. Zajímal se také o fotografování. Během let, kdy navštěvoval Rapton School, čokoládová společnost Cadbury příležitostně do této školy posílala krabice s novými čokoládami za účelem testování žáky. Zřejmě snil o stvoření nové čokolády, za kterou by ho pochválil sám pan Cadbury, což ho později inspirovalo k napsání své třetí dětské knihy \"Karlík a továrna na čokoládu\".\n\nBěhem dětských let trávil letní prázdniny v Norsku – rodné zemi jeho rodičů –, kde si užíval převážně fjordů. Jeho dětství je námětem autobiografické knihy \"Boy: Tales of Childhood\" (česky Kluk. Příběhy z dětství).\n\nPo dokončení školy nastoupil v roce 1934 u firmy Shell a stal se jedním z obchodních zástupců pro oblast východní Afriky.\n\nV listopadu 1939 se připojil k Royal Air Force (RAF). Základní výcvik dostal v Nairobi, pokročilé letecké schopnosti pak cvičil v Iráku na základně RAF Habbaniya, která byla 80 km západně od Bagdádu. Po šesti měsících výcviku získal hodnost Pilot Officer.\n\nKdyž v roce 1940 letěl z Libye, měl přistát na přistávací ploše 48 km jižně od Mersa Matruh (Egyptský přístav). Ale nemohl přistávací plochu najít, navíc mu docházelo palivo a přicházela noc, takže musel nouzově přistát v poušti. Ovšem podvozek jeho letounu zavadil o kámen a letadlo ztroskotalo. Dahl měl frakturu lebky a dočasně oslepl. Havárii později popsal v autobiografickém díle \"Sólový let\".\n\nByl zachráněn a převezen do Mersa Matruh, kde se probral z bezvědomí, ale zrak se mu nevrátil. Byl převezen do nemocnice Royal Navy v Alexandrii. Tam se zamiloval do sestřičky Mary Wellandové. Zamiloval se do jejího hlasu, když byl slepý, ale když se mu zrak vrátil, zjistil, že už ji nemiluje.\n\nV únoru 1941 byla 80. peruť (ve které sloužil) přesunuta do Řecka na základnu v Elefsis blízko Athén. Eskadra nyní vlastnila stíhací letouny Hawker Hurricane. Dahl prožil svou první leteckou bitvu 15. dubna 1941, když sám letěl nad městem Chalkis. Zaútočil na šest letadel Junkers Ju 88, která bombardovala lodě, a jedno z nich sestřelil. 16. dubna sestřelil dalšího Ju 88.\n\n20. dubna 1941 se Dahl účastnil „Bitvy o Athény“. Z dvanácti britských Hurricanů jich pět bylo sestřeleno. Britové sestřelili 22 německých letadel.\n\nLetka se vrátila zpět do Elefsis. Později toho dne bylo letiště bombardováno německými Messerschmitty Bf 109, ale žádný z nich nezasáhl ani jeden Hawker Hurricane. 21. dubna byly Hurricany evakuovány na malé, tajné letiště poblíž Megary, kam se schovali piloti. Později se sedm pilotů, mezi nimi Dahl, přemístilo na letiště Argos. Později, po útoku na letiště, byli evakuováni do Egypta. Odtud čtyři týdny létal na různé mise, ale pak začal mít časté bolesti hlavy, které ukončily jeho leteckou kariéru. Vrátil se zpět do Británie.\n\nPsát začal v roce 1942, poté co byl přemístěn do Washingtonu, D.C., jako Air Attaché. Jeho první publikované dílo, \"Shot Down Over Libya\" (tzv. \"Sestřelení nad Libyí\") publikované v \"Saturday Evening Post\", popisuje havárii jeho letadla. C. S. Forester poprosil Dahla, aby napsal pár anekdot o RAF, z kterých by pak Forester udělal příběh. Když si poté přečetl, co mu Dahl dal, rozhodl se to publikovat přesně tak, jak to bylo napsané. Originální titulek článku byl \"A Piece of Cake\" (Snadná záležitost), ale ten byl změněn, aby vypadal více dramaticky, a to přestože Dahl nebyl „sestřelen“.\n\nDruhou světovou válku ukončil v hodnosti velitele perutě (Wing commander). Sestřelil pět nepřátelských letadel, čímž se stal leteckým esem. To se potvrdilo poválečným výzkumem a pátráním v záznamech Fašistické osy, pravděpodobně jich ale sestřelil ještě více, a to 20. dubna 1941, kde jeho letka sestřelila celkem 22 německých letadel.\n\nV roce 1953 se v New Yorku oženil s herečkou Patricií Nealovou. Jejich manželství přetrvalo 30 let a měli pět dětí: Olivii (která zemřela v sedmi letech), Tessu, Thea, Ophelii a Lucy. Olivii později věnoval knihu \"Obr Dobr\".\n\nS Patricií se rozvedl roku 1983 a následně si vzal Felicity d'Abreu Crosland (narozenou 12. prosince 1938), která byla o 22 let mladší než on.\n\nZemřel ve svém domě v Great Missendenu, Buckinghamshire, v listopadu 1990 ve věku 74 let na Myelodysplastický syndrom. Byl pochován na hřbitově farního kostela svatého Petra a Pavla. Na jeho počest byla otevřena Roald Dahl Children's Gallery (Dětská galerie Roalda Dahla) v Buckinghamshire County Museum (Muzeum Buckinghamshirského hrabství) v blízkém Aylesbury.\n\nV jeho oddanosti k charitě v oblastech neurologie, hematologie a gramotnosti po jeho smrti pokračovala skrze Nadaci Roalda Dahla (Roald Dahl Foundation) jeho vdova. V červnu 2005 bylo v Missendenu otevřeno Muzeum Roalda Dahla a Povídkové centrum (Roald Dahl Museum and Story Centre), aby představilo jeho tvorbu.\n\n\n\n\n\n\n"}
{"id": "41456", "url": "https://cs.wikipedia.org/wiki?curid=41456", "title": "Atmosféra (rozcestník)", "text": "Atmosféra (rozcestník)\n\nPojem atmosféra má více významů.\n\n"}
{"id": "41457", "url": "https://cs.wikipedia.org/wiki?curid=41457", "title": "Atmosféra (jednotka)", "text": "Atmosféra (jednotka)\n\nAtmosféra je označení dvou zastaralých jednotek tlaku, nepatřících do soustavy jednotek SI. Rozlišujeme \"technickou atmosféru\" a \"fyzikální atmosféru\"; obě jednotky jsou velikostí velmi podobné a přibližně se rovnají normálnímu tlaku zemské atmosféry při hladině moře. Nepatří mezi zákonné měrové jednotky a jejich používání normy nepřipouštějí.\n\nTato jednotka byla dříve používána k měření tlaku v technických oborech, především ve strojírenství a značila se at, případně ata (\"atmosféra technická absolutní\") pro vyjádření celkového tlaku, resp. atp (\"atmosféra technická přetlaku\") pro vyjádření rozdílu tlaku (např. v parním kotli proti okolnímu tlaku vzduchu). Technická atmosféra odpovídá hydrostatickému tlaku 10 m vodního sloupce a je definována přesně převodním vztahem na jednotku \"pascal\" soustavy SI:\n\nčili přibližně\n\nPro převod na \"fyzikální atmosféru\" platí přibližný vztah\n\nTato jednotka se alternativně nazývala též absolutní atmosféra (nezaměňovat s \"atmosférou technickou absolutní\") . Byla dříve používána zejména ve fyzice a přírodních vědách obecně (zejména v meteorologii, geologii, geofyzice a planetologii) a značila se atm. Byla definována jako normální tlak vzduchu. Je dána přesně převodním vztahem na jednotku \"pascal\" soustavy SI:\n\nčili přibližně\n\nPro převod na \"technickou atmosféru\" platí přibližný vztah\n\nPro převod na jednotku torr platí:\n"}
{"id": "41461", "url": "https://cs.wikipedia.org/wiki?curid=41461", "title": "Barokní hudba", "text": "Barokní hudba\n\nObdobí hudebního baroka je obvykle kladeno do rozmezí let 1600 až 1750. Jedná se však pouze o orientační vymezení.\n\nTermín baroko, přejatý z dějin umění, je odvozen z portugalského a francouzského \"barroc\", tzn. \"perla nepravidelných tvarů\". V tomto případě platí označení pro nabubřelost starého umění, barokní hudba platila za harmonicky zmatenou, melodicky obtížnou a kostrbatou. Teprve 19. století přineslo kladné hodnocení baroka.\n\nStyl hudby se s rokem 1600 skutečně změnil, zároveň se ale držela při životě původní polyfonie, takže existovaly souběžně dva styly (\"stile antico\", \"stile moderno\"). Kolem roku 1600 se navíc objevují nové hudební žánry, jako například opera. Kolem roku 1750 (úmrtí J. S. Bacha) proběhla další, poněkud méně patrná změna, kolem roku 1730 se hudba zjednodušila, stala se více přirozenou, kolem roku 1780 mluvíme již o klasicismu.\n\nBarokní hudba, která představovala naplnění zcela nových ideálů, se výrazně lišila od hudby renesanční. Obecně lze říci, že barokní hudba je charakteristická polaritou sopránu a basu. Tyto dva hlasy provádějí základní melodii v kontrapunktu a ostatní hlasy slouží jako harmonická výplň, doprovod. Pro barokní hudbu je typická zpěvnost, zcela záměrná líbivost a emocionální působivost – hlavním úkolem barokní hudby je přenášet pocity na posluchače, působit.\n\nTeorií hudby barokního období se zabývali hudebníci, kteří přinášeli nové myšlenky, jimiž se nový styl odlišoval od starší, renesanční, hudby. Mezi nejvýznamnější nové prvky v barokní hudbě představoval mohutný rozvoj kontrapunktu. Nejvýznačnější teoretická pojednání na toto téma napsali Johann Mattheson (\"Der vollkommene Capellmeister\"), či Johann Joseph Fux (\"Gradus ad Parnassum\") ad., kteří navazovali na teoretická pojednání \"Le istitutioni harmoniche\" Gioseffa Zarlina ad. \n\nBaroko obnovuje představu antické harmonie sfér (z řeckého \"sphaira\" = koule). Navrací se zpět k pythagorejcům, kteří věřili, že pohyb hvězd vydává zvuk, tóny, přestože už Aristotelés takovou možnost popíral kvůli nedostatku tření ve vesmíru. Johannes Kepler srovnává rozdílné rychlosti pohybů planet na jejich drahách v přiblížení a vzdálení od Slunce. To mu dává jisté číselné poměry, jež odpovídají hudebním intervalům.\n\nVětšina klasifikací hudby vychází z Boëthiových teorií, v nichž rozdělil hudbu na \"musica mundana\", \"musica humana\", \"musica instrumentalis\" a \"musica theorica a practica\".\n\nV období baroka bylo velmi mnoho skladatelů, mezi nimiž jsou zřejmě všeobecně známi Georg Friedrich Händel, Antonio Vivaldi, Johann Sebastian Bach, Jean-Baptiste Lully, Georg Philipp Telemann, Alessandro Scarlatti a mnoho dalších.\n\n\n\n\nČeské země v období baroka začaly dohánět náskok evropské špičky a v tomto období se vlastně prvně významněji zapsaly do dějin hudby. Prostředí českého hudebního baroka bylo významně vázáno na císařský dvůr ve Vídni. Velký podnět české hudbě přinesla korunovace císaře Karla VI. českým králem v roce 1723, během níž se Praha rozzářila řadou skvělých barokních kompozic, zvláště oper a oratorií. Vrcholem byla pražská premiéra korunovační opery Costanza e Fortezza (\"Stálost a síla\"), již zkomponoval vrchní císařský kapelník a velká osobnost tehdejší hudební Evropy, Johann Joseph Fux, mj. učitel Jana Dismase Zelenky. Z důvodu nemoci skladatele pražskou premiéru řídil Antonio Caldara. \n\nVýznamným způsobem do rozvoje houslové hry přispěl skladatel a virtuos Heinrich Ignaz Franz Biber, či v Praze působící houslový virtuos Johann Heinrich Schmelzer, kapelník a přítel císaře Leopolda I., který byl sám vynikajícím skladatelem. \n\nOd dětství žil na růzých místech v severních Čechách také pozdější významný operní skladatel Christoph Willibald Gluck. Své první hudební vzdělání získal na lobkovickém zámku Jezeří. V mládí pak studoval na pražské univerzitě a v Praze strávil asi tři roky, svá studia však zřejmě nedokončil. Poté pokračoval dále jako příležitostný hudebník, nejprve do Vídně, poté do Itálie a dále Francie.\nVýznamné místo v historii české hudby zaujímá také benátský skladatel Antonio Vivaldi, jehož hudba byla v Čechách nesmírně populární již za jeho života. Přímo pro Prahu zkomponoval své opery Argippo (RV 697 uvedena na podzim 1730) a pasticcio \"Alvilda, Regina dei Goti\" (uvedena na jaře 1731), kdy představení zřejmě řídil sám autor, jenž zřejmě tehdy delší dobu pobýval v Praze. V českých archivech je dochováno mnoho unikátních zápisů jeho děl. Některé byly také napsány přímo na objednávku českých šlechticů: např. loutnové skladby pro hraběte z Vrtby. Hraběti Václavovi z Morzinu je dokonce dedikováno Vivaldiho nejslavnější dílo \"Il cimento dell'armonia e dell'inventione\" (Souboj harmonie s invencí – op. 8), které obsahuje slavné koncerty Čtvero ročních dob. Velký vliv měl Vivaldi i na tvorbu českých skladatelů té doby, např. na Bohuslava Matěje Černohorského.\n\nNa Moravě se pak rozvinul velmi bohatá operní činnost. Mezi nejvýznamnější místa, kde se provozovala barokní operní tvorba byly zámky: \n\n\nNejvýznamnějšími českými skladateli období baroka byli:\n\n\nV této době má také původ pražská vodní slavnost Svatojánské slavnosti Navalis (\"Musica navalis in honorem Sancti Ioannis Nepomuceni\") k poctě svatého Jana Nepomuckého, kterou zavedli cyriaci - křižovníci s červeným srdcem.\n\nNástup barokní hudby je možno sledovat po celé 16. století, ale teprve na jeho konci se dá mluvit o skutečném začátku hudebního baroka. Toto postupné převládání barokní hudby bylo důsledkem několika důležitých procesů:\n\nHudební nástroje přejímá baroko z renesance, přičemž většina nástrojů prochází konstrukčními úpravami. Mění se tvar smyčce, u dechových nástrojů (příčné flétny) se objevují klapky. Nepočítáme-li kladívkový klavír, mnoho nástrojů vynalezeno nebylo.\n\nV umělecké hudbě se užívají housle, viola, violoncello, kontrabas, viola da gamba, loutna, kytara, theorba, harfa, cembalo, varhany, flétny příčné i zobcové, hoboj, fagot, chalimeaux (předchůdce klarinetu), cink, klarina, pozoun, lesní roh, tympány.\n\nV lidové hudbě se užívají tzv. nástroje venkovanů a potulných muzikantů, jedná se o oktávové housle, niněru, kytaru, cimbál, grumle, příčnou píšťalu, flažolet (=zobcová flétna), šalmaj, dudy, krumhorn (zakřivený roh, z něm. \"krumm\" křivý a \"Horn\" roh), buben, kastaněty, xylofon, zvonky, řehtačky a další.\n\nBarokní hudba přináší některé nové jevy a kompoziční principy: dur-mollovou harmonii, generálbas (basso continuo), koncertantní princip, monodii, moderní systém taktů.\n\nManfred F. Bukofzer v knize \"Hudba v období baroka\" (slovenský překlad vyšel v nakladatelství Opus, Bratislava 1986) na s. 19-20, 25-26 vysvětluje některé důležité aspekty barokní hudby takto:\n\n\"(...) Renesanční i barokní hudba znala zobrazování slov (...). Obě období se ve skutečnosti přidržovaly toho samého principu, ale podstatně se lišily v metodě jeho uplatnění. Renesance oblibovala zdrženlivé a vznešené jednoduché city, baroko zase extrémní emoce, od prudké bolesti až po bezuzdnou radost. Vyjádření extrémních vášní si samozřejmě vyžadovalo bohatší zásobu výrazových prostředků, než jakou měli v předcházejícím období. (...) [V renesanci se] slova jako \"nebesa\" a \"vlna\" často znázorňují vysokými tóny a zvlněnými křivkami. Camerata vůči takovému \"puntičkářství\" zaujímala opovržlivý postoj a trvala na tom, aby hudba vyjadřovala smysl celé pasáže a ne jen smysl jednoho slova. Výsledkem těchto teoretických diskusí byl vznik recitativu (...).\n\n(...) Je příznačné, že vedoucí osobnosti Cameraty - Bardi a Corsi - byli aristokratičtí amatéři, kteří se pokoušeli komponovat. Amatéři bývají méně spoutáni tradicí, a proto se snadněji přikloní k realizaci nových idejí. Vliv diletantů byl při formování barokní hudby stejně rozhodujícím faktorem, jako při vznikání klasicistního stylu za časů Bachových synů. Tvrzení Cameraty, že renesanční hudba není schopná napodobit emocionální náboj slova, vyplývalo tedy z její amatérské podstaty a renesanční teoretici pospíchali toto tvrzení vyvrátit. Důvod, proč obhájci staré a nové školy nebyli schopní najít společnou řeč, je jasný. Když mluvil barokní skladatel o citech, měl na mysli extrémní a prudké emoce, jaké renesanční skladatel považoval za nevhodné, takže se celý spor odehrává ve dvou různých rovinách, které neměly styčné body (...).\n\n(...) Nejpozoruhodnější rozdíl mezi renesanční a barokní hudbou se projevuje v zacházení s disonancemi (...). V renesanční hudbě se všecky disonance realizovaly buď na lehkých dobách jako přechodné tóny, nebo jako průtah na těžkých dobách. Harmonický efekt kombinace hlasů vznikal spíš jako soubor intervalů a ne jako akordické uspořádání. Tato intervalová harmonie renesance se diametrálně lišila od akordické harmonie baroka. Akordická koncepce harmonie umožnila volně zavést do akordu disonantní tón za předpokladu, že akord měl jasně určenou stavbu. Bas, který v barokní hudbě zastupoval akordy, umožnil takto horním hlasům vytvářet disonance volněji než předtím. Rozvedení disonance na akordický tón probíhalo (...) krokem dolů nebo nahoru. Tato alternativa dokumentuje novinku v barokní hudbě - je jí volnost ve vedení melodie, která už nebyla spoutaná renesančním pravidlem, že všecky disonance se musí rozvádět sestupným pohybem.\n(...) Staré zacházení s disonancí se v barokní hudbě zachovalo jen v oblasti \"stile antika\". Protože tento styl úzce souvisel s chrámovou hudbou, barokní hudebníci si absenci moderního zacházení s disonancí vysvětlovali jako typický příznak sakrálního stylu. (...) Názor, že určitý styl je pro chrámovou hudbu vhodnější než jiný, pochází z baroka, které už si existenci stylů uvědomovalo - a ta samá myšlenka nás ovlivňuje ještě dnes. (...) Ve stylové jednotě renesanční hudby spočívalo tajemství její síly, ne slabosti. \n\nBarokní zacházení s disonancí záviselo od hlasu, který mohl nést akordy [tedy od basu], v důsledku čeho si bas vysloužil víc pozornosti než kdykoli předtím. (...) Zvláštní podoba, kterou musel bas přijmout (...) [měla také charakteristický] název: generální bas nebo basso continuo. Baroko se začíná a končí takřka přesně tehdy, jako éra generálního basu.\"\n\nArs rediviva, soubor založen 1951 flétnistou a muzikologem Milanem Munclingerem. Byl prvním českým komorním souborem, který se soustavně věnoval interpretaci barokní hudby a zabýval otázkami historicky poučené interpretace. Nyní jsou nejvýznamnějšími interprety barokní hudby: Musica Florea, Collegium 1704, Ensemble Inégal, Collegium Marianum, Czech Ensemble Baroque, Barocco sempre giovane, Le Poème Harmonique a další.\n\n"}
{"id": "41463", "url": "https://cs.wikipedia.org/wiki?curid=41463", "title": "Praha Masarykovo nádraží", "text": "Praha Masarykovo nádraží\n\nPraha Masarykovo nádraží (hovorově Masaryčka) je (po zboření těšnovského nádraží) jedno z posledních pražských neprůjezdných, terminálových, hlavových nádraží sloužících k osobní dopravě, zejména regionální z východního a severního směru. Jeho budovy mají adresy Hybernská 1014/13 a Havlíčkova 1028/5 v Praze na Novém Městě.\n\nHistoricky je to první nádraží parostrojní železnice v Praze. Umístění nádraží a kolejiště navrhl roku 1842 Jan Perner, budovy architekt Antonín Jüngling; postavily je firmy Vojtěch Lanna a bratři Kleinové v letech 1844–1845 jako součást trati Praha–Olomouc. Téměř celé nádraží leží na severovýchodě Nového Města; zhruba pod přemostěním Severojižní magistrálou probíhá hranice městských částí Praha 1 (kde leží celá odbavovací část nádraží) a Praha 8 (zhlaví a část technického zázemí).\n\nNa konci druhé světové války 8. května 1945 během Pražského povstání popravily ustupující německé jednotky SS na Masarykově nádraží a v jeho okolí 50 zajatců z řad hrdinů Pražského povstání.\n\nPrvním nádražím na dnešním území Prahy bylo v roce 1830 nádraží Bruska Lánské koněspřežky, dnes nádraží Praha-Dejvice.\n\nNádraží státní dráhy (dnes Masarykovo) bylo postaveno na periferii města, poblíž hradeb, které musely být za účelem jeho napojení proraženy a tunely byly opatřeny branami, které se na noc zavíraly. Samotné nádraží bylo postaveno u ulic Hybernské a Jezdecké (dnes Havlíčkova) a je dnes nejstarší nádražní stavbou v Praze a nejstarším provozovaným koncovým nádražím v Evropě. Pozemek pro nádraží měl rozlohu 13 ha a místy bylo nutné navézt až 15 m navážky. Stavba trvala 9 měsíců, pracovalo zde na 4 tisíce dělníků.\n\nOd roku 1845 bylo pražské státní nádraží koncovou stanicí železnice c. k. Severní státní dráhy, která v Olomouci odbočovala ze Severní dráhy císaře Ferdinanda; podle oficiálního staničení počítaného od Vídně leželo pražské nádraží na kilometru 409,8. První neoficiální vlak přijel 4. srpna 1845, slavnostně byl provoz zahájen 20. srpna 1845, pravidelný veřejný provoz začal 1. září 1845. Trať měla v době zahájení provozu další stanici až v Běchovicích; v úseku do Běchovic byla dvojkolejná, dále jen jednokolejná. Ze stanice vedla i vlečka k Celnici, která byla zrušena za druhé světové války.\n\nOkamžitě pokračovaly práce na prodloužení státní dráhy k severu. 1. června 1850 byl otevřen úsek, který z nádraží vycházel úvratí přes Vltavu po Negrelliho viaduktu do Buben a dál do Lovosic, 6. dubna 1851 dokončeno spojení přes Podmokly (dnešní Děčín) do saských Drážďan. Roku 1871 uzavřel kolejový trojúhelník karlínský spojovací viadukt, umožňující přímý průjezd nákladních vlaků Prahou bez úvraťového zajíždění na Státní nádraží.\n\nNa východním konci nádraží, kde byla samostatná stanice Hrabovka, se na olomouckou trať roku 1872 napojila tzv. Hrabovská spojka, část Pražské spojovací dráhy, od nádraží Františka Josefa I. (dnešní hlavní nádraží). Přejíždění mezi těmito nádražími bylo možné pouze úvraťově; přímému spojení bránil výškový a směrový rozdíl. Hrabovská spojka byla zrušena v prosinci 2005 v první fázi výstavby Nového spojení, které ji nahradilo.\n\nOd poloviny 20. století se opakovaně uvažovalo o zrušení Masarykova nádraží. Překážku, kterou kolejiště představovalo pro povrchovou dopravu, vyřešilo přemostění Masarykova nádraží severojižní magistrálou v 70. letech.\n\nVýstavba Nového spojení provoz Masarykova nádraží nejenže neomezila, ale přinesla i jeho nové přímé propojení na nádraží Praha-Vysočany a Praha-Holešovice, do té doby možné jen úvratí přes Libeň; zánikem Hrabovské spojky ovšem odpadla možnost manipulačních jízd nejkratší cestou na Hlavní nádraží.\n\n\nNádraží bylo nedlouho po vzniku Československa pojmenováno podle jeho prvního prezidenta T. G. Masaryka.\n\nPůvodně měl funkci hlavního průčelí vchod do odjezdové budovy z Hybernské ulice; po zprovoznění tratě B metra a zrušení tramvajové trati v Hybernské ulici v roce 1985 má spíše význam postranního vchodu a není z něj přímý přístup k nástupištím. Nádražní hala za koncem kolejiště bezprostředně sousedí s Havlíčkovou ulicí, v níž jsou proti příjezdové budově zastávky tramvají a nočních autobusů Masarykovo nádraží. Na křižovatce Havlíčkovy a V Celnici u severozápadního rohu nádraží jsou vstupy do východního vestibulu stanice metra Náměstí Republiky (trasa B), samotné náměstí leží u opačného vestibulu stanice cca 250 m západně.\n\nV dosahu pěší chůze je také hlavní nádraží cca 500 metrů jihovýchodně a ústřední autobusové nádraží Florenc, ležící severovýchodně od nádraží kolem Negrelliho viaduktu. Nedostatečné propojení nádraží MHD po zrušení tramvajových tratí v Hybernské a Opletalově ulici a nutnost delší chůze Vrchlického sady před hlavním nádražím bývá kritizována.\n\nPůvodně bylo nádraží vybaveno dvěma samostatnými budovami, dvoupatrovou odjezdovou budovou u Hybernské ulice s dvěma čtvercovými věžemi („jižní“; reliktem původního určení budovy bylo až do roku 2019 umístění pokladen) a dvoupatrovou příjezdovou budovou u křižovatky ulic Na Florenci a Havlíčkovy. Dřevěné prosklené zastřešení mezilehlé haly a nástupišť nesené litinovými sloupy pochází z roku 1862. V roce 1869 týž architekt přistavěl architektonicky obdobnou budovu restaurace na rohu Hybernské a Havlíčkovy („západní“). Budovy a zastřešení jsou postaveny ve stylu doznívajícího empíru či klasicismu a nastupující novorenesance.\n\nDalším rozšířením prošlo nádraží v letech 1893–1894 a výrazně bylo přestavěno v letech 1938–1945 podle plánů architekta A. Parkmanna. Další úpravy prodělalo při stavbě metra v 80. letech. V devadesátých letech proběhla celková oprava doprovázená snahou o návrat k co nejpůvodnějšímu vzhledu.\n\nV roce 1922 přistavila firma Nekvasil na východní straně odjezdové budovy podél ulice Hybernské poštu, v roce 1938 byly podél ulice Na Florenci na severní straně nádraží vybudovány sklady, postupně vznikalo i mnoho dalších přístaveb. V 80. a 90. letech 20. století byly přístavby zrušeny a odbourány a budovy byly obnoveny a zrestaurovány.\n\nV roce 2011 bylo obnoveno zastřešení dvorany. V ní, na obvodové stěně příjezdové budovy, je umístěna bronzová busta T. G. Masaryka, odhalená v roce 1990 za přítomnosti jeho vnuček Herberty a Anny Masarykových. V roce 2019 vznikly blíže u kolejiště, u 1. koleje ve spojovacím traktu mezi odjezdovou a restaurační budovou, nové pokladny.\n\nVe 40. letech 19. století byla Praha ještě opevněným městem a zhruba v místech dnešního přemostění Masarykova nádraží stály hradby. Kvůli nádraží do nich bylo proraženo šest uzamykatelných bran, každá pro jednu kolej. Pražská část nádraží měla původně tři koleje pro osobní a tři pro nákladní dopravu, později po pěti. Část za hradbami sloužila pro odstavování vozidel a manipulaci a její součástí byla výtopna s vodárnou, lokomotivní remíza, vozovny, strojní dílny a sklady. Hradby s branami zde byly zbořeny v roce 1874.\n\nOd přestavby kolejiště roku 1932 má nádraží čtyři nástupiště, z toho první (jižní) s jednou kolejí (na druhé straně sousedí s odjezdovou budovou) a zbývající tři oboustranná. Nástupiště jsou přístupná z navazující zastřešené haly mezi restaurační a příjezdovou budovou. Pro orientaci cestujících se nepoužívají čísla nástupišť, ale čísla kolejí 1–7 v pořadí od jihu. Zvláštností je, že stejná čísla se používají i pro služební potřebu; na běžných průjezdných nádražích se služebně označují lichými čísly koleje vlevo od hlavní staniční koleje (označené číslem 1) a sudými čísly koleje vpravo od hlavní staniční koleje a to vždy při pohledu od začátku tratě ke konci tratě.\n\nÚvahy o zrušení nádraží souvisejí se skutečností, že střed pražského železničního uzlu je rozdělen do dvou významných nádraží, která nejsou dostatečně propojena železniční tratí ani městskou dopravou, což ztěžuje přestupy. Zrušení nádraží nebo jeho odsunutí na východ by navíc umožnilo prodloužit ulice Opletalovu a V Celnici a urbanisticky propojit Nové Město s Karlínem. Tyto úvahy zůstávají aktuální i ve 21. století, takže řada plánů revitalizace chátrajícího nádraží měla jak variantu se zachováním provozu, tak variantu změny funkce nádraží. Jako jeden z argumentů pro zrušení nádraží uvádějí někteří politici i to, že není průjezdné, což komplikuje manipulaci vlaků tažených lokomotivou.\n\nVětšina plánů ještě na jaře 2008 počítala s tím, že zde bude zakončena rychlodráha na letiště Ruzyně, respektive z Kladna; v dubnu 2008 o tom město, kraj a ministerstvo podepsali deklaraci o rozvoji.\n\nV dubnu 2008 se radní pro územní rozvoj Prahy 1 Filip Dvořák (ODS) postavil proti tomu, aby rychlodráha z Kladna a od letiště Praha-Ruzyně končila na Masarykově nádraží, a navrhl, aby z Negrelliho viaduktu pokračovala tunelem na nová, podzemní nástupiště hlavního nádraží s případnou zastávkou u autobusového nádraží Florenc. Jako vzory fungujících patrových nádraží byly jmenovány Petrohrad, Berlin Hauptbahnhof a plánované přesunuté Brno hlavní nádraží. Náklady na tunelu odhadl na 2 miliardy Kč, které by měly být uhrazeny z výnosů za prodej pozemků rušeného nádraží. Návrh na spojení letiště s hlavním nádražím podpořil městský radní pro dopravu Radovan Šteiner. Praha 1 si dokonce nechala vypracovat studii tunelu navazujícího na hlavním nádraží opačným směrem na Smíchov se stanicí pod Karlovým náměstím, ten však Šteiner označil za nesmírně drahý.\nRada hlavního města Prahy 5. srpna 2008 zařadila nádraží v návrhu změny územního plánu mezi oblasti, které bude možné použít jako stavební pozemky. Zastupitelstvo má návrh projednávat v polovině září 2008. Památkové budovy nádraží mají zůstat zachovány. Návrh novinářům prezentoval radní pro územní rozvoj Martin Langmajer (ODS); podle webového deníku Aktuálně.cz stál v počátcích snah o zrušení nádraží Jan Bürgermeister, jeho předchůdce v období 2002–2006 a předtím starosta Prahy 1. Zastavěno má být asi 20 hektarů, projekt měla zajišťovat ING Real Estate Development.\n\nNárodní technické muzeum pracuje na zřízení železničního muzea v bývalém lokomotivním depu v jižní části areálu Masarykova nádraží. Langmajer prohlásil, že muzeum na nádraží nebude, a odmítl uvést odůvodnění; muzeum v projektu ale pokračuje.\n\nProti zrušení nádraží se vyslovily radnice Kralup, Kolína a dalších měst, jejichž obyvatelé ve velké míře na Masarykovo nádraží dojíždějí. Primátor Pavel Bém tehdy řekl, že je proti rušení Masarykova nádraží a že to nepovažuje za realistické, ale nebrání debatám o jeho urbanizaci.\n\nV červnu 2015 ministerstvo dopravy rozhodlo, že rychlodráha skutečně povede z Masarykova nádraží a ne z Hlavního. Primátorka Adriana Krnáčová při té příležitosti vyjádřila naději, že by se rychlodráha mohla začít již brzy stavět.\n\n\n\n"}
{"id": "41465", "url": "https://cs.wikipedia.org/wiki?curid=41465", "title": "Červená Lhota (zámek)", "text": "Červená Lhota (zámek)\n\nČervená Lhota (něm. Rothlhotta) je renesanční vodní zámek ve východní části jižních Čech na severu Jindřichohradecka. U něj se nachází stejnojmenná ves, nyní část obce Pluhův Žďár. Zámek s rybníkem, parkem a některými hospodářskými budovami je od roku 2001 národní kulturní památkou České republiky. Je ve vlastnictví státu (správu zajišťuje Národní památkový ústav) a je přístupný veřejnosti.\n\nPrvní písemná zmínka pochází z roku 1465. Gotická tvrz zde v údolí Dírenského potoka na žulovém skalním útesu vznikla již ve 14. století. Přehrazením potoka hrází a odtěžením skalní šíje se skála změnila v ostrov. V roce 1530 se majiteli tvrze stali rytíři Kábové z Rybňan. Jan Kába z Rybňan nechal starou gotickou tvrz přestavět na pohodlnější renesanční zámeček, zvaný od té doby Nová Lhota.\n\nPojmenování Červená Lhota se objevuje až od počátku 17. století, podle barvy zámku. Podle pověsti získal svou červenou barvu, když čert unesl nevěřící zámeckou paní, kterou na zámek přivedl rytíř Kába a její krev pokryla stěny nesmazatelnou barvou. O podobné události se však lokální historické prameny nezmiňují. \n\nRůtové z Dírné zámek získali na konci 16. století. Jako utrakvistům jim ovšem byl majetek po bitvě na Bílé hoře roku 1620 konfiskován, i když se českého stavovského povstání nezúčastnili. V dobách třicetileté války vlastnil místní panství italský rytmistr Antonio Bruccio. Po jeho smrti koupil zámek v roce 1641 Vilém Slavata z Chlumu a Košumberka. Po roce 1641 a v letech 1658–1678 probíhaly na zámku barokní přestavby, které proměnily šlechtické sídlo na letohrádek, kam Slavatové dojížděli z nedalekého Jindřichova Hradce.\n\nPo vymření rodu Slavatů po meči v roce 1693 zdědila Červenou Lhotu po roce neteř posledního Slavaty Marie Terezie, provdaná do rodiny Windischgrätzů. Od poloviny 18. století se majitelé opět několikrát změnili. Za Ignáce Stillfrieda pobýval v letech 1796–1799 na zámku skladatel a spoluzakladatel německé opery Karl Ditters von Dittersdorf. Od roku 1835 vlastnili zámek postupně členové čtyř generací knížecí rodiny Schönburg-Hartenstein – německých říšských knížat. Tento rod zámek obýval až do roku 1945, kdy jim jako německým občanům byl zámek zkonfiskován. Poslední majitelé dali v polovině 19. století zámeckou věž a štíty upravit novogoticky. Mezi lety 1903–1913 byly za prince Johanna Schönburg-Hartenstein tyto úpravy odstraněny a nahrazeny památkově poučenou neorenesanční přestavbou podle projektu architekta Humberta Walchera z Moltheimu, která dala zámku jeho dnešní podobu.\n\nZámek je umístěn na skále, která se přehrazením údolí a zvýšením hladiny vody stala ostrůvkem na zámeckém rybníku. Zámek tvoří uzavřená čtyřkřídlá dispozice kolem čtvercového nádvoří. Nad vjezdem je umístěna věž. K zámku vede přístupová cesta přes kamenný most.\n\nAntonio Bruccio, majitel zámku v dobách třicetileté války nejenže nechal postavit kamenný most vedoucí k zámku na místě staršího dřevěného, ale také se pokusil založit v nedaleké Deštné lázně. Léčivý pramen zázračně objevila jistá Kateřina Urbánková v r. 1599 na místě později objeveného pramene: „Zjevil se jí na poli vysoký muž s mládenečkem nad sníh bílým. Pozdvihl ruku k nebesům, hlavu třikrát sklonil a zmizeli. Na místě vyprýštily tři pramínkové léčivé vody.“\n\nSvého času byly tyto lázně velmi oblíbeným místem, soutěžícím v popularitě i s Karlovými Vary. Dozvukem bývalé slávy je v dnešní době také již pozapomenutá značka minerální vody Deštenky.\n\nNa zámku bylo natočeno několik filmových a televizních pohádek, jako například Zlatovláska.\n\nProhlídka zámku trvá asi 50 minut, během ní lze vidět 16 pokojů představující bydlení šlechty v 19. století a na začátku 20. století.\n\nZámek Červená Lhota je třetím nejnavštěvovanějším zámkem v Jihočeském kraji (po Českém Krumlově a Hluboké) − v roce 2014 jej navštívilo přes 70 tisíc lidí, v roce 2016 přes 75 tisíc (v předchozích letech 2010 až 2013 návštěvnost kolísala mezi mezi 63 a téměř 82 tisíci).\n\n\n"}
{"id": "41468", "url": "https://cs.wikipedia.org/wiki?curid=41468", "title": "Piešťany", "text": "Piešťany\n\nPiešťany ( \"Pistyan\", zřídka \"Bad Püschtin\", \"Pöstyén\", \"Pieszczany\") jsou lázeňské město na Slovensku, na řece Váh. Leží v Trnavském kraji. Je mezinárodním střediskem léčby revmatických chorob a významným regionálním centrem kultury, školství, sportu a rekreace.\n\nHistorie města je úzce spjatá se svými lázněmi.\n\nLidské osídlení zde existuje již od prehistorických dob; lidé sem přicházeli hlavně díky minerálním pramenům, které v zimě nezamrzaly. Z této doby pochází Moravanská venuše, malá soška podobná Věstonické venuši. Nalezena byla v obci Moravany nad Váhom, nedaleko Piešťan.\n\nPrvní písemná zmínka o městě je z roku 1113. Tehdy neslo název \"Pescan\" a skládalo se z několika menších osad. Nacházel se tady pravděpodobně klášter Johanitů. Na místní minerální prameny bylo poprvé poukázáno v knize „\"De admirandis Hungariae aquis hypomnemation\"“ (O zázračných vodách Uherské monarchie) od autora Georgia Wernhera v roce 1549. V 16. a 17. století bylo město ohrožováno Tureckými výboji a protihabsburskými povstáními.\n\nPiešťany až do poloviny 19. století vlastnila rodina Erdődyovců; lázně jim patřily až do 2. světové války. Tento rod zde vybudoval první lázně v roce 1778; v roce 1813 pak byly poškozené povodní. Na začátku 19. století byly přestavěny v neoklasicistním slohu a pojmenovány po Napoleonovi. Na konci 19. století si je pronajala rodina Winterů, která z nich vytvořila světově proslulé lázně. Po 2. světové válce byly znárodněny a v 60. a 70. letech rozšířeny; i město samotné se rozrůstalo. Od roku 1996 jsou Piešťany znovu okresním městem.\n\nZe středověku se dochovala jen zřícenina kostela a kláštera. Jednou z nejstarších světských budov je \"Kurhotel\". Má pravděpodobně renesanční jádro, vícekrát přestavované až do dnešní podoby. V současnosti patří Slovenským liečebným kúpeľom Piešťany.\n\nKolonádový most od Emila Belluše je významnou funkcionalistickou stavbou z let 1930–1933, se sochou barlolamača od R. Kühmayera a leptami do skla od Martina Benky.\n\nOd roku 1931 se zde nachází \"Balneologické muzeum\", nedaleko na Váhu pak leží přehradní nádrž Sĺňava. Od roku 2004 je zde také umístěno slovenské \"Vojenské historické muzeum\".\n\nDíky svojí poloze na Váhu mají Piešťany velmi dobré dopravní spojení. Prochází tudy jak dálnice D1, tak zároveň hlavní železniční tah mezi Bratislavou a Žilinou. Město má i svoje letiště.\n\n\n\n\n\n"}
{"id": "41469", "url": "https://cs.wikipedia.org/wiki?curid=41469", "title": "Kosmická rychlost", "text": "Kosmická rychlost\n\nKosmická rychlost je rychlost, potřebná k překonání gravitačního působení kosmického tělesa.\n\nRozlišujeme několik kosmických rychlostí, běžně se setkáváme s prvními třemi:\n"}
{"id": "41470", "url": "https://cs.wikipedia.org/wiki?curid=41470", "title": "Souhvězdí Andromedy", "text": "Souhvězdí Andromedy\n\nSouhvězdí Andromedy je jedním ze 48 souhvězdí uvedených v díle řeckého astronoma Ptolemaia ze 2. století našeho letopočtu a současně jedním z 88 moderních souhvězdí. Nachází se severně od nebeského rovníku. Jméno souhvězdí je spojeno s řeckou mytologií, kde byla Andromeda etiopskou princeznou, dcerou krále Cefea a jeho manželky Kasiopeji. Král ji nechal přikovat na skalnatý útes, aby odčinil troufalost své manželky, která Andromedu prohlásila za krásou rovnou mořským nymfám Nereidám. Za trest měla být Andromeda obětována mořské příšeře. Tu na hvězdné obloze představuje souhvězdí Velryby. Před kletbou však Andromedu zachránil Perseus, jenž tímto místem procházel z boje s Gorgonou Medúsou, ze kterého si jako trofej nesl její useknutou hlavu. Andromeda se poté stala jeho manželkou.\n\nAndromeda je nejlépe viditelná na severní polokouli večer v podzimních měsících, spolu s dalšími souhvězdími z mýtu o Perseovi. Vzhledem k tomu, že se nachází v severní části hvězdné oblohy, je souhvězdí Andromedy viditelné pouze severně od 40 stupně jižní šířky; pozorovatelům, kteří jsou dále na jihu, je trvale skryta pod horizontem. Jedná se o jedno z největších souhvězdí, neboť má plochu 722 čtverečních stupňů. Je 1400krát větší než měsíční úplněk, má 55 procent velikosti největšího souhvězdí na obloze (souhvězdí Hydry) a přes 10násobek velikosti nejmenšího souhvězdí, tedy souhvězdí Jižního kříže.\n\nNejjasnější hvězdou souhvězdí je Alpheratz, jenž je dvojhvězdou, která dříve bývala součástí souhvězdí Pegase. Druhá nejjasnější hvězda souhvězdí, Mirach, je červeným obrem, jehož barvu lze určit pouhým okem. Další z hvězd souhvězdí Andromedy, hvězda Alamak, se řadí k nejkrásnějším barevným dvojhvězdám, které lze pozorovat amatérskými dalekohledy. Souhvězdí je nejvíce známo díky objektům hlubokého vesmíru, které se v jeho prostoru nacházejí. Nejznámější z nich je Galaxie v Andromedě (jindy označovaná též M31 nebo Velká Galaxie v Andromedě), což je nejbližší spirální galaxie od Mléčné dráhy a také jeden z nejjasnějších objektů Messierova katalogu. V souhvězdí se nachází několik slabších galaxií, včetně společníků M31, M110 a M32, jakož i vzdálenější galaxie NGC 891, která je příkladem spirální galaxie viděné z boku. Prstencovou planetární mlhovinu modré barvy NGC 7662, známou pod pojmenováním \"Modrá sněhová koule\", lze spatřit v dalekohledu jako modrý objekt kulatého tvaru.\n\nV čínské astronomii hvězdy, jež tvoří souhvězdí Andromedy, byly součástí čtyř různých souhvězdí, které měly astrologický a mytologický význam; souhvězdí vztahující se k Andromedě existuje také v hinduistické mytologii. V souhvězdí Andromedy se nachází radiant slabého meteorického roje Andromedid, jenž má nejvyšší intenzitu v listopadu.\n\nPojmenování souhvězdí podle Andromedy má sice kořeny až v řecké mytologii, i když motiv ženské postavy pro označení souhvězdí nacházející se v tomto místě, se objevuje již v babylonské astronomii. Hvězdy, které tvoří souhvězdí Ryb a střední část moderního souhvězdí Andromedy představovaly souhvězdí bohyně plodnosti, jež byla známá pod jménem \"Anunitum\" či \"Matka lidstva\".\nV angličtině je Andromeda známá jako \"the Chained Lady\" nebo \"the Chained Woman\", což znamená připoutaná dívka či žena. Souhvězdí bylo známé v latině jako \"\" („připoutaná žena“) a v arabštině \"al-Mar'atu-l-musalsalatu\". Známé bylo též pod pojmenováním manželka Persea či Cefeova dcera. Všechna tato jména odkazují na roli Andromedy v řeckém mýtu o Perseovi, ve kterém se etiopská královna Kasiopeja chlubila, že se krásou vyrovná mořským nymfám Nereidám, které byly obdařeny neuvěřitelnou krásou. To urazilo jejich otce boha moře Poseidóna natolik, že se rozhodl potrestat za drzost Kasiopeji celou Etiopii. Otec Andromedy, král Cefeus, se rozhodl požádat o radu věštírnu v Delfách. Věštba byla zdrcující, bylo mu řečeno, že jediný způsob jak zachránit království, je obětovat svoji dceru Andromedu mořské obludě. Dal připoutat svou dceru na mořský útes a spolu se svou ženou čekali, co se stane. Když byla připoutána ke skále, vracel se kolem Perseus, syn Dia, z boje s Gorgonou Medúsou s její useknutou hlavou. Perseus v lítém boji zabil obludu a za odměnu si vyžádal Andromedu za ženu. Kasiopeja a Cefeus souhlasili a vystrojili jim nádhernou královskou svatbu. Hlavu Medúzy představuje Algol (ß Persei), tzn. „ďábelská hvězda“. Perseus a Andromeda měli spolu sedm dětí – šest synů a jednu dceru, a založili Mykény a jeho Perseovu dynastii. Po smrti Andromedy ji bohyně Athéna umístila na oblohu jako souhvězdí. Také několik dalších sousedních souhvězdí (Perseus, Kasiopeji, Velryba a Cefeus) je součástí mýtu o Perseovi.\n\nAndromeda je jedním z původních 48 souhvězdí zobrazených v díle Almagest řeckého astronoma Ptolemaia z 2. století. Nejjasnější hvězda souhvězdí, alfa Andromedae, je součástí její hlavy, hvězdy omikron a lamdba Andromedae představují řetězy, kterými je připoutána ke skále, a hvězdy delta, pí, mý a gama Andromedae zobrazují její tělo a nohy. Nicméně toto není žádné univerzální zobrazení Andromedy a hvězd, jež zobrazují její tělo, hlavu a řetězy. Arabští astronomové si byli vědomi souhvězdí Ptolemaia, ale u nich byly hvězdy představující nohy Andromedy součástí souhvězdí Ryb. Několik hvězd z Andromedy a většina hvězd v souhvězdí Ještěrky byly spojeny v roce 1787 německým astronomem Johannem Bodem do souhvězdí Frederici Honores (Pocta Fridrichovi). Souhvězdí bylo navrženo na počest pruského krále Frichricha II. Velikého, ale rychle upadlo do zapomnění. Od dob Ptolemaia zůstala Andromeda souhvězdím a byla oficiálně uznána Mezinárodní astronomickou unií (IAU). Stejně jako všechny moderní souhvězdí, je i toto definováno jako určitá oblast oblohy, která zahrnuje jak původní Ptolemaiovo souhvězdí, tak také okolní hvězdy. V roce 1922 definovala IAU zkratku souhvězdí „And“. Oficiální hranice souhvězdí Andromedy stanovil v roce 1930 Eugène Delporte jako polygon o 36 stranách. Jejich rektascenze je mezi 22 h 57,5 min a 2 h 39,3 min a jejich deklinace mezi 53,19 a 21,68 stupni v rovníkové souřadnicové soustavě.\n\nV tradiční čínské astronomii devět hvězd Andromedy (včetně beta And, mý And a ný And) a sedm hvězd ze souhvězdí Ryb tvořilo eliptické souhvězdí zvané „Noha“ (, \"Kchuej-siou\"), chápané jako noha muže, nebo divokého zvířete. Gama And a její okolí nesla jméno „Nebeský velký generál“ (, \"Tchien-ta ťiang-ťün\"), který v astrologii znamenal čest a v mytologii velkého generála. Alfa And a gama Pegasa dohromady tvořily „Zeď“ (, \"Pi-siou\"), a sice východní hradbu císařského paláce a/nebo císařovy osobní knihovny. Severní část souhvězdí Andromedy Číňané viděli jako „Nebeskou stáj“ (, \"Tchien-ťiou\"). Nejzápadnější úsek Andromedy spojovali s většinou souhvězdí Ještěrky do „Létajícího hada“ (, \"Tcheng-še\").\n\nArabové souhvězdí nazývali \"al-Hut\" (ryba). Souhvězdí bylo složeno z několika hvězd v souhvězdí Andromedy, z M31 a několika hvězd v souhvězdí Ryb. Ný And, mý And, beta And, éta And, dzéta And, epsilon And, delta And, pí And a 32 And jsou dnes součástí souhvězdí Andromedy, ný Psc, fí Psc, chí Psc a psí Psc jsou součástí souhvězdí Ryb.\nHinduistické legendy o souhvězdí Andromedy jsou podobné řeckým mýtům. Starověké sanskrtské texty líčí Antarmadu je připoutanou ke skále, stejně jako v řecké báji. Učenci věří, že hindské a řecké astrologické mýty byly úzce propojeny, jako jeden z důkazů se uvádí podobnost mezi jmény \"Antarmada\" a Andromeda.\n\nAndromeda je také spojována s příběhem stvoření v Mezopotámii. Tiamat, bohyně Chaosu porodila mnoho démonů pro svého manžela, Apsu, ale nakonec se rozhodl zahubit je ve válce, která skončila, když ji zabil Marduk. Její tělo použil ke stvoření souhvězdí, ale lidé mohli počítat čas.\n\nNa Marshallových ostrovech jsou naše souhvězdí Andromeda, Kasiopeja, Trojúhelník a Beran spojovány do souhvězdí jednoho – sviňuchy. Jasné hvězdy Andromedy představují tělo sviňuchy, Kasiopeja její ocas a Beran její hlavu. Na ostrovech Tuamotu, je alfa Andromedae nazývána \"Takurua-tuki-Hanga-Ruki\" a beta Andromedae byla nazývána \"Piringa-o-Tautu\".\n\n\n\nSouhvězdí Andromedy leží daleko od roviny naší Galaxie, takže se v ní nenachází žádné jasné otevřené hvězdokupy či mlhoviny naší Galaxie. Protože se souhvězdí Andromedy na obloze nachází daleko od pásma prachu, plynů a od početných hvězd naší galaxie, které by ztěžovaly pozorování, jsou na jeho hranicích viditelné četné vzdálené galaxie. Nejznámějším objektem hlubokého vesmíru v souhvězdí Andromedy je spirální galaxie, která má katalogové označení Messier 31 (M31) nebo NGC 224 a která je více známá pod označením Galaxie v Andromedě. M31 je jedním z nejvzdálenějších objektů, který je možné vidět na obloze pouhým okem. Je vzdálená 2,2 miliónu světelných let od Země (jiné zdroje udávají vzdálenost až 2,5 miliónů světelných let). Galaxie je vidět na tmavé a průhledné obloze jako mlhavý obláček v severní části souhvězdí. M31 je největší galaxie v sousedství naší Mléčné dráhy a je největším členem Místní skupiny galaxií. Má průměr přibližně 200 tisíc světelných let, což je dvojnásobek velikosti Mléčné dráhy. Na obloze má rozměry 192,4 krát 62,2 úhlových minut a hvězdnou velikost 3,5 a je spirální galaxie s příčkou podobná naší Mléčné dráze. Je jedním z nejjasnějších objektů hlubokého vesmíru na severní obloze. Přestože je viditelná pouhým okem, „malý mlhavý obláček“ u Andromedy byl objeven až roku 964 arabským astronomem al-Sufim, když ji katalogizoval ve své \"Knize stálic\". M31 byla poprvé pozorována dalekohledem krátce po jeho vynálezu, Simonem Mariusem roku 1612.\n\nM31 je často popisována jako dvojče naší Galaxie, která má ale pouze poloviční hmotnost Galaxie v Andromedě a zhruba polovinu jejího poloměru. V budoucnosti se Mléčná dráha a Galaxie v Andromedě srazí. V době nejvíce za pět miliard let by srážka galaxií mohla vyvolat novou rozsáhlou tvorbu hvězd.\n\nAmerický astronom Edwin Hubble pozoroval v roce 1923 galaxie včetně M31 (tehdy byla známá pod jménem Mlhovina v Andromedě) v rámci jeho průkopnického výzkumu galaxií. K pozorování hvězd používal Hookerův dalekohled v observatoři na Mount Wilsonu o průměru 2,5 metru v Kalifornii. Pozoroval cefeidy a hledal novy, což mu umožnilo je použít jako standardní svíčky, čímž určil jejich vzdálenost. Vzdálenost mu vyšla mnohem větší, než je velikost Mléčné dráhy, a přivedla jej k závěru, že existuje mnoho „ostrovních vesmírů“ podobných Mléčné dráze. Hubble původně odhadl, že galaxie v Andromedě se nachází 900 tisíc světelných let daleko od Mléčné dráhy, ale Ernst Öpik odhadl v roce 1925 určil její vzdálenost na přesnější hodnotu 1,5 miliónu světelných let.\n\nGalaxie v Andromedě má dva jasné průvodce, M32 a M110 (které mají též označení NGC 221 a NGC 205). Oba průvodci jsou slabé malé eliptické galaxie, které se nacházejí v její blízkosti. M32 je viditelná jako malý mlhavý obláček o rozměrech 8,7 krát 6,4 minut, M110 se na nachází poblíž Galaxie v Andromedě a při pohledu dalekohledem se zobrazí jako mlhavá skvrnka, M110 je o něco větší a odlišná od M32; M32 se nachází přibližně půl stupně jižně od jádra, M110 se nachází stupeň severozápadně od jádra. M32 byla objevena v roce 1749 francouzským astronomem Guillaumem Le Gentilem a galaxie se nachází blíže k Zemi než samotná galaxie v Andromedě. Je viditelná v dalekohledem z míst, kde je tmavá obloha, má povrchovou jasnost 10,1 a hvězdnou velikost 9,0. M110 je klasifikována jako sféroidální trpasličí galaxie či obecně jako eliptická galaxie. Má menší jasnost než M31 a M32, její povrchová jasnost je 13,2, její hvězdná velikost je 8,9 a úhlová velikost je 21,9 krát 10,9 minut.\n\nGalaxie v Andromedě má celkem 15 satelitních galaxií, včetně M32 a M110. Devět z nich se nachází v jedné rovině, což umožnilo astronomům odvodit, že mají společný původ. Tyto satelitní galaxie, stejně jako satelitní galaxie Mléčné dráhy, jsou většinou starší, na plyn chudé trpasličí eliptické a sféroidální trpasličí galaxie.\n\nSpolu s galaxii v Andromedě a jejími satelity, se v souhvězdí nachází také galaxie NGC 891 (Caldwell 23) na východ od hvězdy Alamak. Je spirální galaxií s příčkou viditelná zboku, přes rovinu galaxie se táhne pás zatemňujícího prachu jádro galaxie. NGC 891 je velice tenká, díky tomu získala i pojmenování Jehla. Má hvězdnou velikost velikosti 9,9, povrchovou jasnost 14,6 a úhlovou velikost 13,5 krát 2,8 minut. NGC 891 byla objevena sourozeneckou dvojicí William a Caroline Herschelovými v srpnu 1783. Galaxie se nachází přibližně ve vzdálenosti 30 miliónů světelných let od Země, což bylo zjištěno z jejího rudého posuvu 0,002.\n\nNejznámější otevřená hvězdokupa v souhvězdí Andromedy je NGC 752 (Caldwell 28), která má hvězdnou velikost 5,7. Je otevřenou hvězdokupou, která se nachází vysoko nad rovinou Mléčné dráhy, má stáří jedné miliardy let a úhlové rozměry 49 minut. V hvězdokupě se nachází přibližně dvanáct jasných hvězd a více než 60 hvězd jasnějších 9. magnitudy viditelných malým dalekohledem. Je považována za nenápadnou otevřenou hvězdokupu. Další otevřená hvězdokupa v souhvězdí Andromedy je NGC 7686, která má hvězdnou velikost 5,6 a je také součástí Mléčné dráhy. Obsahuje přibližně 20 hvězd v oblasti o úhlových rozměrech 15 minut a je menší než otevřená hvězdokupa NGC 752.\n\nV souhvězdí Andromedy se nachází jedna z nejznámějších planetárních mlhovin, NGC 7662 (Caldwell 22) Její poloha je přibližně tři stupně jihozápadně od Ióta Andromedae ve vzdálenosti přibližně 4000 světelných let od Země. Astronomové ji nazývají také \"Modrá sněhová koule\" a je oblíbeným cílem pro amatérské astronomy. V dalekohledu se jeví jako slabý, kulatý, modrozelený objekt o hvězdné velikosti 9,2. Na snímcích pořízených velkými dalekohledy je viditelný mírně eliptický prstencový disk, který je tmavší směrem ke středu, hvězda uprostřed mlhoviny má jasnost 13,2 a úhlové rozměry 20 krát 130 obloukových vteřin.\n\nKaždým rokem v listopadu má největší intenzitu meteorický roj Andromedid, který má v souhvězdí radiant. Roj má ale nízkou intenzitu, méně než dva meteory za hodinu. Astronomové často spojují Andromedidy s kometou Biela, která se rozpadla v 19. století, nicméně toto spojení nebylo potvrzeno. Andromedidy jsou známé jako pomalé meteory a roj je v současnosti je považován za velmi rozptýlený, jako meteory lze vidět vylétat i z okolních souhvězdí, jakož i ze souhvězdí Andromedy samotného. Andromedidy se někdy jeví jako červené ohnivé koule. Andromedidy byly jedním z nejkrásnějších meteorických rojů 19. století; meteorické deště v letech 1872 a 1885 měly intenzitu až dva meteory za sekundu (pozorovatel mohl spatřit až 10 tisíc meteorů za hodinu), z toho důvodu je čínští astronomové nazvali meteorickými dešti. Andromedidy měly další vrchol 3. až 5. prosince 2011, v tomto roce byly nejaktivnější od roku 1885, a maximální intenzitou 50 meteorů za hodinu. Intenzita v roce 2011 má původ ve výbuchu komety Biela v roce 1649, kdy prošla v blízkosti Slunce. Žádný z pozorovaných meteoroidů nebyl spojen s materiálem z komety z roku 1846, kdy se rozpadla. Pozorovatelé roje z roku 2011 předpověděli další zvýšenou intenzitu v letech 2018, 2023 a 2036.\n\n\n"}
{"id": "41471", "url": "https://cs.wikipedia.org/wiki?curid=41471", "title": "Ronald Ross", "text": "Ronald Ross\n\nSir Ronald Ross (13. května 1857, Almora – 16. září, 1932, Londýn) byl britský lékař, parazitolog a spisovatel, jeden ze zakladatelů moderní epidemiologie. Za svůj výzkum malárie obdržel v roce 1902 Nobelovu cenu. \n\nNarodil se v Indii, jeho otcem byl anglický generál sir C. C. G. Ross. Po studiu medicíny v Londýně se vrátil do Indie, kde se jako člen \"Indian Medical Service\" (1881–1899) zabýval studiem malárie. V roce 1897 prokázal přítomnost původce malárie v žaludku komára \"Anopheles stephensi\", a podpořil tak Mansonovu teorii o tom, že nemoc přenášejí komáři. Ve výzkumu pokračoval i v západní Africe, kde svoji teorii podpořil dalšími četnými pozorováními. V roce 1902 se stal profesorem tropické medicíny univerzitě v Liverpoolu a obdržel Nobelovu cenu za fyziologii a medicínu. Od roku 1912 přednášel v Londýně a v roce 1926 pak stanul v čele \"Rossova ústavu a kliniky tropických nemocí\". \n\nRoss byl průkopníkem moderní epidemiologie a byl první, kdo začal tvořit a systematicky používat matematické modely pro popis a odhad chování epidemie. Krom odborných epidemiologických a matematických prací psal též povídky a romány.\n\n\n"}
{"id": "41474", "url": "https://cs.wikipedia.org/wiki?curid=41474", "title": "Souhvězdí Býka", "text": "Souhvězdí Býka\n\nBýk (symbol: ) (latinsky Taurus, gen. Tauri, zkr. Tau) je souhvězdí zvěrokruhu na severní obloze. Leží mezi souhvězdími Vozky, Persea, Berana, Velryby, Eridanu, Orionu a Blíženců. Slunce prochází tímto souhvězdím od 13. května do 20. června. Na obloze je Býk poměrně snadno identifikovatelný a to díky hvězdokupě Plejády, která připomíná odtržený kousek Mléčné dráhy. Dalším nápadným znakem v tomto souhvězdí je skupina hvězd připomínající písmeno V. Tento obrazec je tvořen hvězdami, které jsou součástí blízké otevřené hvězdokupy Hyády a jasnou rudou hvězdou Aldebaran. V České republice je Býk viditelný od července do dubna. Nejlepší podmínky pro pozorování jsou v listopadu, kdy vrcholí ve výšce 60° nad jižním obzorem, prosinci a lednu. Je to tedy zimní souhvězdí.\n\nToto souhvězdí znázorňuje řeckou pověst o Diovi a Európě. Európa byla dcera sídónského krále Agénora a jeho manželky Télefassy. Krása Európy omámila i samotného Dia, který věděl, že ráda a často chodívá se svými družkami na pastviny královských stád. Aby oklamal svou manželku Héru, proměnil se v bílého býčka, krotkého, mírného, s malými růžky. Európa si ho všimla a zamířila k němu. Býček se položil na bok do trávy a pohledem ji přímo zval k posezení. Európa neodolala. Jakmile usedla, býček s ní pomalu šel k moři, poté do něj vstoupil a brouzdal se při kraji. Za chvíli ale postoupil a než se Európa vzpamatovala, plul na širé moře Zeus přeplaval moře a na ostrově Krétě se proměnil zpět v boha. Európa mu dala tři syny: Mínoa, Sarpédona a Rhadamantya. Její jméno nebylo nikdy zapomenuto, připomíná ji navždy název světadílu Evropa. Na obloze je Býk zachycen ve chvíli, kdy plave přes moře. Proto mu je vidět jen hlava.\nPodle jiné verze tohoto mýtu se Zeus sám neproměnil v býka, ale poslal ho, aby Európu unesl. Po splnění úlohy se potom býk dlouho potuloval po Krétě, kde se po čase zalíbil Pásifaé, manželce krétského krále Mínoa. Z toho svazku vzešel Minotaurus, obluda s býčí hlavou a tělem člověka, kterého se Mínós zbavil zavřením do labyrintu. Pásifaé dostala trest smrti a trestu neunikl ani býk - Poseidón ho potrestal tak, že musel nadále bloudit po Krétě a chrlit oheň. Herkules později tohoto býka chytil a dopravil do Argu, ale býk potom začal pustošit celé Řecko. Později se Théseovi podařilo býka přemoct u Maratónu.\n\nAldebaran neboli Alfa (α) Tauri je nejjasnější hvězdou v Býkovi a třináctou nejjasnější hvězdou oblohy. Název pochází z arabského \"Al Dabaran\", což v překladu znamená ten, který sleduje. Je to nepravidelná pulzující hvězda. Povrchová teplota hvězdy je 3 725 °C, a tak ji na obloze můžeme vidět i prostým okem jako výrazně červenou hvězdu. Aldebaran je asi 45x větší, ale jen 1,7x hmotnější než Slunce a nyní se nachází ve stádiu červeného obra. Je spektrální třídy K5. Jeho jasnost je 0,85 magnitudy. Aldebaran je od Slunce vzdálen 65 světelných let. Na obloze se zdá, že je součástí hvězdokupy Hyády. Ve skutečnosti je asi 40 světelných let blíže než hvězdokupa. Pro perské astronomy byl Aldebaran jednou ze čtyř královských hvězd, neboť jim ohlašoval blížící se jaro. Aldebaran je jednou z hvězd tvořící Zimní šestiúhelník.\n\nBeta Tauri nese jméno Alnath. V mnoha hvězdných atlasech je uvedena jako gama Aurigae (gama v souhvězdí Vozky). Od Země je tato hvězda vzdálená 131 světelných roků. Je to modrobílý obr (spektrální typ B7). Její jasnost je 1,6 mag. Alheka je Xí Tauri. Od Země je vzdálená 417 světelných roků. Její jasnost je 3,0 mag. Je to velmi těsná dvojhvězda. Obě hvězdy jsou modrobílí trpaslíci (B2),\n\nHvězdokupa Hyády je nejjasnější otevřenou hvězdokupou na obloze. Je to také Slunci nejbližší hvězdokupa, ve vzdálenosti 150 ly. Celková jasnost hvězdokupy je 0,5 mag. Jednotlivé hvězdy pak mají jasnost menší. Nejjasnější hvězdy jsou théta, epsilon, gama, delta a sigma Tauri, které na obloze tvoří obrazec ve tvaru V. Celkový počet hvězd ve hvězdokupě je asi 200. Většinou jde o staré hvězdy, spektrální třídy G a K.\n\nNejjasnější hvězdou v Hyádách je théta Tauri (θ Tauri). Je to dvojhvězda složená z oranžového obra (spektrálního typu K) a hvězdy spektrálního typu A. Théta2 je proměnná hvězdy typu delta Scuti a mění jasnost v rozmezí 3,35–3,42 mag v periodě 1,82 hodin. Théta2 3,84. Celková jasnost této soustavy je 3,41 mag. Druhá nejjasnější hvězda Hyád je Epsilon Tauri (ε Tauri). Arabský název je Ain, což znamená oko. Ain tvoří spolu s Aldebaranem oči býka. Ain má jasnost 3,54 mag. Kolem této hvězdy pravděpodobně obíhá extrasolární planeta. Gamma Tauri (γ Tauri) bývá označená také jako Hyadum I. Je to oranžový obr typu K a má jasnost 3,65 magnitudy. Hyadum II je jiné označení pro hvězdu Delta Tauri. Je to trojhvězda složená z oranžového obra (Delta1), bílé hvězdy hlavní posloupnosti (Delta2) a bílého podobra (Delta3). Nejjasnější z této trojice, Delta1, dosahuje jasnosti 3,77 mag.\n\nHvězdokupa Plejády je od Země vzdálená asi 440 světelných roků. Je známá také jako Kuřátka, Sedm sester nebo Messier 45. Jasnost této hvězdokupy je 4,17 mag. Pouhým okem je možné spatřit šest hvězd, za dobrých pozorovacích podmínek až devět hvězd – jsou to hvězdy Alcyone, Atlas, Electra, Maia, Merope, Taygeta, Pleione, Celaeno a Asterope (názvy jsou seřazeny od nejjasnější). Hvězdy Plejád jsou modří obři spektrálního typu B. Plejády jsou staré asi 100 milionů let a jako hvězdokupa zůstanou pohromadě dalších 250 milionů let, než se rozpadnou na jednotlivé hvězdy. Průměr hvězdokupy je 20 světelných let.\n\nKromě Hyád a Plejád je v tomto souhvězdí několik dalších otevřených hvězdokup. Například NGC 1746, která má jasnost 6 mag a jejíž součástí je asi 60 hvězd. Hvězdokupa NGC 1647 má jasnost 6,4 mag a obsahuje asi 30 hvězd. Obě hvězdokupy leží přibližně ve vzdálenosti 3500 světelných roků. Dalšími hvězdokupami jsou NGC 1807 a NGC 1817.\n\nKrabí mlhovina (také Messier 1, M 1 nebo NGC 1952) je pozůstatek po výbuchu supernovy (jediný, který Charles Messier zaznamenal do svého katalogu). Supernova, ze které mlhovina vznikla, byla pozorována v roce 1054, v Číně a Japonsku se o ní dochovalo 8 záznamů. V centru mlhoviny se nachází pulzar, který se nazývá Krabí pulzar. Krabí pulzar se kolem své osy otočí asi 30krát za sekundu. Krabí mlhovina je od Země vzdálená asi 6300 světelných let a má jasnost 8,4 mag.\n\n"}
{"id": "41475", "url": "https://cs.wikipedia.org/wiki?curid=41475", "title": "Souhvězdí Hydry", "text": "Souhvězdí Hydry\n\nHydra je souhvězdí na nebeském rovníku (větší část na jižní polokouli). Je největším ze souhvězdí moderní astronomie. Byla jedním z 48 souhvězdí zavedených Ptolemaiem. Jelikož jím prochází nebeský rovník, je alespoň z části pozorovatelné kdekoliv na Zemi.\n\nHydra je nejužší a zároveň nejdelší souhvězdí. V rektascenzi se táhne více než šest hodin. Původně byla Hydra ještě větší, ale astronomové John Flamsteed a Johannes Hevelius ji z praktických důvodů rozdělili na čtyři menší souhvězdí: Sextant, Pohár, Havran a dnešní Hydru. V hvězdných mapách se objevilo dokonce ještě jedno malé souhvězdí mezi Hydrou, Vývěvou a Kompasem, které bylo nazváno Felis – Kočka. Nebylo však astronomickou veřejností přijato a zaniklo. V souhvězdí se nachází asterismus Hlava Hydry, obrazec tvořený spojnicí hvězd δ – ε – ζ – η – ρ – σ. Tento poměrně výrazný obrazec leží východně od souhvězdí Raka. Nejjasnější (prakticky jedinou jasnou) hvězdou souhvězdí je α s jménem Alphard (Alfa Hydrae).\n\nV Hydře sa nacházejí tři objekty Messierova katalogu: M 48, M 68 a M 83. Pod Alphardem se nachází silný rádiový zdroj Hydra A.\n\n\n"}
{"id": "41477", "url": "https://cs.wikipedia.org/wiki?curid=41477", "title": "Ružomberok", "text": "Ružomberok\n\nRužomberok ( , , 2. pád v češtině Ružomberku) je univerzitní město na severu Slovenska, ležící v Žilinském kraji, na řece Váh. Žije zde 30 000 obyvatel.\n\n\nMěsto bylo založeno ve 13. století , roku 1318 obdržel městská práva. Od roku 1390 byl pak součástí hradního panství Likava, od 17. století jeho správní centrum. V 19. století byl centrem slovenských politických a podnikatelských snah – vznikla zde \"Slovenská banka\", vycházel tu i časopis \"Hlas\"; pocházel odsud i slovenský politik a katolický kněz Andrej Hlinka. Roku 1944 i zde vypuklo Slovenské národní povstání.\n\nVe městě sídlí Katolická univerzita v Ružomberku.\n\n"}
{"id": "41482", "url": "https://cs.wikipedia.org/wiki?curid=41482", "title": "Josef Šusta (rybníkář)", "text": "Josef Šusta (rybníkář)\n\nJosef Šusta (26. listopadu 1835 Jankov – 15. listopadu 1914 Praha) byl významný český rybníkář, otec historika Josefa Šusty.\n\nPůsobil v Třeboni jako ředitel třeboňského panství knížete Jana Adolfa II. ze Schwarzenbergu.\n\nVěnoval se především hospodářskému chovu sladkovodních ryb. Ve svém díle spojil teoretické a praktické poznatky oboru, zkoumal především kapra a jeho výživu. Zabýval se také historií rybníkářství. Jeho hluboké teoretické i praktické znalosti posloužily jako základní poznatky hospodářského chovu sladkovodních ryb a jsou dodnes světově uznávané. Ukázkou realizace jeho myšlenek je např. Nadějská rybniční soustava, vybudovaná v poslední čtvrtině 19. století.\n\n\n\n\n"}
{"id": "41484", "url": "https://cs.wikipedia.org/wiki?curid=41484", "title": "Pátečníci", "text": "Pátečníci\n\nPátečníci je označení skupiny kulturních a politických osobností první Československé republiky z okruhu spisovatele Karla Čapka, kteří se u něj v pátek odpoledne scházívali. \n\nPáteční setkávání se stalo zavedenou „institucí“ kolem roku 1925, kdy si Karel Čapek pořídil vilu na Vinohradech, v tehdejší Úzké ulici (dnes ulice Bratří Čapků), a název \"pátečníci\" se všeobecně vžil roku 1927.\n\nMezi pátečníky patřili Karel a Josef Čapkové, T. G. Masaryk, Edvard Beneš, Josef Kopta, Ferdinand Peroutka, Josef Šusta (historik), František Langer, Eduard Bass, Karel Poláček, Václav Rabas, Jan Masaryk, Jan Blahoslav Kozák, Arne Laurin, rakouský spisovatel Karl Kraus, spisovatel a divadelní kritik Josef Kodíček, národohospodář Josef Macek, spisovatel František Kubka, lékař, politik a hudební skladatel Ladislav Prokop Procházka a Vilém Mathesius.\n\nIdea pátečních setkání inspirovala některé současné kluby. Existuje klub pátečníků k obraně a rozvoji občanských svobod a principů liberální demokracie nebo popularizačně vědní pátečnická sekce klubu skeptiků Sisyfos.\n\n"}
{"id": "41487", "url": "https://cs.wikipedia.org/wiki?curid=41487", "title": "Lukáš Zelenka", "text": "Lukáš Zelenka\n\nLukáš Zelenka (* 5. října 1979, Praha, Československo) je bývalý český fotbalový záložník a reprezentant. Mistr Evropy hráčů do 21 let z roku 2002.\n\nSpolečně s Tomášem Rosickým byl považován za největší talent v dorostu Sparty Praha.\n\nV 17 letech odešel ze Sparty Praha do Anderlechtu, kde se však vůbec neprosadil. V belgické lize si tak více zahrál až v KVC Westerlo, jeho dalším angažmá. S tímto klubem v sezoně 2000/01 vyhrál belgický fotbalový pohár. Z KVC jej v létě 2001 za 26 milionů korun koupila opět Sparta Praha. Do základní sestavy se však probojoval až v roce 2003 pod vedením trenéra Jiřího Kotrby. Ve Spartě získal dvakrát ligový titul (2002/03, 2004/05) a dvakrát triumf v českém poháru (2003/04 a 2005/06 - ačkoli jaro 2006 už v klubu nebyl). Se Spartou se představil i v Lize mitrů UEFA.\n\nNa jaře roku 2006 přestoupil do týmu turecké ligy Manisaspor, kde se okamžitě stal jednou z opor týmu. Na podzim roku 2007 se Manisaspor dostal do finanční tísně a Lukáš Zelenka se stal pro klub příliš drahým. Rozvázal tedy smlouvu a na počátku roku 2008 opět přestoupil do belgického klubu KVC Westerlo.\n\nV září 2009 se vrátil do ČR, přestoupil do klubu 1. FC Slovácko, kterému pomohl k záchraně v nejvyšší lize. Zde měl později spory s vedením klubu, na 9 měsíců byl vyřazen z kádru a tak v únoru 2011 odešel do maďarského týmu Honvéd Budapešť. V prosinci 2011 se s Honvédem dohodl na ukončení kontraktu.\n\nV lednu 2012 se stal hráčem klubu 1. SK Prostějov. V sezóně 2015/16 pomohl týmu k postupu do druhé české ligy, poté se s klubem rozloučil.\n\nLukáš Zelenka působil v mládežnických reprezentačních výběrech České republiky v kategoriích od 15 let.\n\nZa český národní A-tým si poprvé zahrál v kvalifikačním utkání proti Makedonii 8. června 2005, v němž český tým zvítězil 6:1. Na kontě má 3 reprezentační starty bez vstřeleného gólu.\n\nZúčastnil se Mistrovství Evropy hráčů do 21 let v roce 2002 ve Švýcarsku, kde česká reprezentační jedenadvacítka vyhrála svůj premiérový titul, když ve finále porazila Francii na pokutové kopy.\n\nV prvním zápase základní skupiny B 16. května prohrála česká reprezentace s Francií 0:2, trenér Miroslav Beránek nasadil Zelenku do druhého poločasu. 19. května následoval zápas s Belgií konaný v Ženevě, Lukáš tentokrát odehrál první poločas, zápas skončil výsledkem 1:0 pro ČR. V posledním zápase skupiny proti Řecku nenastoupil, utkání dospělo k remíze 1:1.\n\nV semifinále 25. května narazil český výběr na tým Itálie a Lukáš šel na hřiště v 70. minutě za Jana Poláka. V 9. minutě prodloužení vstřelil Pospíšil zlatý gól na 3:2 a zajistil svému týmu účast ve finále.\n\nVe finále 28. května se ČR opět střetla s Francií. Tentokrát gól v řádné hrací době ani v prodloužení nepadl a musely rozhodnout pokutové kopy. Lukáš Zelenka hrál do 81. minuty a po skončení penaltového rozstřelu mohl slavit se spoluhráči titul. Zároveň to bylo poslední vystoupení mladého hráče za reprezentační tým do 21 let.\n\nGóly Lukáše Zelenky v české reprezentaci do 21 let \n\n\nJe také členem týmu Real TOP Praha, v jehož dresu se zúčastňuje charitativních zápasů a akcí.\n"}
{"id": "41492", "url": "https://cs.wikipedia.org/wiki?curid=41492", "title": "Guma guar (skupina)", "text": "Guma guar (skupina)\n\nGuma guar (GROUPE GUMA GUAR) je umělecko-aktivistická skupina působící v Praze. Od svého založení v roce 2003 se zabývá kritikou systému a ironizováním mediálního světa. Účastní se ilegálních freeparties, a také se věnuje streetartu. V roce 2008 měla skupina v Praze řadu výstav. Například výstavu s názvem Meze tolerance, která se stavěla proti zákazu Komunistického svazu mládeže, tato výstava vyvolala bouřlivé diskuse a byla vandaly zničena. Nebo také výstavu , která silně kritizovala působení Milana Knížáka v čele Národní galerie. V roce 2008 skupina také vystavovala v Praze na nábřeží Vltavy v rámci projektu Galerie Artwall sérii billboardů kritizujících hospodaření pražské radnice. Výstava byla neznámým pachatelem poničena a galerie Artwall byla záhy zrušena z rozhodnutí pražského magistrátu, což se stalo jedním z příkladů polistopadové cenzury.\n\n\n\n\n"}
{"id": "41493", "url": "https://cs.wikipedia.org/wiki?curid=41493", "title": "Tramvajová doprava v Plzni", "text": "Tramvajová doprava v Plzni\n\nPlzeň, čtvrté největší město v ČR, provozuje tramvajovou dopravu. Provozovatelem jsou Plzeňské městské dopravní podniky (PMDP) vlastněné městem. Tramvaje se podílejí na celkovém objemu veřejné dopravy ve městě asi 45 %, tvoří tak páteř dopravního systému města. Délka sítě 21,7 km. Rozchod kolejí činí 1435 mm.\n\nV 19. století se Plzeň, díky novým průmyslovým podnikům, rozrůstala tak rychle, že potřebovala akutní řešení tíživé dopravní situace. Jako vhodná přišla městu elektrická tramvaj, jejichž plány vypracoval František Křižík; jeho firma pak realizovala částečně se Škodovkou i výstavbu trati. Slavnostně byl provoz na prvním úseku zahájen 29. června 1899. Celá síť se skládala ze tří jednokolejných tratí (\"Bory\" – \"Lochotín\", \"Skvrňany\" – \"Nepomucká třída\", \"Náměstí\" – \"Plynárna\"). Trať vedla také jižní částí dnešního \"náměstí Republiky\". Vozovna s elektrárnou byly umístěny v bývalém cukrovaru v \"Cukrovarské ulici\". Za rok tehdy tramvaje přepravily 800 000 lidí.\n\nPro zahájení provozu bylo dodáno 20 motorových vozů. Mechanickou část vyrobil průmyslník Václav Brožík, elektrickou pak sám Křižík. Již následující rok byl vozový park rozšířen o 5 motorových a 4 vlečné vozy.\n\nV letech 1910 a 1929 byla trať k \"Plynárně\" prodloužena až do \"Doudlevec\", přestože to byla nejméně využívaná linka. Číslování linek bylo zavedeno v roce 1925. Úsek na \"Nepomuckou třídu\" byl na konci 20. let zdvoukolejněn. O několik let později byly prodlouženy i tratě ve \"Skvrňanech\" a na \"Slovanech\" (na dnešní smyčku). K 15. červnu 1929 byla zprovozněna druhá jednosměrná tramvajová trať na \"náměstí Republiky\" – na jeho severní straně. Za války byla zprovozněna dnešní vozovna Slovany.\n\nTaké vozový park se rozrůstal, objevily se tramvaje jednak nové a jednak odkoupené od pražských Elektrických podniků. Ve druhé polovině 30. let se pak začaly objevovat i první smyčky, díky kterým tak mohly být dodány první jednosměrné vozy. Po vzniku protektorátu tak musely být tyto tramvaje přestavěny na pravostranné. \n\nPo 2. světové válce byl zdvoukolejněn úsek do \"Skvrňan\" a v roce 1949 byla zrušena celá tramvajová trať \"Lochotín\" – \"Doudlevce\", která byla nahrazena trolejbusy. Část této tratě se používala až do roku 1994 pro spojení Ústředních dílen v \"Cukrovarské ulici\" se zbytkem kolejové sítě.\n\nNa přelomu 50. a 60. let se začala stavět nová sídliště, která vyžadovala dopravní spojení, což se stalo impulsem pro další rozvoj tramvajové dopravy. Na \"Světovar\" byla zprovozněna tramvajová trať v roce 1962, sídliště \"Skvrňany\" bylo k tramvajové síti připojeno v roce 1973. \"Košutka\" a \"Bolevec\", na severu města, mají tramvajovou trať, která nahradila nedostačující trolejbusovou dopravu, od 80. let; jen nedlouho poté, co tu vzniklo rozsáhlé sídliště. Bolevecká trať však nebyla v této době dokončená celá, ale jen z poloviny; v dnešní podobě (včetně severní části) slouží veřejnosti až od roku 1990.\n\nPo válce bylo nakoupeno ještě několik jednosměrných vozů a také několik starších tramvají z Prahy. Provoz dvounápravových tramvají skončil v Plzni, jako v prvním městě tehdejšího Československa, v roce 1963. V 50. letech byly dodány první moderní čtyřnápravové vozy koncepce PCC – Tatra T1. Na začátku 60. let je následovaly tramvaje Tatra T2 a o něco později i legendární \"té trojky\", které se staly základem vozového parku plzeňských tramvají. Plzeň byla také poslední město na světě, kde dojezdily vozy T1. Stalo se to v dubnu 1987. O dva roky později bylo dodáno také 12 tříčlánkových vozů Tatra KT8D5.\n\nPo převratu v roce 1989 už nedošlo v rozsahu tramvajové sítě k žádným větším změnám; jen linkové vedení se změnilo tak, že z původních pěti jsou v provozu linky tři. Zásadními změnami naopak prošel vozový park. Objevily se první modernizace tramvají (Škoda 01T, Tatra T3R.P), výrobu tramvají navíc zahájila plzeňská Škoda, která do svého domovského města dodala 11 nízkopodlažních vozů Škoda 03T. V rámci zkušebních jízd výrobce se na kolejové síti objevily i další typy jako např. Škoda 10T pro americký Portland nebo Škoda 14T pro Prahu. Roku 2007 byla zmodernizována první plzeňská tříčlánková tramvaj KT8D5 na částečně nízkopodlažní typ Tatra KT8D5R.N2P. V březnu 2008 se v provozu poprvé objevila částečně nízkopodlažní novostavba vozu Tatra T3R.PLF. Od roku 2010 jsou dodávány vozy VarioLF a VarioLF plus, v roce 2013 byla zakoupena první článková tramvaj VarioLF2/2 IN.\n\nZačátkem léta 2018 magistrát rozhodl o prodloužení tramvajové tratě z Borů na Borská pole. Trať vede z Klatovské třídy ulicí Kaplířovou k ulici Podnikatelské, kde je zakončena smyčkou Univerzita. U ulice Dobřanské vznikla nácestná smyčka Bory s přestupním terminálem. Provoz na nové trati Borský park – Univerzita byl zahájen 16. prosince 2019.\n\nJeden čas existoval návrh převést tramvajovou trať vedoucí přímým centrem města pod zem; podobným způsobem jako se zamýšlí v Brně. Také se počítalo s tramvajovou tratí na sídliště Doubravka a Vinice (široká tělesa těchto připravovaných tramvajových tratí jsou dosud patrná).\n\nPro plzeňskou tramvajovou síť slouží jedna vozovna:\n\n\nPro náročnější opravy, tedy velké prohlídky a modernizace sloužily do srpna 2014 ústřední dílny, které se v Plzni nacházely v Cukrovarské ulici. Tento areál však od první poloviny 90. let již nebyl spojen s tramvajovou sítí a vozy tudíž sem musely být přepravovány na silničním trajleru. Od srpna 2014 se náročnější opravy provádí ve slovanské vozovně. Po přestěhování vozovny a celých ústředních dílen na Karlov se uvažuje o stavbě či přestavbě některých objektů na ústřední dílny jen pro tramvaje. Mohlo by se jednat o staré objekty v areálu Škody či o nějakém větším objektu na Slovanech a Světovaru. Ovšem i na dále je zde možnost výstavby nové vozovny, jelikož ta nynější vozovna na Slovanech již není schopná uspokojit vozový park a technické zázemí vozů.\n\nPlzeňská tramvajová síť je velice nejednotná, co se týče jednotlivých tratí. Převažují sice úseky budované za pomoci technologie BKV či VÚIS panelů (první tratí, kde byly velkoplošné panely BKV použity, byla \"Slovanská třída\" třída v roce 1982); následovaly rekonstrukce na konci 80. let a zejména v 90. letech. Tratě byly již od 30. let budovány technologií zabetonováním pražců do pevné jízdní dráhy, pouze úseky od Studentské ulice po konečnou v Bolevci a podél bývalého výstaviště ke Škodě je tvořen klasickým otevřeným svrškem na štěrkovém loži. Kdysi byly v centru města také položeny koleje \"na boso\" pouze na štěrkových podélných prazích, spojené ocelovými pásy. První (a zatím poslední) tratí se zatravněným svrškem je manipulační trať na Slovanské aleji, rekonstruovaná v roce 2006.\n\n\nDnes provozují PMDP několik typů tramvajových vozidel:\n\nPMDP vlastní také šest historických vozů:\n\n\n\n"}
{"id": "41496", "url": "https://cs.wikipedia.org/wiki?curid=41496", "title": "Leden 2005", "text": "Leden 2005\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n"}
{"id": "41498", "url": "https://cs.wikipedia.org/wiki?curid=41498", "title": "Paul Dirac", "text": "Paul Dirac\n\nPaul Adrien Maurice Dirac (čti [dɪ'ræk]) (8. srpna 1902 – 20. října 1984) byl britský vědec, matematik a teoretický fyzik, který se zabýval kvantovou teorií, obecnou teorií relativity a kosmologií. Předpověděl existenci antihmoty. Za svoji základní práci v kvantové fyzice získal v roce 1933 společně s Erwinem Schrödingerem Nobelovu cenu. \n\nPaul Dirac se narodil v západoanglickém Bristolu jako prostřední ze tří dětí frankofonního Švýcara Charlese Adriena Ladislase Diraca a Cornwalanky Florence Hannah Holten. Otec byl profesorem literatury na Bristolské univerzitě (jako tzv. hostující profesor) a matka, dcera kapitána obchodní lodi, byla knihovnicí. Rodina obdržela britské občanství až r. 1919; do té doby pobývali v Británii jako švýcarští občané. Autoritativní otec trval na výlučně francouzské výchově svých dětí a neváhal je dokonce fyzicky trestat za chyby ve výslovnosti. Dusné rodinné poměry a potlačovaný odpor k otci se na Paulově povaze silně podepsaly: jeho pozdější mlčenlivost, uzavřenost a nepříliš vstřícné chování ve společnosti jsou přičítány právě těmto zážitkům z dětství. Dirac byl znám svou neosobností a tvrdou kritikou věcí, které se protivily jeho pohledu na svět.\n\nVe 12 letech (právě v roce začátku 1. sv. války) nastoupil na průmyslovou střední školu Merchant Venturers' Technical College, ve své době výjimečnou důrazem na přírodní vědy a výuku živých jazyků. O 4 roky později zahájil studium elektroinženýrství přímo na univerzitě v Bristolu, kde r. 1921 získal titul bakaláře elektrotechniky. O dva roky později se stal magistrem v oboru matematika. V letech 1924-1926 studoval v Cambridge na St.John´s College, kterou ukončil obhajobou doktorské dizertační práce \"Quantum Mechanics (Kvantová mechanika\"). Navázal v ní na svůj článek z r. 1925 \"The Quantum Theory of the Electron\" (\"Kvantová teorie elektronu\"), když matematicky interpretoval základní principy kvantové mechaniky. K jeho nejbližším přátelům v Cambridge patřil sovětský fyzik P. L. Kapica. V roce 1927 krátce pobýval jako stipendista na Kodaňské univerzitě u Nielse Bohra, potom odjel do Göttingenu, kde se setkal s Maxem Bornem a se svými vrstevníky Robertem Oppenheimerem a Igorem Tammem. Na zpáteční cestě do Anglie strávil několik týdnů v Leidenu u Paula Ehrenfesta. \n\nOd roku 1927 působil Dirac jako profesor matematiky na Univerzitě v Cambridgi až do roku 1969. Často přednášel v různých zemích. Už v roce 1929 podnikl s Wernerem Heisenbergem velkou cestu do USA, odkud po pěti měsících pokračoval do Japonska a přes Sovětský svaz do Evropy. Se sovětskými vědci udržoval kontakty až do druhé světové války. V roce 1931 se stal Dirac zahraničním členem Akademie věd SSSR. \n\nV letech 1928 a 1930 publikoval dvě práce o kvantové mechanice \"Quantum Theory of Electron (Kvantová teorie elektronu)\" a \"The principles of Quantum Mechanics (Principy kvantové mechaniky)\", které byly důvodem pro udělení Nobelovy ceny za fyziku v roce 1933. V roce 1932 byl Paul Dirac jmenován lukasiánským profesorem matematiky na Univerzitě v Cambridgi a v této funkci setrval 37 let. V roce 1930 se stal členem Královské společnosti (Royal society) v Londýně. \n\nV roce 1937 se oženil s Margitou Balászovou-Wignerovou, sestrou Eugena Wignera. Paul Dirac adoptoval její dvě děti z předchozího manželství a spolu měli ještě dvě dcery. Byl plně soustředěný na svou práci, neměl žádné záliby kromě pěší a horské turistiky. \n\nV roce 1969 se Paul Dirac s rodinou přestěhoval do USA, kde působil nejprve na univerzitě v Miami (1969-1971), později jako profesor fyziky na univerzitě v Talahassee na Floridě (1971-1984). V letech 1973-1975 přednášel v Ioffeho fyzikálně-technickém institutu (Fiztěch) v Leningradě. \n\nPaul Dirac zemřel v roce 1984 na Floridě a byl pohřben na hřbitově v Talahassee. V roce 1995 mu byla zřízena pamětní deska ve Westminsterském opatství v Londýně mezi nejvýznačnějšími osobnostmi britského království. \n\nJe znám především tím, že jako první formuloval relativistickou kvantově-mechanickou rovnici popisující elektron (a obecněji částice se spinem 1/2), která se na jeho počest nazývá Diracova rovnice a která ho vedla k předpovědi existence pozitronu (antičástice elektronu), který byl později v roce 1932 pozorován Carlem D. Andersonem. Chování volných elektronů v kovu, známé jako Fermiho-Diracovo rozdělení popsal v kvantové statistice.\n\nJeho práce na kvantové teorii emise a absorpce záření byla jedna z prvních prací kvantové elektrodynamiky. Přispěl také významnou měrou k rozvoji formalismu kvantová teorie zavedením tzv. braketové notace nazývané též Diracova notace. Je také autorem sporné kosmologické teorie, tzv. hypotézy velkých čísel. Byl jedním z prvních fyziků pokoušejících se o skloubení kvantové teorie s teorií gravitace. Vytvořil obecnou kvantovou teorii pole a teorii kvantování na zakřiveném časoprostoru. \n\nKoncem padesátých let pracoval na nové formulaci obecné teorie relativity a v sedmdesátých letech se věnoval studiu relativistických rovnic. Předpověděl existenci magnetických monopólů.\n\nNapsal mnoho vědeckých publikací a několik knih. Nejznámější z nich je učebnice \"Principles of Quantum Mechanics (Principy kvantové mechaniky)\" publikovaná v roce 1930, ve které Dirac elegantně shrnul jak maticovou mechaniku Wernera Heisenberga, tak vlnovou mechaniku Erwina Schrödingera a sjednotil je v rámci jednotného matematického popisu, ve kterém jsou měřitelné fyzikální veličiny reprezentovány operátory působícími na Hilbertově prostoru vlnových funkcí, které popisují v kvantové teorii stav fyzikálního systému. Za tím účelem zavedl braketovou notaci a tzv. Diracovu delta funkci.\n\nKromě Nobelovy ceny za fyziku (1933) obdržel Paul Dirac od britské Královské společnosti Královskou medaili (1939) a Copleyovu medaili (1952) za přínos k relativistické dynamice částic v kvantové mechanice. V roce 1973 byl vyznamenán Řádem za zásluhy (Order of Merit). Byl členem mnoha zahraničních akademií v USA, Evropě, Indii, SSSR i Vatikánu. \n\nNa jeho počest jsou od roku 1985 třemi odbornými společnostmi každoročně udělovány Diracovy medaile za vynikající práce z teoretické fyziky, matematiky a počítačové chemie. \n\n\n"}
{"id": "41509", "url": "https://cs.wikipedia.org/wiki?curid=41509", "title": "Luboš Loučka", "text": "Luboš Loučka\n\nLuboš Loučka (* 25. srpna 1982 Chrudim) je český fotbalový obránce, který od ledna 2015 hraje za německý amatérský klub FC Oberlausitz Neugersdorf.\n\nOd června 2017 je členem širšího vedení Hráčské fotbalové unie, která se stará o zájmy aktivních i bývalých fotbalistů. \n\nSparťanský odchovanec, v létě 2003 odešel ze záložního B-týmu na hostování do Opavy. Svůj první ligový gól vstřelil 8. května 2004 za Opavu v zápase proti Blšanům. V létě 2004 jej Sparta prodala do Jablonce.\n\nPo čtyřech odehraných zápasech v sezoně 2005/2006 v dresu Jablonce jej Sparta koupila překvapivě zpět a Loučka nastupoval ve sparťanském A-týmu. Příliš šancí ovšem nedostal, proto v červenci 2006 odešel na roční hostování zpět do Jablonce. V lednu 2007 se vrátil zpátky do Prahy, ale od února tentokrát přestoupil zpět do Jablonce.\n\n17. května 2013 se podílel na vítězství ve finále Poháru České pošty 2012/13 proti Mladé Boleslavi. Utkání se rozhodlo až v penaltovém rozstřelu, který skončil poměrem 5:4 pro Jablonec (po konci řádné hrací doby byl stav 2:2), Loučka svůj pokus proměnil.\n\nV lednu 2015 odešel z Jablonce do německého amatérského klubu FC Oberlausitz Neugersdorf (úroveň 5. ligy).\n\nAktuální k: 2011\nLuboš Loučka patřil mezi řadu známých fotbalových osobností, kteří v roce 2014 ostře kritizovali Českou asociaci fotbalových hráčů (ČAFH) v čele s Markétou Haindlovou pro nedůvěryhodnost, nečinnost a nepřehledné hospodaření. Od června 2017 je členem širšího vedení Hráčské fotbalové unie, která se stará o zájmy aktivních i bývalých fotbalistů.\n\n"}
{"id": "41512", "url": "https://cs.wikipedia.org/wiki?curid=41512", "title": "Seznam akkadských králů", "text": "Seznam akkadských králů\n\nSeznam akkadských králů zahrnuje všechny vladaře akkadské říše v letech 2334–2154 př. n. l.\n\n\n\n"}
{"id": "41515", "url": "https://cs.wikipedia.org/wiki?curid=41515", "title": "Tchaj-wan (provincie)", "text": "Tchaj-wan (provincie)\n\nTchaj-wan (tradiční znaky: 臺灣省 nebo 台灣省; zjednodušené znaky: 台湾省; tongyong pinyin: Táiwan; hanyu pinyin: Táiwān) je provincie Čínské republiky. Zahrnuje celý ostrov Tchaj-wan, avšak s výjimkou centrálně spravovaných měst Kao-siung, Nová Tchaj-pej, Tchaj-čung, Tchaj-nan, Tchaj-pej a Tchao-jüan, dále přilehlé ostrůvky a Peskadorské ostrovy (\"Pcheng-chu\"). Její metropolí je Čung-sing. Na celé území provincie si činí nárok Čínská lidová republika.\n\nI navzdory velkým nákladům, které byly potřeba na dobytí ostrova roku 1683, byl Tchaj-wan dlouhou dobu na pozadí čínských zájmů. Císař dynastie Čching Kchang-si se nechal slyšet, že „Tchaj-wan je jen velikosti kuličky, dobýt ho není zisk, přijít o něj není ztráta“ (台灣僅彈丸之地。得之無所加，不得無所損). I přes názory, že by Číňané měli území vysídlit a vrátit se na pevninu, však zůstal ostrov čínskou prefekturou, formálně částí provincie Fu-ťien. Až roku 1885 se ostrov stal separátní provincií.\n\nTou zůstal až do roku 1895, kdy jako součást šimonosecké mírové smlouvy uznávající porážku Číny během první čínsko-japonské války připadl Tchaj-wan Japoncům a stal se jejich kolonií.\n\nTchaj-wan se znovu čínskou provincií stal až o padesát let později, 25. srpna 1945, kdy vzdalo Japonsko druhou světovou válku. V té době nastal velký odliv japonské pracovní síly i inteligence a Čínská republika, aby zabránila kolapsu společnosti, poslala na ostrov značné množství vlastních lidí.\n\nPoté, co byli nacionalisté nuceni ustoupit komunistům, se stala provincie Tchaj-wan téměř jediným územím Čínské republiky. Z politických důvodů se však Kuomintang rozhodl udržet si historickou vazbu k pevnině v podobě okresů Ťin-men a ostrovů Matsu (okres Lien-ťiang), které jsou formálně částí jiné provincie, Fu-ťien.\n\nV současnosti je ovšem „provincie Tchaj-wan“ spíše historický pojem, který je vzhledem k faktické samostatnosti Čínské republiky v mezinárodních vztazích irelevantní.\n\nČínská lidová republika, ačkoli ostrov nikdy neměla pod kontrolou, argumentuje, že Tchaj-wan je tradičně čínskou provincií a jelikož právě ČLR reprezentuje celou Čínu, měl by ostrov tedy připadnout komunistické vládě. Citovaná rezoluce však neuvádí, zdali je Tchaj-wan součástí Číny.\n\nČínská republika naopak používá termín „provincie Tchaj-wan“ pro podtržení jejich historického nároku na celé území Číny. Obzvláště politici KMT si dávají pozor, aby ve svých výrocích nezaměňovali Tchaj-wan a Čínskou republiku a neimplikovali tím, že se území, na které si dělají nárok, redukuje na ostrov samotný.\n"}
{"id": "41518", "url": "https://cs.wikipedia.org/wiki?curid=41518", "title": "Formosa", "text": "Formosa\n\nFormosa může znamenat:\n\n"}
{"id": "41519", "url": "https://cs.wikipedia.org/wiki?curid=41519", "title": "Topoľčany", "text": "Topoľčany\n\nTopoľčany (německy \"Topoltschan\", maďarsky \"Nagytapolcsány\", do roku 1920 \"Veľké Topoľčany\") jsou město na Slovensku. Leží v Nitranském kraji a žije zde 26 629 obyvatel.\n\nOblast dnešních Topoľčan byla osídlená již v neolitu a eneolitu. V době bronzové se tu nacházelo sídliště a žárové pohřebiště. Sídliště tu existovala i v dobách římských a později i slovanských. V roce 1173 je doložena existence osady na tomto místě; začátkem 14. století pak získala městská práva jako poddanské město. Mezi lety 1431–1434 tu byli husité; v roce 1599 ho dobyli Turci.\n\nVe městě se nachází dřevařský, elektrotechnický, oděvní a potravinářský průmysl; také jsou zde drůbežářské závody a muzeum. Postaven tu byl i zimní stadion, plovárna a koupaliště. Historicky nejúspěšnějšími sporty ve městě je házená, stolní tenis a vodní pólo. Největší sportovní událost, která se zde koná, je \"Topoľčianský polmaratón\".\n\nV podchodu mezi autobusovou a železniční stanicí se nachází kulturní prostor pro umělce s názvem Nástupište 1–12. Prezentují se tady hudebníci, fotografové, výtvarníci, divadelníci, básníci a další umělci. V Nástupišti se prezentovali např. Miriama Kardošová, Michal Hvorecký, „Whisky“, Dáša Fon Fľaša, Renate Milune, Michal Dymny, Radoslav Repický, Zero Absolu, Matthias Beckmann, Johny Fox, Slavo Herman, Oto Hudec, Daniela Krajčová, Ivana Gálusová a další.\n\n\n\n\n"}
{"id": "41522", "url": "https://cs.wikipedia.org/wiki?curid=41522", "title": "Johan Banér", "text": "Johan Banér\n\nJohan Gustafsson Banér, též Banier, Banner, Banerus nebo Bannier, někdy ve starší literatuře i Jan (23. června 1596 Djurshlom – 10. května 1641 Halberstadt) byl švédský vojevůdce ve třicetileté válce, vrchní velitel vojska proti Svaté říši římské.\n\nBanér pocházel ze starobylé švédské šlechtické rodiny, povýšené v roce jeho narození do rytířského stavu. Roku 1615 vstoupil do švédské armády. Roku 1621 byl u Rigy těžce zraněn. Následně byl povýšen na plukovníka. Roku 1623 se poprvé oženil a roku 1640 podruhé ovdověl; oženil se ještě potřetí. Roku 1626 byl jmenován v Rize velitelem. Roku 1629 se účastnil jednání s Polskem a roku 1630 se stal generálem pěchoty, krátce poté táhl s králem Gustavem Adolfem do Německa.\n\nV bitvě u Breitenfeldu (1631) poprvé velel švédské jízdě, jako velitel pravého křídla švédské sestavy úspěšně odrazil útok císařské jízdy, vyznamenal se při dobývání Aušpurku a Mnichova, v bitvách u Donauwörthu a na řece Lechu (15. dubna 1632). V bitvě u Alte Veste v létě 1632 byl raněn do ruky. Při ústupu Švédů k Lützenu byl pověřen velením švédských oddílů v týlu a donutil císařského velitele Aldringena k ústupu z Bavorska.\n\nSpolečně se saskou armádou pak vtáhl do Čech, ale celé tažení zastavila porážka Bernarda Výmarského v bitvě u Nördlingenu 6. září 1634. Po uzavření pražského míru (1635) zůstal se švédskou armádou ve velmi nejistých pozicích, ale švédská vítězství u Kiritzu a Wittstocku (4. října 1636) obnovila švédskou kampaň v Německu. V roce 1637 ustoupil s armádou do Torgau a za Odru do Pomořan. V roce 1639 porazil nepřítele u Saské Kamenice a vtáhl znovu do Čech. Přestože vydal tiskem plamenné provolání o svobodě, kterou přináší českému lidu, Praha se mu (poprvé za celou válku) postavila na odpor. Pro nedostatek pěchoty a těžkého dělostřelectva zanechal obléhání, usídlil se v severovýchodních Čechách a místo osvobozování zahájil jejich systematické plenění. Na jaře 1640-1641 opustil dokonale vyjedené Čechy a vrátil se do Německa.\n\nV květnu 1640 se u Erfurtu setkal s vojsky svých nových spojenců. Byli to především Francouzi, dále francouzskými penězi zaplacení bernardovci (osiřelí vojáci zemřelého vévody Bernarda Výmarského), armáda vévody Jiřího Lüneburského a armáda lantkraběnky Amálie Alžběty Hesenské. S Banérovými Švédy to bylo 32 000 vojáků, kteří okamžitě vytáhli proti císařské armádě. Nu, tak docela okamžitě ne, protože zatímco Baner chtěl znovu napadnout císařovy české a rakouské dědičné země, Francouzi se nechtěli vzdalovat od svých rýnských hranic, Hesenští chtěli vojsko rozdělit a společně s Francouzi táhnout do Nizozemska na Španěly, Lüneburští chtěli udržet vojsko pohromadě, aby snad někoho nenapadlo zabrousit pro kus žvance do nedalekého Lüneburgu, a bernardovci chtěli hlavně dostat co nejvíc peněz za co nejmenší námahu. Situace jako stvořená pro cholerického alkoholika s nemocnými játry, jímž pětačtyřicetiletý Banér v té době byl. Po celé léto manévrovaly nakonec obě nepřátelské armády křížem krážem po vyjedeném, zpustošeném a stokrát vydrancovaném území Vestfálska a Frank. V zimě provedl Banér drzý nájezd k Řeznu, kde zasedal říšský sněm. Pouze tání ledu na Dunaji zachránilo město před kapitulací. Banérovi jezdci při té příležitosti málem zajali císaře Ferdinanda III., který se zúčastnil sněmu a mezi dvěma rokováními si chtěl zalovit v okolních lesích. Protože se náhodou opozdil, do rukou švédských harcovníků padla pouze jeho nosítka a několik lovčích. Po nezdařeném nájezdu na Řezno zamířil Baner zpátky do Čech. V té chvíli se od jeho armády oddělili Francouzi, jejich odchodu okamžitě využila císařská armáda a Banér jen o vlásek unikl obklíčení. Po dramatickém ústupu, umožněném opakovaným obětováním svého zadního voje v bitvě u Přísečnice, se přes české pohraniční hory dostal i s poměrně zachovalou armádou do Saska. Nepříteli unikl, svému nezdravému způsobu života nikoli.\n\nDne 10. května 1641 zemřel v Halberstadtu na pokročilou cirhózu jater. Jeho nástupcem v čele armády byl ustanoven Lennart Torstenson. Jeho syn, přezdívaný \"Skvělý Banér\", svého otce dlouho nepřežil. Zemřel ve funkci generálního guvernéra Ingrie roku 1677.\n\n"}
{"id": "41524", "url": "https://cs.wikipedia.org/wiki?curid=41524", "title": "Jakub Starší", "text": "Jakub Starší\n\nApoštol Jakub, označovaný Starší, Větší či Zebedeův (pro odlišení od svých jmenovců Jakuba Alfeova a Jakuba Spravedlivého) byl jeden z dvanácti apoštolů – učedníků Ježíše Krista.\nJméno Jakub je česká podoba jména \"Iakobos\", pořečtěného tvaru jména starozákonního patriarchy Jákoba (: ,  Ja'akov). Jeho španělské jméno je Santiago.\n\nJakub pocházel z Betsaidy u Genezaretského jezera v Palestině. Jeho rodiče byli rybáři Zebedeus a Salome, jeho bratrem byl Jan, apoštol a evangelista.\n\nJežíš Jakuba povolal hned po Petrovi a jeho bratru Ondřejovi i s mladším bratrem Janem, když na lodi společně se svým otcem spravovali sítě (viz Mt 4,21-22 nebo Mk 1,19-20). Byli totiž rybáři a ve svém řemesle zřejmě i podnikatelé, neboť měli najaté pomocníky (viz Mk 1,20). Podle evangelia oba velkodušně opustili otce i loď a šli za ním.\nVe zmíněných seznamech Kristových apoštolů zaujímá Jakub druhé místo po Petrovi u Marka (3,17) nebo třetí místo po Petrovi a Ondřejovi v evangeliích Matouše (10,2) a Lukáše (6,14), zatímco ve Skutcích apoštolů přichází po Petrovi a Janovi. Tak je také zmíněn před Janem, když oba bratři žádají Ježíše, aby seděli jeden po jeho pravici a druhý po jeho levici ve chvíli jeho uvedení na trůn v království (viz Mt 20,20-28 nebo Mk 10,35-40).\n\nPro jejich bouřlivý temperament dal Ježíš oběma bratřím, Jakubovi a Janovi mnohoznačné přízvisko \"Boanerghés\", což znamená \"synové hromu\" (viz Mk 3,17). \"Lukáš totiž vypráví, že když Ježíš se svými učedníky putoval do Jeruzaléma, poslal před sebou posly: \"Ti cestou přišli do jedné samařské vesnice, aby tam připravili nocleh. Ale Samaritáni ho nepřijali, protože měl namířeno do Jeruzaléma. Když to viděli učedníci Jakub a Jan, řekli: Pane, chceš, abychom svolali z nebe oheň, aby je zahubil? On však se obrátil a přísně je pokáral\"\" (viz Lk 9,52-55).\n\nJakub je v úryvcích Písma častěji uváděn za Petrem hned na druhém místě a tím je zdůrazněna jeho důležitost. Spolu s Petrem a Janem patřil Jakub ke Kristovým privilegovaným učedníkům, usuzuje se z toho, že byli Ježíšem povoláváni k významným intimním událostem. Ať šlo o vzkříšení dcery Jairovy (Mk 5,37; Lk 8,51), o událost Proměnění na hoře Tábor (Mt 17,1; Mk 9,2; Lk 9,28), zahájení tzv. eschatologického proslovu (Mk 13,3) nebo povolání do Ježíšovy blízkosti v Getsemanské zahradě, kde se pak z úzkosti potil krví (Mt 26,37; Mk 14,33). Po Ježíšově Nanebevstoupení hlásal Jakub evangelium. Jedna věc zůstává naprosto jasná, a sice to, že Jakub se těšil velké autoritě uvnitř prvotní církve v Jeruzalémě, podílel se na jejím budování a spolu s Petrem za ni cítil pastorální odpovědnost.\n\nJakubovi je některými připisováno autorství Listu sv. Jakuba, jedné z částí Nového zákona, většina badatelů se ale kloní k tomu, že List sv. Jakuba napsal buď Jakub, bratr Páně (představitel jeruzalémského sboru, ukamenovaný v r. 62), nebo někdo jiný.\n\nNepředstavuje se zde však ani jako \"bratr Páně\" ani jako apoštol, ale jako \"služebník Boha a Pána Ježíše Krista\" (Jak 1,1). Tento list zaujímá v kánonu křesťanských Písem první místo mezi takzvanými katolickými listy, tj. určenými nejen jedné, ale mnoha církvím. Velký důraz je v něm kladen na nutnost neomezovat vlastní víru na pouhou verbální či abstraktní deklaraci, ale konkrétně ji vyjadřovat v dobrých skutcích. Velice příznačnou v tomto listě je věta, podle níž je \"víra bez skutků mrtvá\" (Jak 2,26).\n\nPodle jedné pozdější tradice sahající k Isidorovi ze Sevilly hlásal Jakub evangelium ve Španělsku, které bylo důležitým regionem římské říše. Jiná tradice uvádí, že jeho hlavním působištěm byl Jeruzalém a Samařsko. Podle ní se Španělsko stalo až domovem jeho ostatků. O jeho legendárních cestách však není spolehlivých pramenů.\n\nPodle tradice byl v Jeruzalémě kolem velikonoc roku 44 zatčen vojáky Heroda Agrippy I., který byl vnukem Heroda Velikého, a na příkaz krále sťat mečem. Jakubovu popravu uvádějí Skutky apoštolské a zpráva o ní existuje také od raného církevního dějepisce Eusébia ve spisech Klementa Alexandrijského. Jakub byl první z dvanácti Kristových apoštolů, který podstoupil mučednickou smrt.\n\nV souvislosti s jeho popravou se také mluví o farizeovi Josiáši, který mu prý při zatýkání za pomoci uplacené lůzy hodil kolem krku provaz. Cestou na popraviště šel průvod kolem domu, kde seděl muž nemocný dnou; nebyl schopen chůze a prosil Jakuba o pomoc. K smrti odsouzený nemocnému řekl: „Ve jménu mého Pána Ježíše Krista, vstaň zdráv a chval svého Spasitele.“ Muž se zvedl a mohl zase chodit. Josiáš se pod vlivem tohoto zázraku obrátil. Na popravišti prosil Josiáš za odpuštění a vyznal víru v Krista. Dostal od Jakuba políbení pokoje a byl pak spolu s Jakubem sťat.\n\nNěkolik legend o svatém Jakubovi vysvětluje, jak se z Jeruzaléma po Ježíšově smrti dostal na Pyrenejský poloostrov. Podle jedné z nich odešel z Palestiny hlásat evangelium a došel až do dnešního Španělska.\n\nJeho misijní činnost na Pyrenejském poloostrově se setkala s rozhodným odmítnutím místního obyvatelstva. Svatému Jakubovi se zde podařilo získat jen 8 učedníků. Legenda vypráví, že se všichni setkali jedné noci za zdmi římské pevnosti Caesaraugusty na pravém břehu řeky Ebro. Zklamán neúspěchem svého misijního působení chtěl se sv. Jakub ihned vrátit do Palestiny. A právě tehdy uprostřed mrazivé lednové noci roku 40 se na nebi ukázal neobvyklý jas a v něm andělé, kteří přinášeli jaspisový sloup (pilar) s Matkou Boží. Andělé postavili sloup na zem a Panna Maria promluvila ke svatému Jakubovi: „Synu, to místo je určeno k tomu, abych zde byla uctívána. Díky tobě zde povstane na mou památku kostel. U tohoto sloupu postavíš oltář. Na tomto místě vykoná na mou přímluvu moc Nejvyššího neobyčejná znamení a zázraky zvláště pro ty, kteří mě zde budou vzývat ve svých potřebách. Tento sloup zde bude stát až do konce věků.“ Svatý Jakub na místě vybudoval kapli, která se nazývá Santa Capilla (nyní je uvnitř velké budovy baziliky Panny Marie na sloupu). Poté se svatý Jakub vrátil do vlasti a tam roku 44 zemřel mučednickou smrtí na rozkaz Heroda Agrippy. Jeho tělo naložili učedníci do loďky a pustili na moře, aby nebylo zneuctěno. Andělé pak vedli loďku celým Středozemním mořem, až ji vlny vyplavily na španělském pobřeží v Galicii u městečka Padrón. Tam tělo údajně našli Jakubovi španělští učedníci a přenesli je na místo, kde dnes stojí Santiago. V těch místech archeologové objevili prostou stavbu z konce 8. století, kryjící hrob s náhrobní deskou. To odpovídá vzniku tradice v době panování císaře Karla Velikého, zaznamenané ve spisu \"Concordia de Antereales\" z roku 1077.\n\nKřesťanští rytíři, kteří bojovali proti Maurům za nezávislost Španělska, vylíčili, že se jim svatý Jakub několikrát zjevil na bílém koni a pobízel je, aby proti Maurům bojovali za křesťanství. Podle jedné pozdější legendy se svatý Jakub zázračně objevil během bitvy u Clavija. Proto je někdy nazýván Matamoros (Maurobijec).\n\nJakub byl zprvu pohřben v Jeruzalémě. Podání vypravuje, že první křesťané postavili na místě Jakubova umučení v Jeruzalémě kostel svatého Jakuba. Odtud byly jeho ostatky prý za císaře Justiniána I. přemístěny do palestinského kláštera Raithu. Někde je uváděno, že klášter stál pod horou Sinaj, a že to bylo kolem roku 70, kdy tam postavili klášter svatého Jakuba, dnešní Klášter svaté Kateřiny. Existuje i legenda, podle které Jakubovy ostatky přenesli andělé do paláce pohanky Lupy, která se ve Španělsku stala křesťankou. Kolem místa hrobu v jejím paláci byl později vystavěn chrám a město Santiago de Compostela.\n\nPravděpodobnější je podání týkající se přenesení Jakubových ostatků do Španělska třemi mnichy. Ti se k tomu rozhodli v době, kdy strážci kláštera, ustanovení z potomků otroků, odpadli k islámu. K přenesení snad tedy došlo na ochranu před Saracény. Nejprve byla za místo zvolena Zaragoza, ale ta byla v roce 714 dobyta. Na ochranu před Maury prý ostatky byly přeneseny k Irii Flavii v Galicii, kde na čas upadly v zapomenutí a teprve za krále Alfonse Cudného (791–842) byly v tamní mramorové hrobce roku 813 objeveny biskupem Teodomirem z Irie. Údajně jako první si mimořádného hrobu všiml poustevník Pelayo, přičítaje to třpytu hvězd. Když král Alfons nad hrobem vystavěl ke cti sv. Jakuba v roce 816 chrám, který byl posvěcen 25. července 816 (odtud je stanoven den svátku), přeložil k němu biskup své sídlo a zároveň začalo kolem vyrůstat město Santiago de Compostela.\n\nO Jakubův hrob v Compostele zprvu pečovali benediktini, ale po nájezdu Maurů roku 997 byl původní chrám zničen. Král Alfons III. Asturský dal nad hrobem apoštola vystavět v letech 1075–1150 trojlodní baziliku na půdorysu latinského kříže s příčnou lodí a funkcí katedrály. Mezi její architektonicky nejvýznamnější části patří z jižní strany portál zlatníků a portál Slávy, tvořící hlavní průčelí katedrály. Ostatky sv. Jakuba byly uloženy do stříbrného sarkofágu v chrámové kryptě pod hlavním oltářem, nad nimi je po schodišti přístup k relikviářovému poprsí svatého Jakuba, které obsahuje světcovu lebku. Poutníci ji mohou obejmout kolem ramen.\n\nDo pražské katedrály svatého Víta se v roce 1212 dostaly zub a další dvě částky z ostatků svatého Jakuba. Další ostatek byl vložen do základů kostela svatého Jakuba na Starém Městě pražském.\n\nSvátek se tradičně slaví 25. července s tím, že pokud připadne na neděli, zahajuje se v Compostele svatý Jakubův rok (ustanovení papeže Kalixta II.). Papež Alexandr III. udělil Santiagu de Compostela titul Svaté město (jako má Jeruzalém a Řím) i odpustková privilegia. Santiago de Compostela se stalo od 10. století nejvýznamnějším poutním místem středověku, které přitahovalo až do 15. století více poutníků než Řím nebo Jeruzalém. K místu na severozápadě Španělska vznikly četné slavné poutní cesty, které jsou lemovány kláštery, kostely, útulky a kaplemi (Svatojakubská poutní cesta).\n\nMísto Jakubova hrobu je stále předmětem velké úcty a dodnes je cílem četných poutí, nejen z Evropy, ale i z celého světa.\n\nNa dřívějších znázorněních vidíme Jakuba Staršího jako apoštola, většinou s knihou či svitkem evangelia. Později se objevuje téměř vždy jako poutník s holí, kloboukem, brašnou a mušlí hřebenatkou. Podobně (také s poutnickým kloboukem, holí a mušlí hřebenatkou) bývá znázorňován svatý Roch, který ale na rozdíl od svatého Jakuba zpravidla odkrývá své stehno (nad kolenem), nebo přímo ukazuje na ránu na něm. Na některých zobrazeních jsou také poukazy na jeho mučednictví (atribut meče). A konečně poslední verzí, používanou především na Pyrenejském poloostrově, je znázornění sv. Jakuba jako rytíře maurobijce (\"Matamoros\", \"bijec Maurů\", \"Santiago Matamoro\").\nSvatý Jakub (Santiago) je uctíván jako národní patron Španělska, je také patronem poutníků, bojovníků, dělníků, horníků, kloboučníků, lékárníků; vzýván je za dobré počasí i na ochranu před revmatismem. Jeho památku obzvláště vzývá řád svatojakubských rytířů.\n\nSymbolem poutníků putujících do Santiaga de Compostela je svatojakubská mušle. Původ symbolu je v legendě, podle níž \"portugalský rytíř stál v blízkosti přístaviště, kde kotvila loď, jež přivezla ostatky svatého Jakuba do Španělska. Když jeho kůň viděl podivuhodný a světlý třpyt, který dopadal z hvězd na apoštola, byl z pohledu tak vyděšený, že skočil do vody a vzal s sebou do hlubin i rytíře. Rytíř byl zachráněn a vytažen na palubu. Zachránci plni úžasu viděli, že jeho tělo je zcela pokryto svatojakubskými mušlemi.\" Existují i další legendy, které se vážou ke svatojakubské mušli. Všechny mají v podstatě stejnou předlohu příběhu, totiž svatým Jakubem zázračně zachráněné lidi.\n\n\n"}
{"id": "41525", "url": "https://cs.wikipedia.org/wiki?curid=41525", "title": "Maják na ostrově Faru", "text": "Maják na ostrově Faru\n\nMaják na ostrově Faru se ve starověku nacházel v Egyptě u města Alexandrie a byl nejvyšší stavbou tehdejšího světa. Počítá se k sedmi divům světa. Maják na ostrově Faru patří ke stavbám, jejichž vzhled není možno rekonstruovat, protože vyjma toho, že se z něj nic nezachovalo, neexistují ani jeho spolehlivé popisy. Nejznámější starověkou kresbou tohoto majáku je schematické znázornění majáku na minci.\n\nStavbu navrhl Ptolemaios Sótér, ale dokončena byla až za vlády jeho syna Ptolemaia Filadelfa. Architektem celého projektu byl Sostratu, což ale neznamená, že na projektu pracoval sám. S prací mu pomáhalo spousta dalších stavitelů a architektů. Podle popisu známého z Plinia staršího (Plinius však čerpal z jiného, dnes již neznámého díla) měla stavba čtvercový půdorys s délkou stran mezi 180 a 190 metry. V těchto rozměrech měl existovat dvoupatrový palác, který měl mít v každém rohu věž. O velikosti těchto věží není nic známo. Uprostřed chrámu byl umístěn vlastní maják, který tvořila čtverhranná zužující se věž neznámých rozměrů. Výška této věže bývá odhadována mezi 60 a 80 metry. Předpokládá se, že sloužila jako pevnost a že byla zakončena cimbuřím. Na této věži byla umístěna užší, pravděpodobně osmiboká věž, ukončená kamennou plošinou s otevřenou sloupovou síní (peristylem). Strop této síně tvořila pravděpodobně pyramidová věž, jejíž vrchol tvořila socha Poseidóna. Ve sloupové síni bylo zrcadlo, které odráželo sluneční paprsky a v noci zde byl zapalován oheň. Celková výška stavby není nikde udávána, jediný údaj, z něhož lze tuto výšku dopočítat, je vzdálenost, na jakou bylo světlo z tohoto majáku viditelné. Intenzita světla není neznámá, protože lze zjistit, jakou intenzitu mohli tehdy Egypťané získat. U vzdálenosti však vzniká problém, protože ji starověcí autoři často pouze odhadovali. Největší viditelnou vzdálenost udává Flavius Josephus. Ten tvrdí, že světlo z tohoto majáku bylo vidět na vzdálenost tři sta stadií, což je mezi 53 a 56 kilometry (podle toho, zda se použije attická či římská stadie). Pokud se tento údaj aplikuje, pak získáme 180 metrů. Tato výška však patrně přesahovala stavební možnosti tehdejšího světa, proto se moderní věda přiklání k údajům udávaným jinými, méně známými autory. Aplikace jejich údajů pak poskytuje různé odhady. Stavba měla podle všeho 3 části: Dolní čtvercová část majáku měla výšku 55,9 metrů, prostřední část s osmi hranami měla výšku 22,1 metrů a poslední kulatá část 7,4 metrů. Za nejnižší a patrně i nejpravděpodobnější výšku bývá v literatuře udáván rozměr 117 metrů. I tato výška znamená, že maják byl nejvyšší stavbou nejen tehdejšího světa, ale i celého starověku. S aktualizací do dnešní doby by tato výška znamenala výšku srovnatelnou se 40-patrovým mrakodrapem. Zároveň by to znamenalo, že Maják na ostrově Faru byl nejvyšším majákem všech dob. Výška tohoto majáku tak byla demonstrací síly a možností, praktický význam pro výšku majáku končí kolem výšky padesáti metrů.\n\nTaktéž o použitém stavebním materiálu není nic známo, podle Strabóna byl maják vystavěn z bílého kamene, podle Plinia a některých dalších údajů z bílého mramoru. Domněnka, že šlo o bílý mramor, byla potvrzena některými archeologickými nálezy.\n\nNedostatek údajů provází i historii této stavby. Usuzuje se, že stavba byla zahájena někdy kolem roku 300 př. n. l. a k dokončení došlo v roce 280 př. n. l.. Stavba by tak byla provedena za vlády prvních dvou Ptolemaiovců, za architekta je považován Sóstratos. K prvnímu výraznějšímu poškození došlo až po dobytí Alexandrie Římany. Caesarem byla stavba pravděpodobně snížena, protože při dobývání došlo k poškození nejvyšších pater a maják přestal být udržován v původním rozsahu. Ve 4. století maják poškodilo zemětřesení a přestal zde být udržován oheň. V 7. století byl ještě díky své bílé barvě využíván jako denní maják. Koncem 10. století Alexandrii postihlo další zemětřesení, které ještě více snížilo tento maják. Ve 13. století ztratil i význam denního majáku, neboť se změnily podmínky a původní přístav zanesl písek. V tomto období ho lidé začali rozebírat a používat jako stavební materiál. Definitivně ho zničilo zemětřesení roku 1326. Dnes na jeho místě stojí arabská středověká pevnost Quait Bay Fort na jejíž stavbu byl použit i materiál z tohoto majáku.\n\nMaják poté zcela zmizel a nebylo známo, kde přesně se nalézal, teprve v roce 1962 amatérský potápěč náhodou objevil jeho trosky.\n\n\n"}
{"id": "41527", "url": "https://cs.wikipedia.org/wiki?curid=41527", "title": "Homo erectus", "text": "Homo erectus\n\nČlověk vzpřímený (\"Homo erectus\") žil před 1,8 miliony až asi 143 tisíci či 50 tisíci lety v Africe, Asii a Evropě. Vzpřímená chůze již byla stejná jako u současného člověka. Příslušníci tohoto dávného hominida již systematicky vyráběli kamenné nástroje podle kulturních stereotypů – acheulská kultura reprezentovaná pěstním klínem. Mezi další kulturní inovace, které \"Homo erectus\" využíval k adaptaci na vnější prostředí, patřilo užívání ohně (náznaky rozdělávání ohně před 0,79 miliony let, ale vaření nebylo prokázáno) a rozvíjení stále širšího spektra loveckých technologií. Pravděpodobně byl první, kdo žil jako lovci a sběrači. Homo erectus je nejdéle žijícím hominidem vůbec. Jeho jednotlivé poddruhy a formy přežívaly více než 1,7 milionu let.\nVe srovnání s ranými zástupci rodu \"Homo\" pokračovalo zvětšování tělesné výšky a váhy, zmenšení pohlavních orgánú, přestavba a růst mozku (neokortex), gracializace chrupu (redukce velikosti stoliček), zmenšení objemu žvýkacích svalů a snižování sexuálního dimorfismu.\n\n\nLoví zvířata doplňovaná systematickým sběrem rostlinné potravy.\n\n\n\n\n\n\n\n\n\n"}
{"id": "41533", "url": "https://cs.wikipedia.org/wiki?curid=41533", "title": "Nuselské údolí", "text": "Nuselské údolí\n\nNuselské údolí je údolí potoka Botiče převážně na nuselském katastru v Praze mezi Vinohrady a Vyšehradem. Administrativně spadá z větší části pod městskou část Praha 2, část do Prahy 4 a do Prahy 10, část severně od Botiče (část parku Folimanka, ulice Na Folimance, Pod Nuselskými schody, část Bělehradské a Fričova) do vinohradského katastru. \n\nÚdolí leží na jih od centra Prahy, mezi Novým Městem (částí zvanou Karlov) s klášterem augustiniánů kanovníků při kostele Panny Marie a sv. Karla Velikého, Vyšehradem a Pankrácí. Na jihu a na východě navazuje na zbývající nuselský katastr, s nímž tvořilo od roku 1898 samostatné město Nusle až do připojení ku Praze v roce 1921. Širší geografický pojem zahrnuje již od středověku údolí Botiče (Soběslav přešel kdesi u Nůsel Botič, aby Na Bojišti porazil knížete Bedřicha) od vyšehradské pevnosti, přes Dolní Nusle až ke vsi Vršovice, tedy i severní svahy dnešní Grébovky. Nachází se v něm část čtvrti Nusle, která mu dala název, a také sem zasahuje ze severu novoměstský Karlov. Údolím vede trojkolejná železniční trať spojující smíchovské nádraží s hlavním nádražím a nádražím Praha-Vršovice a tramvajová trať. Údolí bylo kdysi částečně vyhloubeno nikoliv zde protékajícím Botičem, ale starým tokem řeky Vltavy v prehistorické době, kdy dnešní Branická skála a Barrandien byly spojeny.\n\nNuselskému údolí se někdy lidově říká \"Jamrtál\" (tento název pochází od německého názvání biblického Slzavého údolí, \"Jammertal\" – \"jammern\" – bědovat, \"Tal\" – údolí). Veselejší byl středověký název \"Vallis vinarium\" (Viničné údolí), pocházející z doby, kdy bylo Nuselské údolí a jeho stráně obrácené k jihu osázeny vinnou révou (vinohrad na Grébovce patřící nyní katastru Královské Vinohrady – Praha 2 je toho soudobým důkazem). Další důkaz podává i znak města Nuslí (je i na domě v Jaromírově ulici pod Nuselským mostem, ve výši druhého podlaží Nusle č.p. 483) z roku 1898 s vinným keřem a vinnou révou v půleném štítě. Další znak Nuslí se nacházel na dvoupodlažním domě v blízké Spytihněvově ulici (Nusle č.p. 100), ten však byl v době normalizace (1971) zbořen a proluka po něm zůstala nezastavěna, ohrazena pouze novou zdí do ulice.\n\nNuselské údolí je přemostěno železobetonovým Nuselským mostem, jedním z nejznámějších mostů v Česku, který svou výškou (40 m) a šedí kontrastuje se starými obytnými domy nacházejícími se pod ním. Život pod Nuselským mostem je občas narušován skoky sebevrahů z mostu, přestože chodník na hraně mostu je již chráněn obtížně překonatelným drátěným plotem. Jejich smutné činy připomíná sochařské dílo, obrácená pouliční svítilna pod mostem, osvětlující část jeho tubusu. Nuselským mostem prochází linka C pražského metra a přes most je vedena i pražská Severojižní magistrála.\n\nNachází se zde (na katastru Nuslí spadajícího pod Prahu 4), mimo jiné, také Divadlo Na Fidlovačce (dříve Tylovo divadlo a Hudební divadlo v Nuslích), a to v místě, kde se kdysi konaly pražské ševcovské slavnosti, při nichž byla nošena ševcovská fidlovačka a upevňována ve formě ozdob na „povelikonoční“ stromek. \n\nNedaleko od divadla se na pravém břehu Botiče mezi potokem a Bělehradskou ulicí nachází budovy dnes již zaniklého Nuselského pivovaru, založeného roku 1694 Janem Josefem Sezimou hrabětem z Vrtby, od roku 2000 prohlášené za kulturní památku (později České vinařské závody). Nuselský pivovar je zmiňován i v Tylově a Škroupově zpěvohře \"Fidlovačka\" v souvislosti se sborem sládků zpívajících píseň „Kde je sládek, tam je mládek…“, stejně jako jeho zahradní Nuselská pivovarská restaurace (dnes prostor kolem Koliby u Pastýřky v Bělehradské ulici), jako místo jednání hlavních postav hry.\n\n\n\n"}
{"id": "41538", "url": "https://cs.wikipedia.org/wiki?curid=41538", "title": "Krupka", "text": "Krupka\n\nMěsto Krupka () se nachází přibližně 5 km severně od Teplic na úpatí Krušných hor. Žije zde obyvatel. Leží v okrese Teplice, v Ústeckém kraji. Rozloha katastrálního území Krupky je 4 687 ha se značnými výškovými rozdíly. Centrum města (Bohosudov) leží v nadmořské výšce 262 m n. m. Nejníže položenou částí je rybník Kateřina poblíž Soběchleb v nadmořské výšce menší než 200 m n. m. Nejvýše položeným místem je vrchol Komáří hůrka v nadmořské výšce 807 m n. m., na který vede lanová dráha.\n\nNázev města je odvozen od staročeského slova \"krupý\", tedy velký, rozlehlý. Často se nesprávně uvádí, že název pochází od krupek cínu, který se zde od pradávna těžil.\nMěsto je známé především svou hornickou minulostí. Po celá staletí se v Krupce těžil cín, po třicetileté válce byly v oblasti dva stříbrné doly. V novodobé historii se dále těžil i molybden, živec, wolfram, fluorit (Vrchoslav). Horské svahy, porostlé buky a jehličnany, ukrývají četné odvaly a štoly. Štola Starý Martin, která se nachází při silnici z Krupky na Komáří vížku, je zpřístupněná veřejnosti.\n\nVýskyt cínu a jeho snadné získávání z naplavenin přivedl na území Krupky první osídlence již v době bronzové. Germány postupně vystřídali Slované, a to hlavně v době stěhování národů.\n\nPrvní, i když nepřímé, zmínky o těžbě cínu v oblasti pocházejí z roku 965–966 z pera Ibráhíma ibn Jákúba, který byl členem poselstva cordobského chalífy al-Hakama II., jež projíždělo českými zeměmi k německému císaři Otovi I. Další zmínkou je zpráva kronikáře Matouše Pařížského z roku 1241, který lituje, že anglický cín ztratí odbytiště v Německu a v Čechách právě kvůli objevení ložisek tohoto kovu v Krupce.\n\nV písemných pramenech z roku 1305 se o Krupce stále hovoří jako o místě, „kde se kope“. Tedy nikoli jako o městě. O Krupce jako o městě se poprvé hovoří v listinách z roku 1330, kdy král Jan Lucemburský daroval Krupku rodu Koldiců, kteří byli věrnými spojenci českých panovníků. V tom roce již stály hrady Rosenburg a Kyšperk. Město Krupka tedy pravděpodobně muselo vzniknout mezi roky 1305 a 1330. Kromě dvou již zmíněných hradů se v okolí Krupky nacházely dvě tvrze – Starý dvůr (Althof), jehož zbytky se zachovaly dodnes, a Šejnov, která byla zničena za husitských válek. Obě tvrze ležely v dnešním Bohosudově.\n\nZ této doby pocházejí i první zmínky o okolních obcích, které dnes tvoří části Krupky. Z roku 1325 pochází první zmínka o Soběchlebech, z roku 1335 první zmínka o Unčínu (ves Unkova) a Maršově (ves Marešova) a záznam z roku 1376 hovoří o Habarticích na hřebenech Krušných hor, kde již stál kostel. Názvy obcí svědčí o slovanském složení obyvatelstva, které však s rozvojem těžby získávalo stále více německého rázu, poněvadž příliv nových pracovních sil byl větší ze saské strany.\n\nNa konci 14. století patřil hrad Kyšperk pražskému arcibiskupovi Janovi z Jenštejna, který se zde pak v následujících letech ukrýval před zlobou krále Václava IV. po smrti Jana Nepomuckého.\n\nNa začátku 15. století se Krupky a okolních obcí, tak jako většiny Čech, dotkly husitské války. Majitel Krupky Albrecht z Koldic a krupští měšťané byli věrnými spojenci císaře Zikmunda. Ke Krupce se husité poprvé dostali v roce 1426 po vítězné bitvě u Ústí nad Labem (bitva na Běhání). Husité pronásledovali prchající křižáky a v místech, kde dnes leží Bohosudov, jich údajně asi tři sta pobili. Potomci padlých rytířů nechali na tomto místě postavit kapličku, kolem které kolem roku 1500 vznikla vesnice – dnešní Bohosudov. V téže době husité vypálili světecký klášter. Přeživší jeptišky se skrývaly v lesích kolem Krupky. Poslední z nich schovala sošku Panny Marie do lípy v místě, kde dnes stojí bohosudovská bazilika. K této sošce se váže vznik poutní tradice v Bohosudově. První pouť se konala roku 1610. V následujících letech se husité dostali ke Krupce ještě dvakrát, a to v roce 1429 a v dubnu roku 1433, kdy dobyli hrad i město.\n\nPo husitských válkách se město dočkalo nebývalého rozkvětu. Původní získávání rudy z naplavenin rýžováním vystřídala těžba ve skále, a to nejprve povrchová, ale od 15. století již hlubinná. Jen tak mohli horníci získat více rudy. Hlubinná těžba probíhala tak, že se nejprve razila úzká chodba sledující bohatou žílu, která byla později rozšiřována. Byla to vysilující práce v tvrdé skále. Používalo se ohně, který způsobil, že hornina popraskala a dala se lépe vytěžit. Svahy nad Krupkou jsou poseté zbytky těchto dolů. Tyto nové metody způsobily, že v průběhu 15. století vzrostla produkce cínu trojnásobně a v 16. století ještě o polovinu. Těžební území zasahovalo až po Cínovec a Dubí. O rozmachu těžby svědčí i dochovaný opis horního řádu z roku 1487. Když v roce 1469 uzavřel král Jiří z Poděbrad hraniční smlouvu se Saskem, zůstala většina nalezišť cínu na české straně.\n\n8. ledna 1477 bylo městu uděleno Těmou V. z Koldic právo várečné na pivo ve městě i v okolních obcích. Dále byla povolena stavba pivovaru, týdenní trhy, obchod se solí a městu byla propůjčena obecní váha.\n\nDalší významná práva město obdrželo o rok později 13. ledna 1478. V ten den udělil král Vladislav II. Jagellonský městu znak, pečeť, právo pečetit červeným voskem, výroční trh, dosazovat purkmistra, radu, městské úředníky a celní svobodu. To byla zásadní městská práva, přestože Krupka zůstávala poddanským městem. Samotné město bylo v té době tvořeno dnešním historickým jádrem, tzn. Husitskou ulicí, a nemělo více než 1000 obyvatel žijících v 97 domech, z nichž 27 se nacházelo až pod dolní branou. Z té doby pochází i první zmínka o Fojtovicích (1446), Vrchoslavi (1463) a Mohelnici (1477).\n\nV té době byli krupští občané horlivými katolíky. To se projevilo i na stavbě kostelů. V roce 1454 byl dostavěn špitál s kostelem sv. Ducha. V dalších letech byl v Krupce postaven klášter i s kostelem. Roku 1479 celé město vyhořelo. Kostely však byly postaveny znovu a v roce 1516 k nim přibyl hřbitovní kostel svaté Anny.\n\nV 16. století začalo do města pronikat luteránství. Proto byli do bohosudovského kostela roku 1587 povoláni chomutovští jezuité, aby čelili luteránům v Krupce. V roce 1579 obec koupila celé krupské panství i s hradem a stala se na čas svobodným městem.\n\nNabytá svoboda však neměla dlouhého trvání. Již v roce 1615 daroval král Matyáš Habsburský Krupku Adamovi ze Šternberka. Tento katolický král chtěl takto zřejmě čelit krupským luteránům. Krupští se bránili soudně, ale uspěli jen částečně. Spor probíhal neuvěřitelně dlouho – celých 99 let až do roku 1715. Snad právě proto se krupští měšťané přidali na stranu neúspěšného stavovského povstání. Čeští stavové totiž nabídli krupským jejich panství znovu na prodej. Po porážce českých stavů v bitvě na Bílé hoře (1620) se panství vrátilo zpět do rukou Adama ze Šternberka.\n\nTřicetiletá válka město zasáhla několikrát. Švédové dobyli hrad Krupka. Největší škody však napáchali ustupující Sasové (1631), kteří v Krupce zapálili 60 domů. Nelze se proto divit, že po skončení války byla třetina domů prázdných a i doly byly zpustlé. Násilná rekatolizace také vyhnala z města mnohé luteránské odborníky.\n\nLépe se vedlo Bohosudovu, který patřil do soběchlebského (dříve kyšperského) panství. V roce 1665 získali toto panství na základě závěti jezuité, kteří nově získaný majetek použili k financování rezidence a gymnázia (založeno 1679) a stavbě bohosudovské baziliky v letech 1701–1706. Pokoušeli se i o podnikání. V roce 1684 jezuité založili první manufakturu v Čechách na výrobu sukna a vlněných látek. Neúspěšně, manufaktura zbankrotovala roku 1688. Přesto se Bohosudovu dařilo dobře. Poutí se účastnilo mnoho lidí. Odhaduje se, že v letech 1720–1730 se poutí účastnilo až 100 000 věřících. Poutní místo také získalo nový název (Mariina záře). Český název Bohosudov se poprvé objevil až v roce 1848 v \"Popisu Království českého\" od Františka Palackého. Ale byl to vlastně veliký omyl. Historik obci přisoudil původní český název obce Novosedlice, která dnes tvoří předměstí Teplic. Název Bohosudov však již obci zůstal. Bohosudov se stal centrem náboženského života až do roku 1773, kdy byl jezuitský řád zrušen a s ním skončila i činnost gymnázia.\n\nJeště větší pohroma než třicetiletá válka Krupku postihla roku 1680. Tehdy ve městě vypukla morová epidemie zavlečená z Prahy. Zemřela celá třetina obyvatel (celkem 327 lidí). V roce 1708 přešlo krupské panství do rukou Františka Clary-Aldringen, který ho koupil.\n\nPočátkem 19. století se v okolí Krupky objevily první uhelné doly jako předzvěst nových časů. Krupka se stala oblíbeným cílem mnoha tehdejších turistů, kteří obdivovali nádheru bohosudovské baziliky i středověkých uliček Krupky. A tak 27. května 1813 Krupku navštívil i básník Johann Wolfgang von Goethe. Nebyl sám, Krupku několikrát navštívil skladatel Richard Wagner a v roce 1872 i spisovatel Jan Neruda. V roce 1812 se v Horní Krupce narodil zakladatel moderního očního lékařství Dr. Ferdinand Artl, který zemřel ve Vídni roku 1887.\n\nVe dnech 29. a 30. srpna 1813 byla svedena u nedalekého Chlumce bitva mezi napoleonskými vojsky a spojenci, které tvořily vojska rakouská, ruská a pruská. Francouzi byli poraženi a císař Napoleon, který v rámci tohoto tažení navštívil horské Habartice, musel ustoupit zpět do Saska. Krupky se bitva nijak nedotkla, ale Bohosudov byl vypleněn paradoxně spojeneckými (tedy vlastními) vojáky.\n\nV revolučním roce 1848 bylo zrušeno vrchnostenské zřízení, které bylo nahrazeno místní samosprávou. V roce 1853 byl obnoven Jezuitský řád a tím i činnost gymnázia v Bohosudově. Rok předtím byla dokončena silnice na Komáří vížku. Krupka v té době jakoby ustrnula ve své historické době. Zato Bohosudov zažil období bouřlivého rozvoje. Souviselo to i s rozvojem železnice. V roce 1858 byl zahájen provoz na trati Teplice – Ústí nad Labem (dnes trať Ústí nad Labem – Chomutov) a v roce 1871 byl zahájen provoz na duchcovsko-podmokelské trati (dnes trať Děčín – Oldřichov u Duchcova). V Bohosudově a Vrchoslavi se začal rozvíjet průmysl. Od roku 1869 v Bohosudově pracovala nejstarší cementárna v Čechách (zrušena roku 1930). Vznikla i koželužna a v roce 1921 porcelánka, která vyráběla elektroporcelán. Dodnes také pracuje šroubárna ve Vrchoslavi, která byla založena roku 1910. Naopak cínové doly, kdysi chlouba Krupky, pomalu omezovaly těžbu. Od roku 1863 se začal těžit jako doplňkový produkt wolfram. Důlní činnost byla v Krupce ukončena roku 1922. S příchodem nových časů přišla i doba rozvoje spolkového života. V roce byl 1873 byl mimo jiné založen hasičský spolek a roku 1893 zahájila provoz městská plovárna. Krupka byla počátkem 20. století převážně německým městem. Vypuknutí první světové války v roce 1914 velká většina obyvatel s jásotem přivítala. Zato vznik Československa o čtyři roky později už ne. Situaci vyřešila až československá armáda, která město obsadila, aby stabilizovala situaci.\n\nS nástupem nacistů v sousedním Německu se situace vyhrotila i v Krupce. V roce 1934 pořádali henleinovci demonstrace proti otevření české školy v Bohosudově, přestože v Krupce a Bohosudově žilo v té době asi 1000 Čechů. Když 9. října 1938 Krupku obsazoval wehrmacht, většina obyvatel jej nadšeně vítala. Během okupace zůstávala většina obyvatel loajální nacistickému režimu. Ne však všichni. Působili zde i němečtí antifašisté. Nejznámější byla Herta Lindnerová, popravená nacisty 29. března 1943. Během německé okupace se na čas obnovila i těžba cínu a wolframu. Na samém konci války (24. 4. 1945) zastavil na bohosudovském nádraží transport vězňů z koncentračního tábora Ossendorf. Celkem 313 vězňů krátce na to zemřelo na tyfus a zápal plic. Po válce byli pohřbeni u zbytků kostela svatého Prokopa, kde se nachází i památník této události. Další památník se nachází u Fojtovic, kde bylo při pochodu smrti ubito mnoho vězňů.\n\nPo skončení druhé světové války bylo německé obyvatelstvo vysídleno do Německa. Tak zcela zanikly horské Habartice a Mohelnice. Fojtovice zůstaly obydleny, i když v mnohem menším rozsahu než před válkou. V roce 1947 bylo obnoveno bohosudovské gymnázium. Ne však nadlouho. V roce 1950 bylo změněno na internační tábor pro řeholníky. V roce 1952 areál dostala československá armáda, kterou v roce 1968 vystřídala armáda sovětská. Ta město definitivně opustila v roce 1991. Činnost gymnázia byla obnovena 1. září 1993. Od dubna 2010 město užívá vlajku. Krupka a její okolí bylo 6. července 2019 zapsáno do Seznamu světového dědictví UNESCO jako součást Hornického regionu Erzgebirge/Krušnohoří.\n\nDnešní město převzalo název starého hornického města, které dnes tvoří jednu z jeho několika částí. Město vzniklo postupným splynutím několika obcí a osad v jeden celek. Ty dnes tvoří jednotlivé místní části. Jsou to: Krupka, Vrchoslav, Bohosudov, Maršov, Nové Modlany a Unčín. Mimo vlastní Krupku leží Soběchleby (204 m n. m.) a horské obce Horní Krupka, Fojtovice a dnes již zaniklé Habartice a Mohelnice na hřebenech Krušných hor (všechny asi 750 m n. m.). Centrum města (náměstí, úřady, banky) se nachází v Bohosudově. Bohosudovská bazilika je rovněž významným poutním místem. Obce byly v jeden celek sloučeny v roce 1961. Soběchleby byly ke Krupce připojeny v roce 1980.\n\n\nKrupka má díky své poloze mezi městy Ústí nad Labem (asi 10 km) a Teplice (asi 5 km) výborné silniční spojení s těmito centry. Nedaleko Krupky se nacházejí i silniční hraniční přechody Cínovec a Petrovice do sousedního Německa. Přímo ve Fojtovicích je hraniční přechod pro pěší a cyklisty. Autobusová doprava je orientována na bližší Teplice (i několikrát za hodinu) více než na vzdálenější Ústí nad Labem (pouze několik spojů za den). Do roku 2007 mělo město vlastní linku městské autobusové dopravy.\n\nMěsto protínají dvě železniční tratě. Hlavní je dvoukolejná elektrifikovaná železniční trať Ústí nad Labem – Chomutov se stanicí Krupka-Bohosudov (do prosince 2016 se nazývala Bohosudov).\n\nDruhou je regionální železniční trať Děčín – Oldřichov u Duchcova se zastávkami Unčín, Bohosudov zastávka, Krupka město a stanicí Krupka. Od roku 2007 na této trati není objednávána pravidelná osobní doprava.\n\nZ městské částí Bohosudov, pouze několik desítek metrů od zastávky Bohosudov zastávka, vede dvousedačková lanová dráha na Komáří vížku. Lanová dráha byla postavena v letech 1950–1952 a se svými 2348 m byla nejdelší lanovou dráhou ve střední Evropě bez mezistanice. Převýšení činí 482 m.\n\n\n\n\nKostel sv. Ducha z roku 1454 stojí pod kostelem Nanebevzetí Panny Marie při silnici do Horní Krupky. Roku 1538 vyhořel, v 19. století byl novogoticky přestavěn. Kostel nemá věž, ta byla zbořena v 18. století. Vypráví se, že na konci 17. století horníci věnovali kostelu zvon, avšak místní farář se rozhodl, že jej přesune do Bohosudova, kde bude lépe využit. Krupským se toto rozhodnutí nelíbilo, a tak jen farář nechal přenést tajně zadní stezkou, vedoucí zpoza dnešní zvonice dolů ke škole. Celá věc ovšem vyšla najevo; jak dopadla není známo, nicméně oné pěšině se až donedávna říkalo \"Zvonová stezka\" ().\n\nKostel ze druhé poloviny 13. století stojí v horní části obce při silnici do Horní Krupky naproti hradu Krupka. Kostel nemá věž, ta je funkčně zastoupena zvonicí, doloženou v první polovině 15. století. Dnešní polozděná zvonice byla vystavěna po požáru původní stavby v roce 1633.\n\n\n\n"}
{"id": "41540", "url": "https://cs.wikipedia.org/wiki?curid=41540", "title": "GIMP", "text": "GIMP\n\nGIMP (GNU Image Manipulation Program) je svobodný a otevřený rastrový grafický editor, který se používá se zejména pro retušování a úpravy obrázků, fotografií, tvorbu webové grafiky, kreslení rukou, převod mezi různými formáty obrázků, tvorbu webové grafiky a specializovanější práce. Kromě široké škály rastrových nástrojů obsahuje i některé vektorové funkce, které jsou užitečnou pomůckou při práci s rastrovou grafikou (cesty, písma a další). GIMP je dostupný pro operační systémy Linux, BSD, macOS, Microsoft Windows, Solaris pod svobodnou licencí GPL verze 3.\n\nGIMP podporuje celou řadu funkcí pro práci s grafikou, mimo jiné:\n\nGimp lze používat v režimu se samostatnými okny pro jednotlivé dialogy a otevřené obrázky; od verze 2.8 je k dispozici i režim s jedním oknem, který lze nastavit zaškrtnutím volby codice_1 v nabídce codice_2(součást hlavní nabídky obrázku). Okna je možné seskupovat do tzv. doků.\n\nK jeho velkým výhodám patří velká konfigurovatelnost a skriptovatelnost, jakož i velmi nízká hardwarová náročnost; GIMP bez obtíží funguje i na počítačích, považovaných za velmi pomalé. Dále se pyšní vysokou rychlostí zpracování, dostupností velkého množství filtrů, podporou velkého množství souborových formátů, nativní podporou mnoha platforem a podporou velkého počtu lidských jazyků (k srpnu 2018 celkem 81), včetně češtiny a slovenštiny.\n\nPráci na editoru GIMP zahájili v roce 1995 studenti Kalifornské univerzity v Berkeley Spencer Kimball a Peter Mattis. Název GIMP pocházel původně z akronymu \"General Image Manipulation Program (Obecný program pro úpravy grafiky).\" Editor pro své grafické rozhraní původně používal proprietární knihovnu Motif. Aby se Gimp stal nezávislým na proprietární knihovně a bylo ho možné bez problémů šířit, byla speciálně pro GIMP vyvinuta nová svobodná knihovna GTK+ (GIMP Toolkit). Ta se mezi programátory stala velmi populární a na jejím základě vznikla celá řada dalších aplikací, mimo jiné grafické pracovní prostředí GNOME. V roce 1997 se stal součástí projektu GNU a akronym byl změněn na \"\"GNU Image Manipulation Program\"\". Program Nyní je GIMP vyvíjený a udržovaný skupinou dobrovolníků.\n\nOdštěpením od verze GIMPu 1.0.4 vznikl fotografický editor CinePaint. Ten se soustředí na retušování videa po jednotlivých políčcích.\n\nDalší hlavní verze GIMPu, 2.8, vyšla po 3,5 letech vývoje dne 3. května 2012. Nově obsahovala možnost zobrazení v jediném okně, seskupování vrstev, přímou editaci textů či možnost výpočtů v dialogových polích.\n\nVerze 2.10 (duben 2018) po 6 letech vývoje přinesla mnohé novinky, např. vícevláknový běh programu, přehled využití systémů, filtr světel a stínů, masky skupin vrstev, podporou formátu JPEG 2000, podporu snímků obrazovky, řadu aktualizací v knihovně GEGL atd.\n\nV srpnu 2019 vývojář knihovny GEGL Øyvind Kolås oznámil novu funkci Color Assimilation Grid, která pomocí optického klamu promění černobílý obrázek na barevný.<ref name=\"zive.cz/clanky/lajky-na-facebooku-vas-svlecou-do-naha/sc-3-a-167959/default.aspx\"></ref> Funkce by měla být dostupná v nejbližším vydání GIMPu.\n\n\n\n"}
{"id": "41542", "url": "https://cs.wikipedia.org/wiki?curid=41542", "title": "OpenVMS", "text": "OpenVMS\n\nOpenVMS (Open Virtual Memory System nebo jen VMS), dříve známý jako VAX-11/VMS, nebo neformálně VAX/VMS, je operační systém pro výkonné serverové počítače, které běží na strojích z rodin VAX a Alpha firmy Digital Equipment Corporation (dnes vlastněné firmou Hewlett-Packard) a v poslední době také na počítačích firmy Hewlett-Packard s procesory Intel Itanium. Označení \"Open\" odkazuje na otevřený systém, ne tedy na open source software.\n\nOpenVMS je víceúlohový a víceuživatelský operační systém s podporou virtuální paměti. Byl navržen tak, aby mohl pracovat ve třech režimech:\n\n\nPři návrhu byl velký důraz kladen na extrémně vysokou dostupnost systému. Jeden systém může díky clusteringu běžet na několika strojích rozmístěných v geograficky odlehlých oblastech tak, aby dokázal přežít i živelní pohromy. Díky tomu bývá OpenVMS používán bankami, telekomunikačními společnostmi a dalšími institucemi, které vyžadují záruku nepřetržitého provozu. Na rozdíl většiny OS určených pro střediskové počítače poskytuje OpenVMS nejen řádkové příkazové rozhraní s jazykem DCL, ale také grafické uživatelské rozhraní včetně podpory OpenGL. To umožňuje jeho nasazení v profesionálním DTP a CAE.\n\nOpenVMS používá knihovnu Motif uživatelského rozhraní DECwindows (založený na CDE) umístěnou na vrchní vrstvě OpenVMS X11 window manageru.\n\nOpenVMS obsahuje hierarchický souborový systém, nazvaný Files-11. Tento souborový systém podporuje datové proudy i záznamově orientované vstupně/výstupní operace, včetně ACL a verzování souborů. Typické uživatelské a aplikační rozhraní přístupu k souborovému systému je RMS.\n\nV polovině roku 2014 firma Hewlett-Packard licencovala vývoj OpenVMS exkluzivně firmě VMS Software Inc. (VSI), která je odpovědná za další vývoj OpenVMS, podporu existujícího hardwaru a poskytování cestovní mapy klientům.. Firma má tým veteránů, kteří pracovali na vývoji systému ve firmě DEC..\n\n"}
{"id": "41554", "url": "https://cs.wikipedia.org/wiki?curid=41554", "title": "Zdeněk Pospěch", "text": "Zdeněk Pospěch\n\nZdeněk Pospěch (* 14. prosince 1978, Opava) český fotbalový obránce SFC Opava. Byl to důrazný krajní obránce a kvalitní hlavičkář, ačkoliv neměl pro obránce vysokou postavu. Měl také ofenzivní schopnosti a dostával se do gólových šancí.\n\nZačínal ve slezském klubu SFC Opava, odkud přestoupil v roce 2001 po několika hostováních do Baníku Ostrava. Stal se jednou z opor týmu a v sezoně 2003/04 s ním vyhrál titul a o rok později i český pohár. O jeho služby začal projevovat zájem klub AC Sparta Praha a na začátku roku 2005 se zdálo, že uspěje, ale přestup do Prahy přišel až v létě.\n\nSe Spartou získal svůj další ligový titul, konkrétně v sezóně 2006/07. Přidal k němu tři triumfy v českém poháru: 2005/06, 2006/07, 2007/08.\n\nV zimě 2008 ho Sparta pustila do FC Kodaň, kde hned ve své první sezóně v tomto klubu získal dvě cenné trofeje - vyhrál jak nejvyšší dánskou ligu, tak i dánský fotbalový pohár. Triumf v dánské lize si s klubem zopakoval i v následujících dvou sezónách 2009/10 i 2010/11. Angažmá v dánském klubu bylo pro českého hráče velmi úspěšné.\n\nOd roku 2011 působí v německé Bundeslize, kde hraje za klub z Mohuče 1. FSV Mainz 05. 28. února 2011 podepsal dvouletý kontrakt s německým klubem poté, co mu vypršela smlouva s Kodaní.\n\nSvou první vstřelenou branku v Bundeslize zaznamenal ve 22. kole sezóny 2012/13 na domácím hřišti proti hostujícímu FC Schalke 04, když v 63. minutě upravoval stav utkání na průběžných 2:1. Zápas nakonec skončil remízou 2:2.\n\nNěmecký klub v dubnu 2014 oznámil, že hráč se po skončení sezony (a smlouvy) v létě vrátí z rodinných důvodů do České republiky. Pospěch si v Mohuči vybudoval výborné renomé.\n\nV červnu 2014 se dohodl se slezským klubem SFC Opava, kde začínal svou fotbalovou kariéru, na tříleté smlouvě. V sezóně 2016/17 se s Opavou dostal až do finále českého poháru (tým při své pouti vyřadil čtyři prvoligová mužstva: 1. FC Slovácko, FC Viktoria Plzeň, FC Zbrojovka Brno a FK Mladá Boleslav). Ve finále hraném 17. května 2017 na Andrově stadionu v Olomouci pak Opava podlehla 0:1 klubu FC Fastav Zlín. Po sezóně 2016/17, v jejímž závěru Opava neúspěšně bojovala s Baníkem Ostrava o postup do české nejvyšší ligy, se rozhodl ukončit profesionální kariéru. Po půl roce ale za SFC Opava znovu nastoupil.\n\nZdeněk Pospěch se představil i v českém reprezentačním mužstvu. Premiéru v seniorském reprezentačním dresu si odbyl 17. srpna 2005 v přátelském utkání v Göteborgu se Švédskem, který skončil prohrou hostujícího českého týmu 1:2. První branku vstřelil 19. listopadu 2008 v kvalifikaci na Mistrovství světa 2010 v Jihoafrické republice proti San Marinu, přispěl tak k vítězství ČR 3:0 na půdě soupeře.\n\nZúčastnil se ME 2008 v Rakousku a Švýcarsku, kde český tým nepostoupil ze základní skupiny. Nenastoupil ale ani v jednom ze tří utkání na šampionátu.\n\n\n"}
{"id": "41555", "url": "https://cs.wikipedia.org/wiki?curid=41555", "title": "Anderlecht", "text": "Anderlecht\n\nAnderlecht je město v Bruselskem regionu v Belgii. Žije zde 112 tisíc obyvatel a její rozloha činí 17,74 km². Město je známé zejména díky fotbalovému klubu RSC Anderlecht.\n\nAnderlecht se nachází v jihozápadní části bruselské aglomerace na řece Senne.\nSousedí s dalšími čtyřmi obcemi Bruselského regionu (Molenbeek-Saint-Jean, Brusel, Saint-Gilles, Forest) a se třemi obcemi provincie Vlámský Brabant ve Vlámském regionu (Drogenbos, Sint-Pieters-Leeuw a Dilbeek).\nNa území Anderlechtu se nachází několik stanic bruselského metra.\n\n\n"}
{"id": "41556", "url": "https://cs.wikipedia.org/wiki?curid=41556", "title": "BeOS", "text": "BeOS\n\nBeOS (zkratka anglického Be Operating System, \"Buď operační systém\") je operační systém pro osobní počítače, který vyvíjela firma Be Incorporated. První verze byla napsána roku 1991 pro speciální počítač BeBox. Na rozdíl od jiných operačních systémů té doby byl BeOS napsán, aby sloužil jako operační systém s vestavěným GUI. Byl optimalizován pro práci s multimédii. Dokázal plně využít předností systému se symetrickým multiprocessingem. Aplikační rozhraní bylo napsáno v C++. Bylo kompatibilní s POSIXem a do příkazové řádky se uživatel mohl dostat skrz shell Bash.\n\nPrvní velký zlom ve vývoji systému BeOS nastal v polovině července 1997. Tehdy mateřská firma uvedla na trh novou verzi systému s názvem BeOS Preview Release (BeOS PR). Hlavním a asi nejdůležitějším rysem této verze byla schopnost plně fungovat na mírně odlišných PowerPC počítačích PowerMac s konkurenčním systémem Mac OS firmy Apple. Uživatelé si tehdy poprvé mohli vybrat svůj hardware. \n\nApple Computer se rozhodla pro další vývoj využít NeXTSTEP. Pro další svůj počítač G3 odmítla odkrýt detaily jeho architektury, a BeOS tak zůstal bez výkonného počítače, na kterém by mohl běžet. BeOS byl proto přepsán znovu.\n\nDruhý velký zlom – přechod do světa PC počítačů – se uskutečnil ve dvou krocích během roku 1998. V první polovině tohoto roku se k nadšencům dostala první vývojářská verze pro Intel – BeOS verze 3.0, který však trpěl hardwarovými problémy. Proto ho za několik měsíců nahradil BeOS verze 3.2 (druhá vývojářská verze), který nabízel mnohem širší podporu HW komponent a lepší stabilitu.\n\nSlavnostní okamžik nastal v lednu 1999 vypuštěním finálního uživatelského BeOS verze 4.0 pro Intel. Následně se v červnu 1999 objevil systém BeOS verze 4.5, který byl za 3 měsíce vylepšen velkým opravným balíčkem na verzi 4.5.2.\nV březnu 2000 uveřejnila firma na internetu svůj zcela nový systém BeOS verze 5.0 PRO Edition a současně dala k dispozici freeware variantu známou jako – BeOS 5.0 Personal Edition (BeOS PE).\nNásledovalo několik malých servisních balíčků a definitivně posledním členem rodiny se stal BeOS 5.0.3, který je však dosud masivně používán velkou skupinou skalních příznivců…\n\nV roce 2001 byl vývoj BeOS ukončen. Jeho pokračování, vyvíjené jako svobodný software, nese název Haiku.\n\nBeOS bohužel velmi často měnil API rozhraní služeb operačního systému v rámci různých verzí BeOSu. Bylo tak nutné řadu programů neustále přepisovat. V dobových médiích se často o BeOSu psalo jako o „systému, který se nebojí nekompatibilně měnit své API“. To pravděpodobně způsobilo postupný neúspěch.\n\nBeOS se potýkal se ztrátou zájmu vývojářů, kteří nekompatibilními změnami základních věcí je nutí vkládat další úsilí do testování a přepisování programů, které nepřináší žádnou přidanou hodnotu pro programátora.\n\nV době největšího zájmu o BeOS se naopak Microsoft velmi snažil o podbízení se vývojářům, aby je připoutal k vývoji pro Microsoft Windows.\n\n"}
{"id": "41557", "url": "https://cs.wikipedia.org/wiki?curid=41557", "title": "1. česká fotbalová liga", "text": "1. česká fotbalová liga\n\n1. česká fotbalová liga (v sezóně sponzorským názvem Fortuna:Liga) je fotbalová soutěž pořádaná na území České republiky. Jde o nejvyšší soutěž v systému fotbalových soutěží v Česku. Od července 2016 je řízena Ligovou fotbalovou asociací, do té doby byla řízena FAČR. Tato soutěž existuje od léta roku 1993, kdy byla rozdělena Fotbalová liga Československa na českou a slovenskou ligu.\n\nSoutěž je zimní přestávkou rozdělena na dvě hrací období. První hrací období probíhá ve druhé polovině kalendářního roku. Je nazýváno „podzimní část“, začíná ve druhé polovině července a končí na přelomu listopadu a prosince. Druhá část sezony trvá od konce února do druhé poloviny května (s možností až třítýdenní variability). Tato část, kdy se rozhoduje o konečné podobě tabulky, nese název „jarní“.\n\nOd prvního ročníku 1993/94 se ligy účastní 16 týmů a hraje se systémem „každý s každým“ dvoukolově, čili každý účastník odehraje třicet zápasů (patnáct na domácím hřišti a patnáct na soupeřových hřištích) během třiceti kol, dohromady obsahujících 240 zápasů. Za vítězství se udělují tři body, za remízu jeden. Od sezóny po této třicetikolové základní části následuje nadstavbová část: Nejlepších šest týmů základní části postoupí do skupiny o titul a o evropské poháry; skupina se hraje systémem každý s každým jednokolově. Týmy od 7. do 10. místa utvoří dvojice (7.–10. a 8.–9.), vítězové duelů hraných dvoukolově doma/venku se spolu utkají a celkový vítěz si zahraje kvalifikační utkání o účast v Evropské lize proti nejhoršímu z týmů ve skupině o titul, který by se jinak do Evropské ligy ještě kvalifikoval. Nejhorších šest týmů základní části hraje o udržení. Nejhorší tým přímo sestoupí do 2. ligy, druhý a třetí nejhorší tým vyzvou v baráži druhý a třetí tým 2. ligy.\n\nOficiální název soutěže obsahuje od sezony 1997/98 označení podle hlavního sponzora. Od sezony 1997/98 do 2013/14 jím byl Plzeňský prazdroj, takže se soutěž jmenovala \"Gambrinus liga\". V sezónách 2014/15 a 2015/16 byla generálním sponzorem společnost Synot a liga nesla název \"Synot liga\". Plzeňský Prazdroj vlastnící značku Gambrinus pro další 4 roky zůstal hlavním ligovým sponzorem a na stadionech se nadále čepovalo výhradně jeho pivo. Po ukončení spolupráce s firmou Synot po sezóně 2015/16 byla nejvyšší soutěž několik týdnů bez sponzora, jeden den před začátkem ročníku 2016/17 se však novým partnerem stala, podle původního plánu na dva roky, společnost ePojisteni.cz a oficiálním názvem soutěže byla \"ePojisteni.cz liga\". Po roce však sponzorskou smlouvu společnost neprodloužila a pro sezónu 2017/18 se sponzorem stala společnost HET a názvem \"HET liga\". Od sezóny 2018/19 pak je titulárním sponzorem sázková společnost Fortuna.\n\nCesta, kterou se do zemí Českých dostala hra zvaná fotbal není dost dobře dohledatelná. Traduje se, že roku 1887 přivezl fyziolog prof. Hering ze svých cest anglického asistenta, který zasvěcoval studenty na Albertově do tajů této hry. Ovšem nikdo nezná jméno tohoto průkopníka. Historicky první doložený zápas v Čechách se odehrál 29. září 1887 v Roudnici na Labem mezi veslaři místního AC (Českého Athletic Clubu) a Sokoly. První fotbalovou jedenáctku, která hrála pravidelně zápasy (byť zpočátku pouze s německými a rakouskými soupeři) sestavil na zámku v Loučeni princ Erich Thurn-Taxis, který si ze studií v Anglii přivezl tři zkušené fotbalisty, které doplnil o místní muže a sám v této „Zámecké XI“ hrál na pozici středního záložníka.\n\nMasově začaly vznikat fotbalové kluby na území Čech v poslední dekádě 19. století, a to převážně v Praze. Nejstarším českým klubem je SK Slavia Praha, která byla založena roku 1892. Fotbalový odbor zde však vznikl až roku 1896. Roku 1893 vznikl její největší rival AC Sparta Praha, který je následován dalšími. V této nejstarší době se jednalo většinou o studentské spolky, které pěstovaly více sportů - kromě kopané především atletiku, veslování, cyklistiku a bruslení. Roku 1892 vyšel český překlad pravidel fotbalu zhotovený Josefem Klenkou. Tato pravidla ještě připouštějí různé rozměry hřiště, délku zápasu i počet hráčů podle toho, v jakém počtu se sejdou - na tom všem se měli dohodnout kapitáni mužstev před zahájením zápasu. Rychlý rozvoj českého fotbalu vyvolal potřebu oficiální soutěže. Na jaře roku 1896 se konal první fotbalový turnaj za účasti 4 mužstev (AC Sparty, SK Slavie, AC Prahy a ČFK Kickers) na Císařské louce v Praze, a vznikl pokus založit stálou soutěž, která dostává název Mistrovství Čech a Moravy. Přestože tento název napovídá o účasti týmů z celých Čech a Moravy, jednalo se pouze o kluby z Prahy a blízkého okolí. Postupem času se však soutěž rozrůstala a účastnily se jí i kluby mimo Prahu a Středočeský kraj. Před rokem 1925, kdy byla založena oficiální ligová soutěž, se konala ještě čtyři takto obsazená mistrovství, které dnes můžeme označit jako celostátní. Právem tak byl za vítězství v soutěži udělen mistrovský titul. Tři z těchto čtyř mistrovství ovládla AC Sparta Praha, včetně toho prvního z roku 1912. Zbývající mistrovský titul z ročníku 1913 připadl dalšímu pražskému klubu SK Slavia Praha. V té době se již hrají i pravidelné pohárové soutěže. Velice oblíbené a zároveň uznávané byly například Pohár dobročinnosti nebo soutěž klubů ze středních Čech nazvaná Středočeský pohár.\n\nLiga jako taková byla založena až v roce 1925 v období První republiky. Zpočátku ale šlo pouze o přejmenování mistrovství Středočeské župy, které se účastnily pouze kluby z Prahy a nejbližšího okolí. Úroveň fotbalu v hlavním městě byla vzhledem k náskoku několika desetiletí o tolik vyšší, že zápasy pražských S s venkovskými kluby končívaly často dvouciferným rozdílem a celostátní mistrovská soutěž tehdy nebyla považována za nutnou, za nejlepší klub republiky byl automaticky považován vítěz této župy. Ovšem již na počátku dalšího ročníku se do celostátní ligy přidává první mimopražský klub SK Kladno. Roku 1929 následují němečtí sportovci z Teplitzer FK, po čtyřech letech první moravský zástupce SK Židenice a o další dva roky později slovenský 1. ČsŠK Bratislava. V roce 1936 pak SK Rusj Užhorod z Podkarpatské Rusi a o rok později ze Slezska SK Slezská Ostrava, čímž jsou pokryty všechny země republiky. V počátečním období, od založení ligy do 2. světové války, potvrzuje rozkvět fotbalu u nás úspěšné působení českých klubů v tehdejší nejprestižnější mezinárodní klubové soutěži, Středoevropském poháru. Sparta jej vyhrála třikrát a Slavia jednou. Fotbalisté Československa také vybojovali stříbro na Mistrovství světa ve fotbale 1934. V lize bojovali o titul obvykle pouze fotbalisté Sparty a Slavie. Během 23 ročníků přerušila jejich nadvládu pouze v sezoně 1927/28 FK Viktoria Žižkov.\n\nPrvní éru ligy ukončily tragické politické události let 1938/39. Z fotbalových soutěží nejprve vypadly kluby z obsazených Sudet, po okupaci Čech a Moravy vystoupil z ligy jediný slovenský zástupce I.ČsŠK Bratislava . V období Protektorátu se hrála soutěž pod názvem Českomoravská liga, kterou i nadále ovládala pražská „S“. SK Slavia Praha získala čtyři ze šesti titulů, v jejím dresu zářili zejména Josef Bican, se 447 vstřelenými brankami nejlepší kanonýr historie ligy, a druhý střelec v historickém pořadí, jeho klubový spoluhráč a vrstevník Vlastimil Kopecký. Na podzim 1944 nebyla liga kvůli totálnímu válečnému nasazení v Německu vůbec zahájena, už po skončení války v červnu 1945 se odehrál pouze jednorázový „Pohár osvobození“.\n\nEuforie z konce války a osvobození trvala pouze tři roky a v roce 1948 byla nahrazena novou totalitou. Podzim 1948 se odehrál pouze jednokolově bez vyhlášení mistra, od roku 1949 se přešlo na „sovětský systém“ jaro-podzim. Tuto změnu doprovázela řada dalších, zejména politicky motivovaných. Klubům byly odebrány tradiční názvy, každý oddíl byl přidělen pod určitý patronátní průmyslový podnik a podle oborové příslušnosti tohoto podniku mu byl určen nový název - např. podniky pod strojírenským průmyslem dostaly přidělen název „Spartak“, chemický průmysl nesl jméno „Jiskra“, zemědělství „Sokol“, doprava „Dynamo“ apod. Bylo také rozhodnuto, že ligy se bude z každého oboru hospodářství účastnit vždy po jednom klubu a liga bude doplněna o nově vytvořené armádní a policejní oddíly (Rudá hvězda, Dukla, Tankista, Křídla vlasti). Docházelo k takovým absurditám, že např. roku 1952 administrativně sestoupily z ligy třetí Teplice. Reorganizací procházely i nižší soutěže, byla zrušena druhá liga i divize a v polovině 50. let se bezprostředně pod ligou hrálo 20 krajských přeborů. Do Přeboru Prahy tehdy např. sestoupila i bývalá Slavia, nyní Dynamo Praha. Většina těchto změn měla jen krátké trvání a situace se postupně vracela k normálu. Sezóna 1957/58 se odehrála tříkolově (liga tedy trvala rok a půl) a od následujícího roku se opět hrálo systémem podzim-jaro. Roku 1965 se nejslavnějším klubům vrátily i tradiční názvy - Spartak Sokolovo se stal opět Spartou, Železničáři Stalingrad Bohemians a Dynamo Slavií.\n\nV poválečném období se odehrálo celkem 47 soutěžních ročníků do rozpadu Československa v roce 1993. Na mistrovském trůnu se vystřídalo celkem deset klubů. Nejúspěšnějšími byly AC Sparta Praha s dvanácti a Dukla Praha s jedenácti mistrovskými zářezy. Oproti období první republiky hrály mnohem výraznější úlohu slovenské kluby, zejména v letech 1968-1975, kdy se osm let v řadě střídaly v zisku mistrovské trofeje Slovan Bratislava a Spartak Trnava. Velké úspěchy zaznamenala i reprezentace ve formě druhé stříbrné medaile z Mistrovství světa ve fotbale 1962 a zlatého úspěchu z Mistrovství Evropy ve fotbale 1976. Na mezinárodním poli klubovém zářila především Dukla Praha. Ta se roku 1967 dostala až do semifinále Poháru mistrů evropských zemí nebo čtyřikrát v řadě ovládla prestižní turnaj na území Spojených států nazvaný International Soccer League. V 80. letech se nejúspěšnějším mužstvem stává znovu Sparta ČKD Praha, která předtím na jeden rok (1975/76) jedinkrát ve své historii z ligy sestoupila. Československá liga měla i překvapivé vítěze, v roce 1960 vyhrál titul jako jediný ligový nováček v dějinách Hradec Králové, roku 1986 získaly titul Vítkovice.\n\nPosledním ročníkem společné československé ligy byla sezona 1992/93, ve které získala svůj 24. titul AC Sparta Praha. Liga si právě odbývala zimní přestávku když došlo k rozdělení Československa. Československá fotbalová asociace (ČFA) byla rozdělena na dva orgány. V Česku vznikl Českomoravský fotbalový svaz (ČMFS), jehož prvním předsedou byl jmenován dosavadní předseda České větve ČFA František Chvalovský. Na Slovensku vznikl Slovenský futbalový zväz (SFZ). Jarní část ligy se ovšem ještě dohrála jako společná soutěž dvou nyní už nezávislých zemí. Také probíhající kvalifikaci o MS dohrál společný tým pod názvem Reprezentace Čech a Slovenska (RČS), na mistrovství světa do USA se však neprobojoval.\n\nZ posledního ročníku československé ligy přešlo do prvního ročníku české ligy přímo 9 klubů: Sparta, Slavia, Dukla, Sigma Olomouc, Baník Ostrava, Brno, Hradec Králové, Vítkovice a České Budějovice. Doplnilo je 6 nejlepších z posledního ročníku Českomoravské fotbalové ligy (ČMFL) – Union Cheb, Viktoria Plzeň, Viktoria Žižkov, Slovan Liberec, Petra Drnovice a Svit Zlín. O poslední pozici byla sehrána baráž mezi posledním týmem 1. ligy a sedmým týmem ČMFL Jabloncem, kterou vyhráli Bohemians Praha 1905. Těchto šestnáct klubů tedy zahájilo ročník 1993/94. Druhá liga měla stejný počet účastníků jako liga první. Z bývalých dvou skupin 2. ČNFL vznikly Česká fotbalová liga (18 účastníků) a Moravskoslezská fotbalová liga se 16 účastníky.\n\nV červenci 2016 přešla nejvyšší česká liga pod mandát Ligové fotbalové asociace, do té doby byla řízena FAČR.\n\nSvou formu do samostatné české soutěže si z fotbalové ligy Československa přenesla AC Sparta Praha, která zvítězila v 8 z jejích posledních devíti ročníků. V prvním ročníku české ligy si po náskoku šesti bodů v konečné tabulce mohla připsat už 25. titul v historii. Před následující sezonou se měnila pravidla bodových zisků, kdy vítěz zápasu získal tři body místo dosavadních dvou. Sezónu 1994/95 nezačal obhájce trofeje nejlépe a již po dvou kolech měnil kouče. Na lavičku se na několik zápasů dostal i hrající kouč Jozef Chovanec. V jarní části však Sparta zlepšila svoji hru i bodové zisky a titul obhájila.\n\nSezona 1995/96 byla pro český fotbal nejúspěšnější od rozpadu Československa. České kluby v evropských pohárech posbíraly do žebříčku koeficientu v průměru 10,333 bodu na mužstvo (ten rok 3. nejvyšší v Evropě), což vyvrcholilo o několik let později posunem na 8. místo žebříčku UEFA. Díky tomu pak postupoval český mistr přímo do Ligy mistrů. SK Slavia Praha se v sezóně 1995/96 dostala až do semifinále Poháru UEFA, kde vypadla s francouzským Girondins Bordeaux. Pro Slavii znamenala sezona také zisk titulu po 49 letech. Na reprezentačním poli zazářil český tým na Mistrovství Evropy v Anglii ziskem stříbrných medailí.\n\nNásledné období – zahrnující celkem 5 sezon – se stalo obdobím dominance AC Sparty Praha. Ta získala podruhé v historii pět mistrovských titulů v řadě (poprvé to bylo v letech 1987–1991). Ligová prvenství získávala s pohodlným náskokem, který se nedostal pod čtyři body (v 1996/97) a vygradoval náskokem šestnácti bodů v páté sezoně této série. Herní náskok Sparty se projevil i na čele tabulky střelců, kde si tři prvenství v řadě připsal Horst Siegl, kterého vystřídal spoluhráč Vratislav Lokvenc. Zároveň se dostavily i úspěchy na mezinárodním poli v podobě trojnásobné účasti Letenského klubu v základní skupině Ligy mistrů.\n\nPo pěti titulech Sparty ji premiérově vystřídal na trůnu FC Slovan Liberec. Hned v následující sezoně si Sparta vzala titul zpět, obhájit ho však od té doby nedokázala. Sezona 2003/04 se stala nečekanou kořistí slezského klubu FC Baník Ostrava a způsobila v Ostravě fotbalovou horečku. Zachovala se z něj v Česku velmi známá hymna \"„Baníčku, my jsme s tebou“\".\n\nByla to opět Sparta, která po výpadku obhajujícího Baníku vystoupala na příčku nejvyšší. Náskok na druhou Slavii činil na konci sezony pohodlných 11 bodů. Ani herní náskok z tohoto ročníku však nestačil na obhajobu v další sezoně. Sparta si naopak připsala nejhorší umístění v samostatné české lize, když skončila až pátá. Historicky druhý titul získal FC Slovan Liberec, vicemistrem se překvapivě stala Mladá Boleslav, která do ligy postoupila teprve dva roky předtím. Sezona 2006/07 pak znamenala jubilejní desátý titul v samostatné české lize pro tým AC Sparta Praha. Ta potvrdila titulový trend v sezonách končících lichým rokem. Takto končící sezony vyhrála 12× v řadě. Naposledy se jí to nepovedlo v roce 1983.\n\nSoutěžní ročník 2007/08 znamenal historickou sezonu pro SK Slavia Praha. Zisk titulu po dvanácti letech byl doprovozen postupem do základní skupiny Ligy mistrů. To se doposud povedlo jen Spartě, která postoupila celkem osmkrát. Následovala obhajoba titulu pro Slavii (po 66 letech), ale později se dostavily finanční problémy, kdy slavnému klubu hrozil krach a sestup.\n\nSvůj 35. titul získala AC Sparta Praha v sezoně 2009/10. Celou ligu prošla bez jediné porážky, přesto vyhrála o pouhý bod před druhým Jabloncem - nasbírala totiž čtrnáct remíz.\n\nV sezóně 2010/11 se překvapivým mistrem stala FC Viktoria Plzeň, jejíž mužstvo bylo složeno z velké části z hráčů, odložených jako neperspektivní pražskou Spartou. O titulu rozhodli v předposledním kole výhrou 3:1 nad Baníkem Ostrava, kterou získali náskok čtyř bodů na Spartu. Později se ukázalo, že nešlo o náhodu, a Plzeňští vybojovali v následujících osmi letech další čtyři mistrovské tituly. Naopak Sparta v tomto období získala jen jeden titul a pět druhých míst. V sezóně 2011/12 se mistrem stal potřetí Slovan Liberec, který využil jarního poklesu formy Sparty Praha. Ta po podzimní části vedla o šest bodů, ale nakonec si teprve v závěrečném kole zajistila druhé místo o jeden bod před Viktorií Plzeň a se ztrátou dvou bodů na Slovan Liberec, který se utkal právě s Viktorií Plzeň v posledním kole v přímém souboji o titul. K jeho zisku mu stačila bezbranková remíza.\n\nMistrem ligy 2012/13 se stala podruhé FC Viktoria Plzeň, která nakonec uhájila první místo o dva body před dotírající Spartou . Sezonu 2013/14 vyhrála Sparta Praha, která poznala první porážku až 3. května 2014, kdy ji porazil FK Teplice, v témže kole se Sparta stala mistrem po remízovém zaváhání druhé Viktorie Plzeň. Avšak sezona 2014/15 znamenala opět návrat Viktorie Plzeň na mistrovský trůn. Třetí titul si připsala již ve 28. kole po domácím vítězství nad týmem Jihlavy.\n\nV ročníku 2015/16 dokázala Plzeň svůj úspěch obhájit. Ačkoliv na první příčku tabulky se dostala až ve čtrnáctém kole, sérií šestnácti ligových výher v řadě stanovila rekord samostatné české ligy a tři kola před koncem soutěže si zajistila svůj čtvrtý ligový triumf po výhře 2:0 nad Baníkem Ostrava, pro který výsledek znamenal sestup do druhé ligy.\n\nRočník 2016/17 vyhrála SK Slavia Praha, i když po podzimní části ztrácela 4 body na vedoucí Plzeň. Slavia se do vedení dostala až po 19. kole, kdy ji po dvou kolech opět předběhla Plzeň. Podruhé Slavia vedla až po 25. kole a náskok udržela. Titul oslavila na Strahovském stadionu, protože v Edenu byl koncert.\n\nSezónu 2017/18 ovládla po roční pauze opět Plzeň, když poprvé nevyhrála až v 15. kole proti FK Teplice a poprvé prohrála v 18. kole s Jihlavou. Po podzimu měla náskok 14 bodů a vypadalo to, že je o titulu rozhodnuto. Plzeň ale na jaře ztrácela a titul si zajistila až po 29. kole po výhře nad Teplicemi.\n\n\"Tato tabulka shrnuje vítěze jednotlivých ročníků.\"\n\"Čísla v závorce udávají o kolikátý titul v historii daného klubu se jedná (včetně oficiálních ročníků před rokem 1993).\"\n\nKlíčem k nasazování týmů do Evropských pohárů (dnes Liga mistrů UEFA a Evropská liga) je postavení země (fotbalové ligy) v žebříčku koeficientu UEFA. Body do koeficientu se přidělují takto: za výhru 2 body, za remízu 1 bod. Body v předkolech se půlí. Dále se udělují bonifikační body za dosažené mety. Například za postup do Ligy mistrů se udělují 4 body. Body takto získané všemi reprezentanty jedné ligy se sečtou a vydělí právě počtem reprezentujících týmů (z české ligy v sezoně 2017/18 pět týmů). Pro nasazování slouží součet bodů z posledních pěti let nezahrnujících předešlou sezonu.\n\nNejlepším umístěním pro český fotbal bylo osmé místo pro nasazení do ročníku 2001/02. To zaručovalo českému mistru přímou účast v Lize mistrů a účast v Evropských pohárech pro celkem šest českých klubů. Postupem času se však postavení českého fotbalu, který po rozpadu Československa začínal na posledním místě žebříčku, poměrně rapidně propadalo.\n\nPro sezonu 2019/20 byly české kluby ze 13. místa nasazeny takto: Mistr nastoupil ve 4. předkole Ligy mistrů, klub z druhého místa už ve 2. předkole. Klub ze 3. místa začínal ve 3. předkole Evropské ligy, 4. a 5. tým z ligy ve 2. předkole Evropské ligy, vítěz českého fotbalového poháru byla Slavia Praha, získala tedy double.\n\nV české 1. fotbalové lize nastoupilo od jejího založení v roce 1993 celkem 34 klubů. Z toho 3 kluby odehrály všech 23 sezon čili 690 zápasů. Jsou jimi AC Sparta Praha, SK Slavia Praha a FC Slovan Liberec. Všechny tři kluby se řadí mezi doposud pět českých mistrů. Dalších šest klubů nastoupilo pouze v jedné sezoně 1. české fotbalové ligy.\n\nPožadavky na úroveň a vybavenost stadionů jsou dány dvěma dokumenty s charakterem pravidel. Tyto dokumenty nesou název Stadiony 2003 a Stadiony 2012. Proti těmto dokumentům lze podat žádost o výjimku.\n\nNěkteré z pravidel určených stadionům 1. fotbalové ligy\n\"Kurzívou uvedena poslední významná rekonstrukce.\"\nStadiony jsou seřazeny dle kapacity sedících diváků.\n\nNejlepším střelcem se stává hráč, který v jednom ročníku nastřílí nejvíce branek. Jako ocenění tohoto úspěchu dostane tento hráč křišťálovou trofej ve tvaru míče.\n\nV historii se střelcem ligy mohl stát pouze výborný střelec. Toto platilo zejména ve čtyřicátých letech, kdy na českých hřištích řádil Josef Bican. Ten celkem ve čtyřech sezonách dokázal překonat magickou hranici 40 branek a v sezoně Národní ligy 1943/44 vstřelil dnes neuvěřitelných 57 branek v šestadvaceti zápasech. To je průměr více než dvou branek na zápas. Po druhé světové válce pak s Bicanovým odchodem ustaly i střelecké hody a na zisk „koruny krále střelců“ mnohdy stačilo i méně než dvacet gólů v sezoně. Dá se říci, že tento trend přetrval až do sezon samostatné české ligy. V počátečních sezonách samostatné české soutěže dominoval tabulkám střelců útočník Sparty Praha Horst Siegl, který střeleckou soutěž vyhrál celkem 4×. V prvním případě dokonce o 8 branek před druhým v pořadí René Wagnerem hrajícím za Brno. Mezi jeho čtyři vítězství se vklínil ještě Radek Drulák z Drnovic se svými dvěma po sobě následujícími prvenstvími. Když pak Siegla v sezoně 1999/00 vystřídal na střeleckém trůnu kolega ze Sparťanského útoku Vratislav Lokvenc, bylo to na dlouho naposledy, kdy někdo dokázal překonat dvacetigólovou hranici. V mistrovském ročníku Baníku Ostrava 2003/04 se jí na dosah přiblížil ještě Marek Heinz, ale v sezonách následujících se počet gólů postačujících k zisku koruny krále střelců stále snižoval. Dosud nejnižší skóre postačující k zisku ocenění má na kontě útočník 1. FC Slovácko Milan Ivana ze sezony 2005/06. Tehdy stačilo pouhých 11 branek. Podobně chudý byl i ročník 2009/10, kdy ocenění získal Olomoucký Michal Ordoš s 12 zásahy.\n\nPovzbuzující byl ale ročník 2010/11, kdy předvedli Tomáš Pekhart a David Lafata střelecké dostihy v jarní části soutěže, které vrcholily v posledním kole. Oba hráči na podzim působili ve stejném klubu FK Baumit Jablonec. Po odchodu Tomáše Pekharta do Sparty se David Lafata rozstřílel a zaznamenal tři třígólové zápasy v krátké době. Do posledního kola nastupovali oba střelci se stejným počtem gólů na kontě, ale zatímco Pekhart se trefil pouze jednou, Lafata vstřelil dva góly a zaslouženě získal pomyslnou korunu krále střelců. Zároveň se mu podařilo vyrovnat nejlepší výsledek za posledních jedenáct sezon.\n\nV sezoně 2011/12 jsme byli svědky překonání letitého rekordu v této disciplíně. Postaral se o něj znovu David Lafata, který zejména díky podzimní části neměl mezi střelci konkurenci a i přes absenci v závěrečném kole získal korunu krále střelců s 25 góly. Ani další v pořadí se nenechali zahanbit. Marek Bakoš vstřelil 16 gólů a Michal Breznaník se trefil 15krát. V ročníku 2012/13 zvítězil s dvaceti góly opět David Lafata, bylo to jeho třetí prvenství v řadě, přičemž góly střílel v podzimní části za Jablonec a v jarní již za pražskou Spartu, kam přestoupil s touhou vyhrát český ligový titul. Teprve sezona 2013/14 přinesla změnu, králem střelců se poprvé stal Lafatův spoluhráč ze Sparty Josef Hušbauer, který jako záložník nastřílel celkem 18 gólů. David Lafata skončil se 16 góly na druhé příčce.\n\nPo sezóně 2016/2017 měla fotbalová liga poprvé dva nejlepší střelce, kdy oba vstřelili 15 gólů. Jedním z nich byl David Lafata ze Sparty, který obhájil svůj výsledek z předchozích dvou sezón, a druhým se stal Milan Škoda ze Slavie. Žádný jiný hráč tohoto klubu se nejlepším střelcem první fotbalové ligy po roce 1993 do té doby nestal.\n\nFinance v českém fotbale jsou postupem času zvětšující se problém. Ano, z reklamních a televizních práv přiteklo v uplynulých sezonách asi 250 milionů ročně, ale po rozdělení mezi kluby tato částka rozpočet klubů nenaplní. Součet rozpočtů prvoligových klubů za sezonu 2011/12 činil přibližně 1 385 milionů korun. Pro srovnání stejný údaj v Anglii za rok 2010 činil 2 479 milionů €. Největší rozpočet v sezoně 2011/12 měla AC Sparta Praha, přibližně 300 milionů Kč. Na druhém místě byly kluby FK Baumit Jablonec a FK Mladá Boleslav s přibližně 150 miliony. Nejmenší rozpočet činil 35 milionů, který měly kluby Žižkov, Dukla a Příbram. Chybějící trhliny v rozpočtech doplňují kluby prodejem hráčů, což snižuje hráčskou kvalitu v lize. Hráčské platy se pohybují ve velkém rozmezí od pár desítek tisíc po několik milionů korun. Například Bohemians Praha 1905 zveřejnili v roce 2009 platy hráčů, pohybující se od 25 do 50 tisíc korun bez bonusů. Naopak platy hráčů týmu AC Sparta Praha podle odhadů dosahují i přes 5 milionů korun. Například Erich Brabec při svém angažmá ve Spartě bral přibližně 8,5 mil. korun.\n\nDokud nejvyšší českou soutěž organizovala přímo Fotbalová asociace, spravovala marketingová a vysílací práva k lize marketingová společnost STES, kterou asociace k tomuto účelu založila. STES tedy tvořil prostředníka, přes kterého putovaly finanční výnosy z reklamy do ligy. Pro sezonu 1. fotbalové ligy 2011/12 pro ni garantoval STES přibližně 143 milionů korun z reklamních práv. Druhá liga dostala dvacet milionů. Největší příjem má STES právě z reklamy. Generálním partnerem ligy byly od samého založení roku 1993 do roku 2014 Plzeňské pivovary. Podle jednoho z jejich členů – Pivovaru Gambrinus, se také celá soutěž v letech 1997 až 2014 jmenovala. Plzeňské pivovary zaplatily agentuře STES v sezoně 2011/12 přibližně 70 milionů korun. Dalším významným sponzorem pro sezonu 2011/12 byla společnost Synot Tip, která kromě svého partnerství s Českým Superpohárem (který se jmenoval podle ní) podílela i na sponzorování Gambrinus ligy přibližně 10 miliony korun. Vítěz ligové soutěže dostal přibližně 15 milionů korun. Nejméně dostaly týmy na opačném pólu tabulky, a to méně než 6,5 milionu.\n\nOd sezony 2010/11 do roku 2014 koupila vysílací práva k první lize společnost KPS Media a.s., od té doby je vlastní společnost Pragosport.\n\nAsi nejstinnější stránkou v historii první ligy byla korupční aféra z roku 2004. Aféra vypukla 30. dubna 2004, kdy policie zatkla rozhodčího Stanislava Hrušku a Jaroslava Hastíka, předsedu klubu 1. FC Synot (nyní 1. FC Slovácko), který měl u sebe 175 tisíc korun. Oba dotčení obvinění popřeli.\n\nPostupem času se do vyšetřovací sítě zapletli další rozhodčí a předsedové klubů. Policii se obvinění z korupce podařilo prokázat pomocí odposlechů u klubů 1. FC Synot, FK Viktoria Žižkov a FC Vítkovice. Prvním dvěma byl udělen trest ve výši 12 bodů, týmu FC Vítkovice pak trest devítibodový. Poslední dva jmenovaní v době udělení trestu již nepůsobili v 1. lize. Známým představitelem fotbalové korupční aféry se stal žižkovský funkcionář Ivan Horník. Pro označení vyplácených peněz používali rozhodčí a funkcionáři mj. výraz \"kapříci\", proto se mezi fanoušky 1. lize někdy posměšně říká \"Kaprliga\".\n\nNásledně bylo ještě prokázáno podplácení rozhodčích a delegátů týmům FC Slovan Liberec a SFC Opava, kterým bylo odečteno shodně 6 bodů.\n\nO této aféře vznikla divadelní inscenace Ivánku, kamaráde, můžeš mluvit?, jejíž scénář ztvárnil Petr Čtvrtníček pomocí přepisů policejních odposlechů. Ten hrál ve hře Ivana Horníka. Druhým hercem (představujícím Milana Brabce, tehdejšího místopředsedu svazu) byl Jiří Lábus. Hra se odehrává formou dialogu.\n\nDruhá korupční aféra není takového rozsahu ani významu jako aféra první. O to smutnější ale je, že přišla po velkých svazových i policejních opatření po aféře z roku 2004. Do korupce neměli být zapleteni rozhodčí ani delagáti. V posledním kole fotbalové ligy 2009/10 došlo před kláním klubů SK Sigma Olomouc a FK Bohemians Praha (Střížkov) k předání peněz mezi hráči klubů. Brankář Sigmy Petr Drobisz měl předat 300 tisíc korun hráčům Bohemians Praha Davidu Zoubkovi a Miroslavu Obermajerovi. Takto to uvedl u soudu předseda pražského klubu Karel Kapr. Olomoucká strana veškerá obvinění popírala. Pouze bývalý předseda Jiří Kubíček u soudu uvedl, že z účtů Sigmy zmizelo oněch 300 tisíc. Disciplinární komise rozhodla o konečném verdiktu 18. srpna 2011. Podle Disciplinární komise FAČR, se SK Sigma Olomouc provinila proti stanovám soutěže korupčním jednáním a uložil jí trest. Ten spočívá v pokutě 4 milionů korun a odečtu 9 bodů v probíhající sezoně (2011/12). Dále byl potrestán i hlavní podezřelý v kauze, gólman Petr Drobisz, který rok a půl nesmí hrát profesionální fotbal a někdejší předseda klubu Jiří Kubíček, trestem zákazu působení ve fotbale na dva roky.\n\nOdvolací a revizní komise FAČR tresty překvapivě zrušila a vrátila případ znovu k projednání, aniž by někdo podal proti předchozímu nařízení odvolání. Disciplinární komise svazu však po opětovném projednání udělila všem potrestaným totožné tresty jako při předchozím projednávání. Případem se na podnět Policie zabývá i civilní soud. Rozsudek by mohl padnout již v říjnu.\n\nTento spor začal v roce 2005 finančními problémy tehdy druholigového klubu FC Bohemians Praha, a.s., které vedly až k uvalení konkurzu na tuto společnost. Práva na jméno a logo přešly za souhlasu TJ Bohemians Praha na tehdy třetiligový FK Střížkov. Následně byl na základech původního klubu vystavěn nový klub Bohemians Praha 1905, v současnosti působící v 1. lize. Tento klub má sice za domácí hřiště Ďolíček a zároveň bojuje o morální právo na pokračování klubu, nicméně již se nehlásí k dluhům a odpovědnosti. Poté konkurzem prošel klub FC Bohemians Praha a.s., který tvrdí, že klub vlastně nikdy nezkrachoval. Tento klub však v roce 2012 skončil. FK Bohemians Praha skončil v roce 2016. Dnes tedy existuje pouze jeden ze tří klubů, které si v minulosti dělaly nárok na jméno a logo Bohemians.\n\nO rozvíření tohoto problému se ještě postaral předseda FK Bohemians Praha Karel Kapr, který odmítl poslat své mužstvo do zápasu proti Bohemians Praha 1905 v sezoně 2009/10 na důkaz své nespokojenosti s dosavadním vývojem kauzy. Důsledkem toho byla kontumace 3-0 ve prospěch Bohemians Praha 1905 a kromě dalších trestů i nejvyšší pokuta v historii české kopané – 6 milionů korun pro FK Bohemians Praha. Tu odmítli představitelé zaplatit a byla jim odejmuta profesionální licence potřebná pro I. a II. ligu.\n\n\n\n\n\n\n\n\n"}
{"id": "41561", "url": "https://cs.wikipedia.org/wiki?curid=41561", "title": "Buganda", "text": "Buganda\n\nBuganda je království 52 klanů kmene Baganda; největší a nejvýznamnější z 5 tradičních království Ugandy. Rozkládá se na jihu Ugandy na západním a severním pobřeží Viktoriina jezera, a v současnosti zahrnuje ugandské distrikty Kalangala, Kayunga, Kiboga, Luwero, Masaka, Mpigi, Mubende, Mukono, Nakasongola, Rakai, Sembabule a Wakiso. Původně byl integrální součástí Bugandy také distrikt Kampala. Ten je však od obnovení království v roce 1993 uveden v ugandské ústavě jako „ugandský distrikt“, nikoli jako distrikt Bugandy. Buganda požaduje po ugandské vládě začlenění distriktu zpět do Bugandy. Buganda na západě hraničí s královstvími Ankole, Toro a Buňorem-Kitarou, na severozápadě s Buňorem-Kitarou, na severovýchodě s územím bývalého distriktu Lango (moderní distrikty Apac a Lira), na východě s královstvím Busoga, na jihu pak s Tanzanií. Součástí Bugandy je i většina ugandské části Viktoriina jezera. S výjimkou území distriktu Kampala je tedy Buganda totožná s formální ugandskou Centrální oblastí. Metropolí Bugandy je Kampala, která však od roku 1993 není součástí obnoveného království.\nJako v celé Ugandě je i zde úředním jazykem angličtina. Jinak se zde hovoří vesměs bantuskými jazyky. Bugandu obývá především kmen Baganda hovořící jazykem luganda. Na severu Bugandy žije kmen Baruli, hovořící jazykem ruruli.\n\nZdejší král má titul kabaka \"(Kabaka wa Buganda)\". Jeho sídlem je palác Twekobe. Zdejší parlament se nazývá lukiiko a předseda vlády má označení \"katikkiro\". Od obnovení království v roce 1993 však žádná z bugandských institucí nemá reálnou moc. Království Buganda usiluje o autonomii a přeměnu Ugandy ve federaci.\n\n"}
{"id": "41562", "url": "https://cs.wikipedia.org/wiki?curid=41562", "title": "Divišov", "text": "Divišov\n\nMěstys Divišov (v latinských textech \"Divischovium\", v německých \"Diwischau\") se nachází mezi městy Benešov a Vlašim, asi 15 km východně od Benešova, na 41. km dálnice Praha-Brno v Posázaví v okrese Benešov. Katastr obce má rozlohu 3098 ha. Obec a jeho okolí tvoří region Divišovsko. Obec Divišov se skládá z osmi místních částí – Dalovy, Divišov, Křešice, Lbosín, Měchnov a Šternov tvoří jeden územní celek, Radonice a Zdebuzeves druhý. Žije zde obyvatel. PSČ obce je 257 26 až 27.\n\nDivišov bylo poddanské město, jehož založení spadá do období do doby vlády Břetislava II. (1092–1100). Zakladatelem obce byl Diviš, člen družiny knížete Břetislava.\n\nNa místě dnešní starobylé budovy děkanství stávala tvrz, kolem které se začala tvořit osada. Před rokem 1242 založil Zdislav, prvorozený syn Diviše z Divišova, hrad Šternberk (dnešní městys Český Šternberk). Pojmenován byl po původním erbu Diviše z Divišova, zlaté osmicípé hvězdě na modrém poli. Následně se tedy z Divišovců stal rod Šternberků, jež vlastní hrad do dnešních dnů. V průběhu roku 1545 byla osada Divišov povýšena na město, které získalo privilegiem krále Ferdinanda I. na žádost Jana Holického ze Šternberka práva tržní (pořádání sobotních trhů) a hrdelní (trestání zločinců). Město zároveň dostalo znak v podobě zlaté hvězdy, který připomínal pány ze Šternberka a městskou pečeť. O poměrech v Divišově vypovídá i Smolná kniha z let 1617–1751, která přetrvala hrozný požár v roce 1742, kdy téměř celé město lehlo popelem. Na konci 19. století zde vznikla továrna na výrobu a zpracování sametu, jejichž plyše a samety byly na světové výstavě ve Francii na přelomu století vysoko oceněny.\n\n1. března 1900 byla v Divišově otevřena pošta a v roce 1902 byla v ní instalována telegrafní stanice a od roku 1925 začala fungovat pravidelná autobusová linka Benešov – Divišov, která spolu s paralelní železnicí nazývanou Posázavský pacifik dopomohla k rozvoji chataření a vzniku více jak 15 chatových osad. Stavba dálnice D1 od Prahy až do Šternova byla uvedena do provozu 8. července 1977 a ještě více akcelerovala jednak chatovou výstavbu v okolí, především u řek Blanice a Sázava a pak rekonstrukce chalup, samostatných hospodářských stavení a mlýnů, které zůstávaly volné po migraci obyvatel do měst v poválečném období. Tři roky po II. světové válce založil Jaroslav Simandl továrnu na závodní motocykly značky Jawa (původně ESO). Dále v Divišově sídlí od roku 1990 společnost FRAM s.r.o., která se zabývá lisováním tvarových gumových výrobků.\n\nOd 10. října 2006 byl obci vrácen status městyse. Po roce 2000 byla zastavěna rodinnými domky oblast 20 ha po kopcem Vrcha (533 m n. m.) směrem k dálnici D1, připravuje se třetí etapa zástavby směrem k logistickému areálu u Měchnova. Stavební rozvoj zažívá i západní okraj obce (výpadovka na Benešov), kde došlo k výstavbě garáží nákladních vozidel a několika desítek rodinných domků. V roce 2004 došlo v souvislosti s výstavbou logistického areálu u Měchnova k plynofikaci a ke stavbě kanalizace v celé obci.\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce v roce, kdy ke změně došlo:\n\nNázev obce je v 1. polovině 13. století zachycen v podobách Divišov a Divišovice: „1218 … testis Dyuvis de Dyuviscov …1219 Diuis de Diuisoviz …“; poté se ustálila podoba Divišov. Tímto názvem bylo vyjádřeno, že jde o majetek Divišův. Osobní jméno Diviš, které je základem názvu městečka, může být českou obdobou řeckého jména Dionýsios, což znamená „bůh vína“, popřípadě též „božské dítě“; podle jiného výkladu jde o jméno českého původu pocházející z výrazu „divoký“ (patrně vlivem formální podoby s přídavným jménem divý).\n\nDivišovský kostel sv. Bartoloměje, který byl poprvé v literatuře uveden v roce 1350, byl původně klasickou gotickou stavbou inspirovanou tehdejší španělskou architekturou. V roce 1742 vyhořel a požárem byly zničeny dokonce i kostelní zvony.\nDruhou památkovou budovou je barokní děkanství naproti kostelu, obytná patrová budova s mansardovou střechou, střední část průčelí má bosované lizény. Celkový tehdejší pohled na městečko z ptačí perspektivy od jihu zachytil v kresbě Antonín F. Zástěra v roce 1753. V současnosti slouží tato budova částečně jako fara a k přílěžitostným kulturním a divadelním představením. Budovu fary z jižní poloviny obklopovala od konce 19. století farní zahrada, po válce přeměněná na veřejnosti přístupný park s raně romanticko zděnou bránou směrem k budově kostela.\n\nV kryptě kostela je mimo jiné pochována Eliška (Alžběta), sestra krále Jiřího z Poděbrad, manželka Jiřího Holického ze Šternberka, který vlastnil nedaleký hrad Český Šternberk. Eliška zemřela v roce 1468 ve věku 50 let. V kostele se nachází i kopie populárního obrazu Panny Marie Divišovské z římského kostela Ara coeli.\n\nVedle křesťanského a převažujícího katolického lidu žili do 20. století v Divišově i Židé, kteří si postavili svoji modlitebnu - Divišovskou synagogu. První zmínky o židech nalezneme v roce 1685, podle soupisu z roku 1724 pouze 2 rodiny a na konci 18. století zde žilo 10 rodin a nejvíce v roce 1888 – již celkem 133 osob. Za první republiky počet židů klesl na 20 osob žijících převážně v dnešní Šternberské ulici kolem synagogy vystavěné v pozdně klasicistním stylu s půlválcovou apsidou. Interiér osvětluje menší mosazný a zajímavý velký železný klasicistní lustr a řada nástěnných světel. Hlavní prostor zaujímají dvě řady s 10 lavicemi pro 5 až 6 osob (celkem 120 mužských sedadel). Pravidelné bohoslužby se zde konaly až do třicátých let 20. století, před druhou světovou válkou pouze o hlavních svátcích. V roce 1935 bylo veškeré zařízení synagogy převezeno do Benešova. Rabíni a správcové synagogy: Lazar Freund (1852–1860), Jindřich Schwarzkopf (1893–1905), Rudolf Glaser (1906–1912), Mojžíš Reither (1913–1917), poté nepravidelně zajížděli do obce rabíni: Adolf Loewy a Alois Schircus, oba z Uhlířských Janovic a Rudolf Blán. Starostové židovské náboženské obce: Vilém Meisl (1892–1910), Alfréd Kafka (1911–1916) a Karel Justitz 1924–1939. Své mrtvé pochovávali na židovském hřbitově za městem od roku 1776. Dnes je možné tento hřbitov s barokními a klasicistními náhrobky nalézt u dálničního sjezdu Šternov.\nDruhá světová válka znamenala konec židovského obyvatelstva v Divišově. Z obce byli transportováni a v koncentračních táborech zahynuli tito obyvatelé :Olga Blochová (nar. 1884), Otakar Bloch (1878), Růžena Fischerová (1873), Anna Justicová (1895), Milada Justicová (1922), Otto Justic (1925), Otto Klauber (1909), Zděnka Klauberová (1909), Rudolf Pick (1881), Růžena Picková (1890), Anna Poláčková (1915), Františka Poláčková (1879), Eliška Reinerová (1899), Emma Reinerová (1885), Matylda Reinerová (1870) a Viktor Reiner (1898). Po roce 1950 byla budova synagogy adaptována na provozovnu kadeřnictví, vnější vzhled byl budovy zachován. V dnešní době je synagoga kompletně opravená a sídlí zde muzeum mapující život židovského osídlení v regionu Divišovsko. Při obnově divišovské synagogy byl proveden archeologický a restaurátorský průzkum, dále zjištěna původní keramická dlažba, v sutích uvnitř nalezena část původního železného lustru. Stavba je velmi dobře zachována, patrně chybí pouze Davidovy hvězdy na střeše a původní nápis nad vstupem.\n\n\nPodle sčítání 1930 zde žilo v 226 domech 1 102 obyvatel. 1 100 obyvatel se hlásilo k československé národnosti. Žilo zde 1 007 římských katolíků, 13 evangelíků, 18 příslušníků Církve československé husitské, 44 ateistů a 20 židů.\n\nV obci se nachází mateřská škola o pěti třídách a základní škola o 11 třídách. Sídlo ze má lékárna, ordinace praktického a dětského lékaře a dům pro seniory s denním stacionářem. Pro veřejnost slouží čtyři obchody s potravinami, zeleninou, nápoji včetně jedné prodejny s noční otvírací dobou. Nachází se zde dvě restaurace (Na Radnici a u Sokola) a jedna vinárna, dva autoservisy s odtahovou službou, osobní dopravce s cestovní kanceláří, několik kadeřnictví a masérství včetně thajského. Pro veřejnost je i travnaté fotbalové hříiště, antukové tenisové kurty a několik dětských hřišť včetně malého zoo za obcí.\n\nVe městě (tehdy 1197 obyvatel) byly v roce 1932 evidovány tyto organizace: Společenstvo pekařů, řezníků a uzenářů, sbor dobrovolných hasičů, tři cihelny, dvě výrobny lihovin, hospodářskké skladištní družstvo, poštovní úřad, telefonní úřad, telegrafní úřad, četnická stanice. Služby zajišťoval lékař, dvě autodrožky, kino Sokol, cukrář, drogerie, dvanáct obchodníků s dobytkem, sedm hostinců, sedm krejčí, obchod s materiálním zbožím, modistka, obchod s obuví Baťa, dvě papírnictví, pět , občanská záložna, dva zámečníci.\n\nDo obou území obce zasahuje dálnice D1, je zde exit Šternov. Dále tudy prochází silnice II/111 Struhařov - Divišov - Český Šternberk, II/113 Ostředek - Divišov - Vlašim a II/125 Vlašim - Uhlířské Janovice. Silnice III. třídy:\n\nŽelezniční trať ani stanice na území městyse nejsou.\n\nV městysi zastavovaly v roce 2012 autobusové linky jedoucí např. do těchto cílů: Benešov, Český Šternberk, Kolín, Louňovice pod Blaníkem, Pacov, Praha, Vlašim.\n\nDivišovsko je centrem chataření a chalupaření. V 10 km okruhu od obce se nachází více jak 500 chat nebo chalup, mnoho z nich celoročně obývaných. Okolní lesy jsou vhodné pro houbaření. Obcí prochází zelená turistická trasa směr chatová osada Poříčko, hrad Český Šternberk nebo ČD zastávka Domašín. Po silnici 111 prochází Divišovem i cyklotrasa č. 0072 ze zámku Jemniště na hrad Český Šternberk.\n\nŽáci základní školy v roce 2008 obnovili již téměř zapomenutou naučnou stezku z Divišova do Českého Šternberka a nazvali jí Stezka rytíře Jana Kryštofa Šice. Naučná stezka začíná na návsi v Divišově, má celkem 10 zastavení s informačními tabulemi o myslivosti, o židovském náboženství, přírodě kolem Divišova či o hradu Český Šternberk, nacismu místního německého obyvatelstva za druhé světové války a končí v centru obce Český Šternberk. Protíná i známou rybí restaurci U Rybiček.\n\nV roce 2014 byla otevřena rozhledna Špulka a naučná Ptačí stezka v jejím okolí. Z rozhledny je možné uvidět nejen celou obec, ale při dobrém počasí i Sněžku nebo hory na Šumavě.\n\nV Divišově se nachází kopec Vrcha s nadmořskou výškou 533 metrů, který bývá pod sněhem do konce března a na jehož úpatí vede turistická stezka. Na jeho vrcholu se nachází veřejnosti nepřístupná věž, skrytá v lese. Z vrcholu je vidět i část hradu Český Šternberk z opačné strany, než je na běžných fotografiích.\n\n\n"}
{"id": "41565", "url": "https://cs.wikipedia.org/wiki?curid=41565", "title": "Divišovsko", "text": "Divišovsko\n\nDivišovsko je historicky zemědělská oblast v okolí Divišova (okres Benešov), se silným vlivem protestantské (husitské) a římskokatolické církve vč. nové promasarykovsky orientované československé církve po roce 1918. V minulém století byla obohacena o příliv městské chatové kultury, „střediskové architektury“ a o některé průmyslové podniky, které dnes žijí vedle sebe a teprve krátký přirozený vývoj oblasti od počátku 90. let minulého století začíná oddělovat životaschopné urbanistické celky od těch umělých.\n\nDivišovsko vzhledem k zatím nízkému počtu chat a chalup a blízké poloze k Praze považujeme za běžný zachovalý vesnický spíše než rekreační typ osídlení a tomu by měla odpovídat i urbanistická stránka harmonie výstavby lidských obydlí a okolní krajiny. \n\nChatové osady a tramping se v Posázaví začaly prosazovat již na konci 20. let minulého století s tím, že konjunktura výstavby chat nastala na konci padesátých let a vyvrcholila na přelomu 70. a 80. let. Lákadlem byla netknutá příroda v dosahu hlavního města a meandry Sázavy.\n\nNejhustší chatové oblasti naleznete kolem řeky Sázavy (Hvězdonice, Chocerady, Stříbrná Skalice, Kloučky, Černé Budy, Sázava, Samopše, Ledečko, Rataje nad Sázavou, Poříčko, Český Šternberk, Pelíškův Most a Kácov).\n\nV západní části je možné narazit na chaty v katastru obce Okrouhlice a pak až na oblasti u Benešova, které se táhnou přes Mrač, Vidlákovou Lhotu a končí v rozsáhlém „chatařském trianglu“ s vrcholy: Týnec, Mnichovice a Hvězdonice. Z hlediska zasažených obcí jde v dlouhodobém horizontu o závažný problém, protože chataři nejsou ochotni platit za obecní služby dvakrát (jednou doma a jednou v lokalitě chaty, když tyto služby využívají jen jednou), takže dříve zajímavé lokality ztrácejí na ceně i na půvabu.\n\nKraj okolo Divišova byl především zemědělskou oblastí, takže větší stavby jsou zastoupeny povětšinou areály zemědělských družstev s klasickými obilnými sily. Největší stavbou oblasti je logistický areál v Divišově o kapacitě cca 31 000 m² plochy pro uskladnění suchého zboží a cca 5 000 m² plochy pro uskladnění chlazeného zboží. Sedmimetrové okolní valy tlumí projektovou přímočarost areálu postavenéhno na nejvyšším kopci v okolí jménem Vrcha ležícího pár metrů od sjezdu dálnice D1 Šternov. Ostatní stavby (např. sídlo firmy Jawa, menší sklady a malé provozovny) mají spíše význam hospodářský než architektonický.\n\nDrtivá většina populace Divišovska žije ve vlastních rodinných domech. Rozsáhlejší panelová sídliště byla postavena pouze v Benešově, ve Vlašimi a v Sázavě. Panorama větších obcí jako Divišov, Týnec, Čerčany nebo Poříčí nad Sázavou zkrášluje zpravidla 3 až 5 osamocených paneláků, které na život obce nemají patrnější dopad. Individuální obytné stavby je možné rozdělit dle typu obce do čtyř hlavních kategorií. \n\nAsi tou nejzajímavější skupinou jsou menší vilky pravidelného půdorysu z předválečného období v obcích Český Šternberk, Rataje nad Sázavou a Čerčany. Podobné domy se dnes z již prakticky nestaví a pozvolna dochází pouze k rekonstrukcím stávajících domů, tak jak se dostávají do soukromých rukou, neboť mnoho z nich dříve sloužilo jako školka, obecní úřad, domov mládeže nebo důchodců bez dlouhodobého vynakládání nákladů na jejich údržbu a pozvolna chátraly. Za své vzaly i členité zahrady s bohatou květenou.\n\nDochované starší zemědělské usedlosti a selská stavení, dnes rekonstruované na ranče a luxusnější uzavřené obytné celky tvoří druhou skupinu, která jednak obohacuje vzhled krajiny a dlouhodobě oživuje danou lokalitu chovem koní a pravidelnou údržbou okolí. Lesy patří zpravidla šlechtickým restituentům nebo obcím.\n\nNovostavby a nově opravené chalupy se objevují na Divišovsku čím dál víc častěji hlavně v obcích nad 1 000 obyvatel, ve kterých je alespoň minimální rozsah služeb (prodejna potravin, školka a základní škola, lékařská ordinace a kostel). Vzhledem k nižší ceně zasíťovaných stavebních parcel (cca 400 Kč/m² až 700 Kč/m²) přitahující \"střední\" třídu stavebníků, který na pozemek v Praze nebo v blízkém okolí nemají volné prostředky, je vzhled novostaveb spíše skromnější, který je kompenzován vyšší rozlohou zahrady (cca 800 až 1600 m²) a větší různorodostí stavebního řešení (typizované projekty lze najít spíše v Benešově a v okolí Sázavy). \n\nNěkteré obce se snaží zabránit přísunu typizovaných a architektonicky nekvalitních projektů ze satelitních městeček nacházejících se v okolí Prahy někdy nesmyslnými požadavky obsaženými v územním rozhodnutí na vzhled stavby, takže je možné najít jinak pěkné a originální funkcionalistické domy se šikmou střechou (sklon 40°) doplněnou polovalbou, čímž dobře míněná snaha místních úřadů přispívá k necitlivému (ale z části pochopitelnému) urbanistickému řešení vedoucí k projektové unifikaci celých lokalit.\n\nMezi díla, která ovlivnila charakter rozsáhlého regionu bezesporu patří dálnice D1 a vodní nádrž Švihov s okolním vodním pásmem, které končí v těsné blízkosti východní hranice katastru Divišov. Přehradní nádrž má délku vzdutí 38 km, zatopena byla plocha 1432 ha. Vodní nádrž Švihov (Želivka) je největší vodárenskou nádrží v České republice. Voda z nádrže zásobuje nejen Prahu, ale i část okresu Benešov, okres Beroun, Prahu-východ a Prahu-západ. Tuto vodu pijí i lidé z oblasti Humpolecka, Pelhřimovska, Pacovska, Ledečska, Kladenska, Slaného, Kralup nad Vltavou, Mělníka a Havlíčkova Brodu s okolím. Vodní dílo Švihov (Želivka) je rozsáhlým souborem staveb. Sypaná zemní hráz byla vybudována v letech 1965 až 1972 4 km nad soutokem se Sázavou. Hráz je vysoká 58 m, v koruně má délku 850 m. Úpravna vody má dnes výkon 7 tisíc litrů za sekundu. Tlakový štolový přivaděč z úpravny vody do hlavního vodojemu v Jesenici je dlouhý 51 km. Štolový přivaděč podchází 31 katastrálních území, 11 obcí a osad, 34 potoků, 2 řeky, 29 silnic a 2 železniční tratě. \n\nVýstavba vodní nádrže pohřbila možnost využití dvou mostů tzv. Protektorátní dálnice, jejíž přípravné práce v této lokalitě začaly 24. ledna 1939 projekční dokumentací a kácením některých průseků. Současně se objevuje slovo „dálnice“ (autor št. kap. Ing. K. Chmel). V době, kdy projektové práce vrcholily, zanikla republika. Práce na území protektorátu pokračovaly, pouze němečtí technici upravili návrhovou rychlost na 160 km/hod. a některé příčné sklony a šířky. Vlastní stavba byla zahájena 2. května 1939 u Průhonic. (Němci zahájili 1. prosince 1938 stavbu sudetské dálnice Bayreuth–Cheb–Liberec–Görlitz a 11. září 1939 dálnici Breslau–Brno–Vídeň). Osud dálnice nebyl nejlepší, 1. května 1942 byly práce zastaveny a na mostech dokončeny do technologických etap 30. května 1942. V roce 1946 byly práce na trase Praha–Brno obnoveny a výstavba byla zahrnuta do dvouletého plánu. V roce 1950, za nevyjasněných okolností, byla náhle zastavena. (Řada prací nebyla dotažena ani do technologických spár.) Teprve koncem padesátých let se začalo o dálnici znovu uvažovat. Po mnoha jednáních byla 10. dubna 1963 schválena dálniční síť. Ředitelství dálnic vzniklo 1. července 1967, souhlas předsednictva vlády byl dán 8. srpna 1967. Práce na trase Praha–Brno byla zahájena 8. září 1967.\n\nBohužel ani nebylo možné použít jednotlivé stavby. Samy o sobě nebyly k užitku a rozestavěné dílo muselo být použito jen jako celek. Trasa dálnice totiž vedla v téměř přímé linii, aby spojení mezi jejími konci bylo co nejkratší. Nevedla samozřejmě úplně rovně, ale jako had se vlnila doposud málo obydleným územím, daleko od dopravních tepen a průmyslových aglomerací. Tehdejším záměrem totiž bylo postavit páteř vedoucí napříč republikou, z níž by teprve odbočovaly silnice k významným městům. Proto se stavělo nejkratší cestou v ose Praha-Brno, a ne podél původní silnice. Je jisté, že pokud by se stavěla dálnice dnes, vedla by pravděpodobně podél staré silnice z Prahy do Kolína a odtud teprve do Jihlavy. To, že okolo Jihlavy měla vést i původní dálnice je spíše náhoda. Jihlava leží v ose mezi Prahou a Brnem.\n\nDivišov patřil mezi města, jejichž obyvatelstvo tvořili katolíci a židé. Protestantů, resp. husitů zde mnoho nebylo, takže evangelické kostely zde nemá smyslu hledat. Dnes bychom mezi 1 100 dospělými obyvateli Divišova našli 548 věřících, z toho 511 lidí římskokatolické církve, 8 husitů a 5 evangelíků. Ostatní tvoří ateisté. Kromě katolických kostelů se přímo v Divišově dochovala synagoga a prastarý židovský hřbitov. Na oficiálním webu obce lze najít fotografie obou památek. Mezi menší sakrální díla možno započítat i kapličky a četné kříže u cest. Boží muka v Pihavkách byla poničena ruským vojskem při osvobození na sklonku války v červnu roku 1945. Momentálně slouží synagoga jako muzeum.\n"}
{"id": "41572", "url": "https://cs.wikipedia.org/wiki?curid=41572", "title": "Horažďovice", "text": "Horažďovice\n\nHoražďovice jsou město v okrese Klatovy v západních Čechách. Leží mezi Strakonicemi a Klatovy v nadmořské výšce 427 m na levém břehu řeky Otavy a žije zde obyvatel. Historické jádro města je městskou památkovou zónou.\n\nPočátek osídlení je spjat s hradištěm na Práchni. Nejstarší zprávy (z roku 1251), týkající se Horažďovic, hovoří o osadě Gorazdějovice, založené knězem Gorazdem, žákem a nástupcem sv. Metoděje. V roce 1292 byla osada povýšena na město králem Václavem II. Město získalo městská práva, zejména právo hradební, v krátké době bylo město opevněno a postavena tvrz. Město bylo vyňato ze soudu královského a stalo se městem poddanským v držení rodu Bavorů ze Strakonic. V roce 1307 nesouhlasil Bavor III. s volbou nového krále Rudolfa Habsburského. Nový král město obléhal, ale při obléhání 3. července 1307 zemřel na úplavici. Obléhání bylo přesto úspěšné, protože smrt krále byla během něj utajena.\n\nPo roce 1404 se stalo město majetkem pánů z Hradce. V období husitských bouří stálo město na straně táboritů i proti vlastní vrchnosti. Roku 1459 koupil panství rod pánů z Kocova, město získalo právo pořádat svatohavelské výroční trhy.\n\nPozději se panství stalo majetkem Půty Švihovského ze Švihova a Rýzmberka. V roce 1503 nechal postavit vodovod, dále nechal zřídit klášter minoritů a zavedl městské právo podle práva Starého Města pražského. Město též mělo právo várečné, Švihovští získali i právo na clo, mýto a druhý výroční trh – petropavelský.\n\nV době stavovského povstání v roce 1619 vyznávali majitelé panství víru českých bratří. Město bylo vypáleno císařským vojskem, přišly hlad a epidemie, panství bylo zkonfiskováno. Novým majitelem panství se stal přísně katolický rod Šternberků, který přispěl k rozvoji města. Byl přestavěn kostel i zámek a rozšířena městská práva. Od roku 1719 se majitelé města rychle střídali. V roce 1845 koupil panství kníže Rudolf Kinský ze Vchynic a Tetova. Jeho rod vlastnil panství až do roku 1945 a velmi se zasloužil o rozvoj města. Jeho dcera, současná kněžna lichtenštejnská Marie Aglaé (*1940), zde strávila prvních pět let života a s městem udržuje vztahy, ale zejména Horažďovice často navštěvuje její starší bratr, profesor Ferdinand Kinský (*1934)\n\nProsperitu ale přerušil neuvážený postoj měšťanů zainteresovaných na formanství, kteří v polovině 19. století odmítli napojení na tehdy budovanou železniční trať z Plzně do Českých Budějovic. Hospodářský růst se značně zpomalil a nezlepšil se ani po zřízení odbočky do Sušice a Klatov.\n\nKoncem druhé světové války bylo město 6. května 1945 osvobozeno americkou armádou generála Pattona.\n\nV současné době jsou Horažďovice třetím největším městem okresu Klatovy.\n\nPrůmysl i zemědělství jsou pouze lokálního významu. Roste podíl služeb, zejména zaměřených na turistiku.\n\nVe městě jsou dvě základní školy, Základní umělecká škola, Střední škola a Městské muzeum, kulturní středisko, knihovna a plavecký bazén.\n\n\n\nMístní pán Půta Švihovský z Rýzmberka se rozhodl opravit kostel sv. Klimenta na vrchu Práchni. Během oprav mu ovšem došly peníze, a tak nechal zřídit sbírku a řekl, že ve stavbě nebude pokračovat, dokud lidé nenaplní penězi zvon, sňatý z opravovaného kostelíka. Zpočátku to šlo dobře, ale pak už lidé nechtěli přispívat a Půta musel peníze vymáhat. Když jeho biřicové obrali o poslední dva groše i ubohou vdovu, ta zaklela a zvon se i s penězi propadl do země, kde dlí dodnes. Hlídá ho černý pes s ohnivýma očima a dosud žádný z hledačů jej nenašel. Pokusil se o to i jeden horažďovický lakotný měšťan, avšak když dokopal k okraji zvonu, byl vyděšen výkřiky: „Hoří!“ Když se pak vrátil, jáma ani jeho motyka už tam nebyly.\n\nMěsto leží na hlavním silničním tahu č. 22 mezi Klatovy a Strakonicemi. Na hlavní trati Plzeň - České Budějovice leží nádraží Horažďovice předměstí, odkud vychází regionální trať do Domažlic.\n\n\n\n\n"}
{"id": "41573", "url": "https://cs.wikipedia.org/wiki?curid=41573", "title": "Toro (království)", "text": "Toro (království)\n\nToro je jedno z pěti tradičních království, rozkládající se na západě Ugandy. Původně zahrnovalo distrikty Bundibugyo, Kabarole, Kamwenge, Kasese a Kyenjojo, které jsou součástí formální Západní oblasti. Avšak od obnovení království v roce 1993 už distrikty Bundibugyo a Kasese součástí Tora nejsou. V původním rozsahu tedy Toro na západě hraničí s Demokratickou republikou Kongo, na severu s ugandským královstvím Buňoro-Kitara, na východě s ugandským královstvím Buganda a na jihu s ugandským královstvím Ankole. Metropolí Tora je město Fort Portal.\n\nJako v celé Ugandě je i zde úředním jazykem angličtina. Jinak se zde hovoří vesměs bantuskými jazyky. Toro obývá především kmen Batoro hovořící jazykem lutoro, jenž je blízce příbuzný jazyku ruňoro, užívaným v království Buňoro-Kitara. Toro je však multikulturní a mezi další etnika patří kmen Bakonjo, hovořící jazykem lukonja; Ba'amba, hovořící jazykem amba; dále též kmen Baňankole, hovořící jazykem ruňankole; a Bakiga, hovořící jazykem rukiga.\n\nZdejší král má titul omukama. Parlament království Toro se nazývá \"rurukato\". Zdejší předseda vlády má označení \"omuhikirwa\". Od obnovení království roku 1993 však žádná z těchto institucí nemá žádnou reálnou moc. Království Toro usiluje o autonomii a přeměnu Ugandy ve federaci.\n\nDo roku 1836 (některé prameny uvádějí rok 1822 a jiné 1830), bylo Toro integrální součástí království Buňoro-Kitara. Roku 1836 se však vzbouřil Olimi Kaboyo Kasunsunkwanzi, nejstarší syn buňorského omukamy (krále) Nyamutukury Kyebambeho III., anektoval jižní oblasti otcova království, na nichž vyhlásil vlastní nezávislé království Toro. Od zdejšího kmene Batoro se mu dostalo vřelého přijetí a stal se prvním králem Tora jako omukama Rukirabasaija Omukama Kaboyo Olimi I.. Tím Buňoro-Kitara přišlo o svůj nejkásnější a nejbohatší region, ve kterém žila nejen převážná část královských dobytčích stád, ale nacházela se zde i řada solných dolů. Roku 1876 bylo sice buňorským omukamou Kabalegou násilně znovuzačleněno do Buňora-Kitary, ale 14. srpna 1891 se s vojenskou pomocí Britské Východoafrické společnosti znovu osamostatnilo. V letech 1893-1894 pak bylo načas opět součástí Buňora-Kitary.\n\nRoku 1896 přestoupil omukama Daudi Kyebambe Kasagama IV. na křesťanství a roku 1900 podepsal se Sirem H. Johnstonem smlouvu, jíž se království Toro stalo britským protektorátem. Toho roku byla do království Toro s pomocí Britů plně integrována západougandská horská oblast Rwenzururu (moderní distrikty Bundibugyo a Kasese), obývaná kmeny Bakonjů a Ba'ambů, kteří měli s Batory vždy velice problematické vztahy a nechtěli s nimi mít nic společného. Torský král sem vzápětí vyslal Batorské představitele pro výběr daní a další administrativní záležitosti. Britové vždy měli problémy se získáním úplné koloniální nadvlády nad Buňorem-Kitarou. Integrací Bakonjů a Ba'ambů dosáhli toho, že Toro zesílilo a přeměnilo se v koloniální nárazník, jenž využívali pro kontrolu buňorské nesmlouvavosti.\n\n1. dubna 1905 se pak Toro stalo součástí nově vzniklé britské korunní kolonie Ugandy\nZa první světové války pak Daudi Kyebambe Kasagama IV. poslal svoje jednotky z kmene Batoro bojovat po boku spojenců. Roku 1919 povstali Bakonjové proti svoji závislosti na torském omukamovi. Povstání bylo potlačeno Brity, ale až poté, co byli veřejně popraveni oběšením 3 příslušníci kmene Bakonjo. Stali se mučedníky a svojí smrtí dali Rwenzururské hnutí do pohybu. Syn předchozího vládce Daudi Kyambe Kasagamy IV., omukama George Kamurasi Rukidi III. podporoval vzdělanost Batorského obyvatelstva a jedno z jeho dětí, princezna Elizabeth Bagaaya se stala třetí africkou ženou, která promovala na prestižní univerzitě v Cambridge. Koncem 50. let 20. století už bylo rwenzururské hnutí natolik silné, že byli roku 1961 jeho hlavní vůdci Isaya Mukirania, Yeremiya Kawamara a Petero Mupalya (oba poslední z kmene Baamba) spolu s dalšími 18 představiteli Bambů a Bakonjů po zdlouhavém odporu ze strany království Tora, zvoleni do torského rurukata.\n\nRoku 1962 se stalo Toro součástí nezávislé Ugandy. Když poté Bakonjové s Ba'amby prezentovali v rurukatu svoje návrhy na postokoloniální ústavu, byly navzdory předešlému vývoji odmítnuti, protože požadovali oddělení od Tora. Batorská většina v torském ústavním výboru návrhy odmítala s tvrzením že „všichni jsme Batorové“. Dva zástupci Bakonjů a Ba'ambů poté výbor opustili. Na základě přijaté ugandské federalistické ústavy se v jejím rámci království Toro těšilo do roku 1967 omezené autonomii a bylo součástí formální Západní oblasti. 13. února 1963 pak Bakonjové a Ba'ambové pod vedením Isaye Mukiranii vyhlásili nezávislost na Toru jako království Rwenzururu, které však Uganda ani Toro neuznaly (toto povstalecké království pak formálně existovalo do 15. srpna 1982, kdy druhý rwenzururský král Charles Wesley Mumbere zrušil deklaraci nezávislosti svého království). V únoru 1966 provedl tehdejší ugandský předseda vlády Apolo Milton Obote státní převrat a zrušil ústavu. Poté vnutil ugandskému parlamentu schválení nové centralistické ústavy, která začala platit od 8. září 1967. Toho dne bylo království Toro zrušeno, přeměněno v pouhý distrikt a omukama Olimi III. odešel do exilu. Stejný osud potkal stejný den i Ankole, Buňoro-Kitaru i Busogu, zatímco království Buganda bylo zrušeno už 24. května 1966.\n\nRoku 1974 byly z dosavadního distriktu Toro vyčleněny distrikty Semliki a Rwenzori. Roku 1976 byly tyto 3 distrikty spolu s územím bývalého království Buňoro-Kitara začleněny do nově vytvořené Západní provincie. Roku 1980 byl pak distrikt Toro přejmenován na Kabarole, zbývající dva distrikty na Bundibugyo a Kasese. Roku 1989 pak byla Západní provincie zrušena a výše uvedené tři distrikty se opět staly součástí formální Západní oblasti.\n\nRoku 1993 přijala vláda ugandského prezidenta Yoweri Museveniho novou ústavu, která umožnila znovunastolení tradičních vůdců a obnovu historických království. Brzy se vrátil z exilu poslední král omukama Olimi III. a 24. července 1993 bylo království Toro obnoveno, nemá však již žádnou reálnou moc, ani nemá postavení územněsprávního celku Ugandy (na rozdíl od distriktů tvořících jeho území), a představuje spíš jen tradiční a kulturní instituci. Součástí obnoveného království však již nejsou distrikty Bundibugyo a Kasese, které byly součástí neuznaného království Rwenzururu. Roku 2000 byly z distriktu Kabarole vyčleněny nové distrikty Kamwenge a Kyenjojo.\n\n\nKrálovství Toro\n"}
{"id": "41575", "url": "https://cs.wikipedia.org/wiki?curid=41575", "title": "Pavel Trost", "text": "Pavel Trost\n\nPavel Trost (3. října 1907 Šternberk – 6. ledna 1987 Praha) byl český jazykovědec a literární vědec, profesor srovnávacího jazykozpytu a indoevropské a baltské filologie, manžel spisovatelky Heleny Šmahelové. \n\nVystudoval na Filozofické fakultě Masarykovy univerzity v Brně u prof. Oldřicha Hujera, prof. Antonína Beera a prof. Hertvíka Jarníka. V Praze studoval u Friedricha Slottyho jazykozpyt a v roce 1933 získal doktorát (PhDr.). Stal se členem Pražského lingvistického kroužku. Jako tzv. židovský míšenec byl na konci války vězněn v Postoloprtech. Poté byl zaměstnán v Univerzitní knihovně v Brně. V letech 1948–1956 přednášel na Filozofické fakultě Univerzity Palackého v Olomouci, kde se také habilitoval (1949, docentem byl jmenován r. 1951). Roku 1956 byl povolán na Filozofickou fakultu Univerzity Karlovy v Praze, roku 1961 byl jmenován profesorem srovnávacího jazykozpytu indoevropské a baltské filologie.\n\nByl členem akademie v Göttingenu.\n\n\n\nČlánky P. Trosta ve Slově a slovesnosti (dostupné on-line):\n"}
{"id": "41576", "url": "https://cs.wikipedia.org/wiki?curid=41576", "title": "Toro", "text": "Toro\n\nToro může znamenat:\n\n\n\n"}
{"id": "41581", "url": "https://cs.wikipedia.org/wiki?curid=41581", "title": "Königsberg", "text": "Königsberg\n\nSlovo Königsberg má několik významů:\n\n\n\n"}
{"id": "41583", "url": "https://cs.wikipedia.org/wiki?curid=41583", "title": "Červený kopec (národní přírodní památka)", "text": "Červený kopec (národní přírodní památka)\n\nČervený kopec je národní přírodní památka ev. č. 66 ve Štýřicích v Brně. Nachází se na jihovýchodním svahu Červeného kopce. Památku tvoří dvě navzájem oddělená území. Větší z nich je severozápadní částí těžebního prostoru tzv. Kohnovy cihelny, asi 200 metrů severně od ulice Jihlavská, menší se pak nachází přímo u Jihlavské ulice, nad tramvajovou tratí, poblíž brněnského krematoria. Národní přírodní památku spravuje CHKO Moravský kras.\n\nDůvodem ochrany je opěrný profil s kvartérními sedimenty, paleontologické naleziště. Jedná se o ojedinělý čtvrtohorní profil se sprašemi a pohřbenými půdami. Průběžná sedimentace spraší zachycuje téměř celé období čtvrtohor, tedy zhruba dva miliony let. Proto je tato památka cílem řady exkurzí a vědeckých konferencí. Areál přírodní památky náležel do 60. let 20. století ke katastrálnímu území Bohunice.\n\nPodloží je tvořeno granodiority a diority brněnského masívu. Následují devonské vápence a arkózové pískovce. Neogenní brněnské písky a vápnité jíly jsou miocenního stáří. Komplex čtvrtohorních sedimentů počíná terasovými fluviálními štěrkopísky, dále spraše a sprašové hlíny (stáří riss, wúrm) s pohřbenými půdními horizonty. Celkem se v nadloží říčních teras Svratky vyskytuje třináct půdních komplexů, které jsou mezinárodním opěrným profilem s hranicí B/M (Brunhes/Matuyama, střední-spodní pleistocén), datovanou na 780 000 let. Paleontologický průzkum půd přinesl nálezy obratlovců Castor fiber, Meles meles, M. meles atavus, Ursus sp., Bizon priscus, Bos primigenius a další.\n\nZ dřevin je zastoupena expanzivní svída krvavá (Swida Sanguinea), brslen evropský (Euonymus europaeus), růže šípková (Rosa canina),na zastíněných a vlhčích svazích roste bříza bělokorá (Betula pendula), topol osika (Populus tremula), topol bílý (Populus alba) a vrba jíva (Salix caprea). V bylinném patru je významná strdivka sedmihradská (Melica transsilvanica), dále tu roste hlaváč žlutavý (Scabiosa ochroleuca), chřest lékařský (Asparagus officinalis), komonice bílá (Melilotus albus), k. lékařská (M. officinalis), prorostlík srpovitý (Bupleurum falcatum), proskurník lékařský (Althaea officinalis), pryšec mnohobarvý (Tithymalus epithymoides), smldník alsaský (Peucedanum alsaticum), na osluněných slepencových výchozech teplomilná tařinka horská (Alyssum montanum), rozsáhlé plochy tvoří třtina křovištní (Clamagrostis epigejos).\n\nZ významnějších druhů motýlů je to bělopásek dvouřadý (Limenitis camilla), okáč medyňkový (Hipparchia fagi), pestrobarvec petrklíčový (Hamearis lucina), soumračník slézový (Carcharodus alceae) a vřetenuška přehlížená (Zygaena minos). Dříve tu byli zjištěni obaleč Eucosma metzneriana, zavíječ Euzophera cinerosella, pouzdrovníček Coleophora millefolii a roku 1865 byl objeven do té doby neznámý druh chobotníčka – Bucculatrix absinthii.\n\nV západní části cihelny byly nalezeny dva kamenné nástroje (valounové sekáče) stáří 8 000-9 000 let, při výstavbě panelárny byla odkryta kamenná industrie mladého paleolitu (40 tis. let), podobná nálezům ze Stránské skály.\n\n"}
{"id": "41587", "url": "https://cs.wikipedia.org/wiki?curid=41587", "title": "Eva Švankmajerová", "text": "Eva Švankmajerová\n\nEva Švankmajerová, roz. Dvořáková (25. září 1940, Kostelec nad Černými lesy – 20. října 2005, Praha) byla česká malířka, scénografka, básnířka a prozaička. Manželka a spolupracovnice Jana Švankmajera.\nEva Švankmajerová se narodila jako prostřední ze tří sourozenců v měšťanské rodině v Kostelci nad Černými lesy. Jako dvouletou ji rodiče poslali k babičce do Oseku, které měla nahradit ztrátu syna. Babička trpěla cyklickými depresemi a od života již nečekala nic pozitivního a tyto pocity přenášela i na malou Evu. Ovlivnila tak negativně její rané dětství a byla příčinou, že Eva Švankmajerová prožívala vše v životě v jakési předtuše kalamity a s neschopností žít bez konkrétního viníka. \n\nLiterární tvorbu Evy Švankmajerové ovlivnila četba starých ročníků ženských časopisů \"Pražanka\" a List paní a dívek, které našla u své babičky. Pokleslý literární slovník a šroubovaná syntax těchto časopisů, půvab stupidních životních rad a mouder a melodramaticky kýčovitých výlevů se staly zdrojem imaginativního humoru jejích vlastních textů, ve kterých spontánně prolíná mravoličnou dikci s řečí záměrně plebejskou nebo pozdně normalizačně komunistickou. \n\nPo válce se vrátila do Kostelce k rodičům, ale po celé období dospívání pociťovala silnou rivalitu se svými bratry. Potřeba vyvolat pozornost rodičů zřejmě souvisela i s přechodnou (snad hysterickou) hluchotou. Její psychický stav vyvolával neurotické projevy somatického typu, jako kulhání. Silný vnitřní konflikt mezi vědomím ženské predestinace a potřebou umělecké seberealizace v 16 letech vedl k pokusu o demonstrativní sebevraždu svítiplynem.\n\nOd raného mládí kreslila a v letech 1954–1958 studovala na Průmyslové škole bytové tvorby řezbářství u prof. Václava Markupa a kresbu u prof. Vladimíra Landy. V letech 1958–1962 studovala scénografii na Katedře loutek Akademie múzických umění u prof. Richarda Landera. Roku 1960 se podílela jako výtvarnice na přípravě inscenace \"Škrobené hlavy\" Divadla masek a seznámila se s Janem Švankmajerem. Na podzim téhož roku se za něj provdala a v roce 1963 se manželům narodila dcera Veronika. Roku 1964 vystavovala spolu s Janem Švankmajerem se skupinou Máj, samostatně roku 1967 v Galerii mladých v Mánesu. Po srpnové okupaci roku 1968 vyřídila doklady pro celou rodinou a emigrovala s nimi do Rakouska. Jan Švankmajer zde natočil krátký film a pak se rozhodl vrátit domů, Eva ho s dcerou nedobrovolně následovala. \n\nRoku 1970 se Švankmajerovi stali členy Surrealistické skupiny a Eva byla zvolena předsedkyní spolku. Oba se podíleli na všech aktivitách surrealistické skupiny V době normalizace se živila jako tvůrce kostýmů pro divadlo a film a od poloviny 70. let si s Janem Švankmajerem zřídila keramickou dílnu. V roce 1975 se Švankmajerovým narodil syn Václav. Roku 1976 se seznámila s Emilou Medkovou, která v té době obnovila spolupráci se Surrealistickou skupinou, a stala se její blízkou přítelkyní. Od roku 1981 Švankmajerovi rekonstruovali zdevastovaný zámek v Horním Stankově, který zakoupili aby si zde zřídili keramickou dílnu. Zámek postupně proměnili v surrealistickou Kunstkameru. \n\nRoku 1996 diagnostikovali Evě Švankmajerové karcinom prsu a od té doby musela podstoupit opakovaně komplikovanou léčbu. Nakonec svému onemocnění podlehla 20. října 2005.\n\nEva Švankmajerová je držitelkou celkem 5 Českých lvů - za nejlepší výtvarný počin za filmy \"Lekce Faust\" a \"Šílení\", za nejlepší výtvarné řešení za film \"Otesánek\" a za nejlepší filmový plakát k filmům \"Otesánek\" a \"Šílení\".\n\nSyn manželů Švankmajerových Václav Švankmajer je autorem animovaných filmů.\nPro literární i výtvarná díla Evy Švankmajerové je charakteristický imaginativní humor, který čerpá z nejrůznějších zdrojů - od prvorepubikových dámských časopisů, přes absurdní transkripci soudobé frazeologie stalinské epochy až po odlidštěný provoz civilizace moderní doby. Přirozenou součástí díla Evy Švankmajerové jsou opakované ironické úvahy na téma \"ženský úděl\" a sarkastické komentáře ke vzájemným, často vyprázdněným a formalizovaným vztahům žen a mužů. Není to pro ni primárně téma feministické. Těžiště problému spatřuje v nejintimnějších zkušenostech erotického partnerství a vlastního rodinného života. Milostná dialektika je latentně přítomná a někdy explicitně manifestovaná v jejích literárních (\"Jeskyně Baradla\", 1995) i výtvarných dílech (\"Pocta markýzi de Sade\", majolika, 1995). Jan Švankmajer ve svém vyznání Evě napsal: \"\"mám slabost pro Tvoje obrazy, pro ten malovaný deník našeho života, který je otevřený jako sezam a zároveň rafinovaný jako čínská kuchyně\"\". \n\nŠvankmajerová vystudovala řezbářství a scénografii a malovat začala soustavně až kolem roku 1963. Její výtvarný styl se od téměř neokubistické figurace (\"Žena I\", \"Žena II\", 1963) vyvinul postupně ke stylizovanému pseudonaivismu, ovlivněnému Celníkem Rousseauem, a v 70. letech k neoexpresionismu, který se po formální stránce blíží německému hnutí \"Neue Wilde\". Její výtvarné cítění však ideově tkví v surrealismu a rozvíjí se svobodně, bez jakýchkoli formálních omezení. Je především malířkou a básnířkou vztahů, napětí, rolí, rituálních a pseudorituálních chování a komunikací mezi lidmi. Jako portrétistka nahlíží a ilustruje život a svět skrze svůj nejvlastnější a nejosobnější osud. \n\nPoprvé na sebe upozornila koncem šedesátých let svým \"Emancipačním cyklem\" – variacemi na známé obrazy Botticelliho, Maneta a Rubense, na nichž nahradila ženské postavy mužskými (\"Spící Venouš\", 1967, \"Zrození Venouše\", 1968, \"Snídaně v trávě\", 1968, \"Únos synů Leukippových\", 1969) a odlehčenými parafrázemi stylu jiných malířů (\"Návštěva ranného Picassa u van Gogha v Arles\", 1970). Postupně vytváří zvláštní kontrast mezi zdánlivě naivním výtvarným jazykem a tématy, v nichž se ženskou senzibilitou a surrealistickým humorem pojímá vlastní tělesnost, porod, mateřství, domov, vaření, postel, krajinu, samotu, emigraci i pád z okna (\"Postel\", 1976, \"Emigrace\", 1981. Od druhé poloviny 70. let opouští jednoduchou narativnost a znakovost a seskupuje figury do nevídaných a překvapivých celků. Expresivnost barev, syrová otevřenost a nový styl malby bez ohledu na kompoziční pravidla dodává obrazům strhující dynamiku.\n\nPůsobivé jsou její portréty Vratislava Effenbergera (\"Lov na černého žraloka\", 1980, \"Gulliver v Maňáskově\", 1985–1986), zatímco autoportréty většinou vyznívají jako záměrná karikatura (\"Já v akci\", 1991). Roku 1994 vznikl existenciální cyklus obrazů na téma Vanitas. Eva Švankmajerová se v kresbě vyrovnává i se svým onemocněním (\"Všeho do času\", 1997). Zabývala se také koláží a po roce 2000 vytvořila množství mediumních kreseb (2000–2004). \n\nRoku 1983 byla autorkou výtvarné dekorace v hororu Jana Švankmajera \"Kyvadlo, jáma a naděje\" a podílela se také na výtvarné stránce všech dlouhometrážních filmů Jana Švankmajera do roku 2005.\nVratislav Effenberger řadí její dílo do svého teoretického konceptu surrealistické negace negace. Dominantu osobnosti Evy Švankmajerové shledává v jejím nenávistném poměru vůči konzumní společnosti, personifikovaném růžovou ženskou bachyní, stejně tupou jako snaživou. Intenzita této negace je přímo úměrná touze po zázračnu, které tato konzumní snaživost defrauduje. Romantická potřeba obrany jakési elementární čistoty vede Evu Švankmajerovou k dialektické očistě, která je schopna zhnusovat hnus, málem považovaný za normu. \n\nVe své \"Kronice práce a odpočinku\" Švankmajerová toto téma, které je osobní i nadčasové (obrana důstojnosti přírody) konkretizuje a označuje přímo to, co nenávidí - tučné traktoristky v šátcích, výjevy z továrních hal, tkadleny, bandasky, motyčky. Nedává tím najevo jen nereflektovanou zlobu či programovou skepsi, ale její hněv je zároveň třeba vnímat jako sebeobranu ve smyslu existenciálním, v jejím případě i sebeobranu před vlastními nejistotami, úzkostmi a agresemi (\"Existenciální chvilka\", 1978). Zřetelně a adresně je tento výlev hněvu zaznamenán v jejím textu Portrét.\n\nV textech Evy Švankmajerové se tato přiznaná i nepřiznaná a vzápětí odmítaná zranitelnost, na níž se váže infantilní potřeba najít viníka, projevuje až sadomasochistickým nutkáním promítat vlastní frustrace a traumata do bezprostředního okolí. Vznikají tak zběsilé, až paranoické, stejně jako chladné a vypočítavě kritické konstrukty, v nichž se stírá hranice mezi realitou a fantazií, zoufalství se mísí a zaměňuje s nadějí, pláč se smíchem a vztek s touhou. V jejích malovaných i komentovaných denících se tak objevují osudové konfese i anekdotické příběhy, dílčí postřehy prostých jednotlivostí i zobecňující maximy, sarkastické polemiky, laskavé blasfémie i nenávistné epištoly.\n\nEva Švankmajerová je známa svými surrealistickými obrazy, knihami a filmy i v zahraničí. Na filmové tvorbě spolupracovala se svým mužem Janem Švankmajerem, ale i dalšími režiséry (mezi jinými s Evaldem Schormem, Jaromilem Jirešem a Jurajem Herzem).\n\n\n\n"}
{"id": "41589", "url": "https://cs.wikipedia.org/wiki?curid=41589", "title": "Povstání Mau Mau", "text": "Povstání Mau Mau\n\nPovstání Mau Mau vedli rebelové převážně z kmene Kikujů proti britské koloniální správě mezi lety 1952 a 1960. Spojenému království se jej podařilo vojensky porazit a zmasakrovat povstalce, způsobilo však, že se Spojené království přestalo orientovat na bílé osadníky v Keni a zabránilo vzniku nezávislého rasistického státu podobného Jižní Africe.\n\n"}
{"id": "41590", "url": "https://cs.wikipedia.org/wiki?curid=41590", "title": "Josef Velek", "text": "Josef Velek\n\nJosef Velek (30. listopadu 1939 Klínec – 30. dubna 1990 Rudé moře) byl český novinář a publicista, považovaný za zakladatele české ekologické žurnalistiky.\n\nV roce 1974 vystudoval elektrotechnickou fakultu ČVUT v Praze a ve stejném roce spoluzakládal v rámci tehdejšího oficiálního Socialistického svazu mládeže Hnutí Brontosaurus zaměřené na ochranu přírody.\nPublikovat začal v šedesátých letech, od roku 1975 byl redaktorem časopisu \"Mladý svět\", kde se věnoval cestopisným reportážím a problematice ochrany přírody a životního prostředí; každý týden zde připravoval rubriku Zápisník Brontosaura tvořící pravidelnou součást stránky s dopisy čtenářů. Je považován za zakladatele české ekologické žurnalistiky. Za své kritické texty opakovaně čelil výhrůžkám a zastrašování.\n\n30. dubna 1990 se utopil v Rudém moři při potápění u letoviska Safaga během expedice \"Blue World 90\".\n\nV červnu 1989 byl jako první Čech zapsán na čestnou listinu Organizace spojených národů \"Global 500\" jednotlivců i organizací, kteří významně přispěli k ochraně a zlepšování životního prostředí.\n\n\n\nSkupina recesistů, kteří se vydávali za lesníky, psala Velkovi dopisy, v nichž upozorňovali na ohroženou šelmičku kňavu obecnou, žijící v Jeseníkách. Josef Velek jim zpočátku věřil a psal o živočichovi v Zápisníku Brontosaura. Později se sám přiznal, že mystifikaci uvěřil. Václav Petříček ve vzpomínkovém článku o Josefu Velkovi a hnutí Brontosaurus uvádí případ kňavy jako jediný příklad toho, že Josef Velek kvůli množství práce „odborně zakolísal“. Mystifikační teorii o kňavách pak od roku 1991 rozvíjeli studenti biologických oborů a uspořádali několik recesistických kňavologických kongresů.\n"}
{"id": "41592", "url": "https://cs.wikipedia.org/wiki?curid=41592", "title": "Lučenec", "text": "Lučenec\n\nLučenec (, ) je město na Slovensku v Banskobystrickém kraji. Žije zde  obyvatel.\n\nPrvní písemná zmínka o Lučenci \"(Luchunch)\" je v listině krále Bely IV. ze dne 3.8.1247. V roce 1451 se město již připomíná jako oppidum; v tomto roce zde také proběhla Bitva u Lučence, kde proti sobě bojovali Jan Hunyadi a Jan Jiskra z Brandýsa, Jiskra nakonec zvítězil.\n\nV polovině 16. století se zde rozšířilo silné reformační hnutí. Roku 1608 zabrali římskokatolický kostel kalvíni a většina obyvatelstva ke kalvínství i konvertovala. V roce 1622 Lučenec vypálili vojáci Gabriela Betlena; při tom shořely ale i listiny s městskými právy. Dalším problémem v 17. století byly navíc od jihu přicházející turecké výboje. V 17. a 18. století získal Lučenec od tehdejšího císaře Leopolda I. právo organizovat trhy.\n\nV roce 1846 vznikla ve městě první banka, začaly také vycházet první noviny. Roku 1847 zde bylo založené kalvínské gymnázium. Během maďarské revoluce v letech 1848–1849 byl Lučenec v srpnu 1849 vypálen a vypleněn ruskou carskou armádou generála Grabbeho, kterou vídeňská vláda k potlačení revoluce zavolala na pomoc. Vyhořel i kostel, takže musel být přestavěn - přestavba proběhla v neogotickém stylu. V 2. polovině 19. století zde začaly vznikat první závody a továrny. Na železniční síť byl připojen v roce 1871, kdy byla vybudována trať mezi Budapeští, Lučencem, Žilinou a Ostravou. Na konci století pak ještě vznikla nová radnice; roku 1899 zasáhla město navíc povodeň. Po vyhlášení Československa, a napadení jihu Slovenska Maďary, i zde docházelo k bojům, Od roku 1925 pak existuje ve městě jak elektrická síť, tak i synagoga. V předvečer 2. světové války, roku 1938, kdy ČSR musela odstoupit svá pohraniční území, přišla i o Lučenec, který se stal součástí horthyovského Maďarska. Po válce došlo k obnově i rozvoji, zároveň byly ale zničeny architektonicky cenné domy.\n\nLučenec je okresní město, za dob socialismu zde byly závody těžkého strojírenství, dnes zde jsou ještě textilní a konzervárenské provozy. Vyrábí se zde i víno, a to z révy pěstované na nedalekých vinicích. Ve městě je také \"Novohradské múzeum\".\n\nŽelezníční stanice Lučenec leží na tratích\n\n\n\nVe městě působí různé sportovní kluby.\n\n\n\n"}
{"id": "41595", "url": "https://cs.wikipedia.org/wiki?curid=41595", "title": "Červený rybníček", "text": "Červený rybníček\n\nČervený rybníček je přírodní památka ev. č. 2467, na západ od místní části Znojmo - Hradiště v okrese Znojmo na pravé straně silnice Hradiště — Mašovice. Správa AOPK Brno.\n\nDůvodem ochrany je tůňka s výskytem lupenonohých korýšů.\n"}
{"id": "41598", "url": "https://cs.wikipedia.org/wiki?curid=41598", "title": "Hron", "text": "Hron\n\nHron (z latinského označení \"Granus\" – keltský bůh, německy \"Gran\", maďarsky \"Garam\") je řeka v Banskobystrickém a Nitranském kraji na Slovensku. Je druhá nejdelší v zemi a jde o levostranný přítok Dunaje. Její délka činí 298 km. Povodí má rozlohu 5454,56 km².\n\nPramení na jižních svazích Nízkých Tater. Na horním a středním toku protéká soutěskami a mezihorskými kotlinami Západních Karpat a na dolním toku Podunajskou nížinou. Hlavními přítoky jsou Čierny Hron, Slatina, Sikenica a Paríž.\n\nPrůměrný průtok činí 53,7 m³/s. Nejvyšší je na jaře a nejmenší v létě.\n\nVyužívá se k vodáctví a výrobě vodní energie. Vodní turistika je po celý rok rozvinutá především v úseku Banská Bystrica - Zvolen a část posádek pokračuje až k soutoku s Dunajem.\n\nProtéká těmito městy: Brezno, Podbrezová, Banská Bystrica, Zvolen, Žiar nad Hronom, Žarnovica, Nová Baňa, Želiezovce, Čata, Štúrovo (zde se vlévá do Dunaje).\n\n"}
{"id": "41599", "url": "https://cs.wikipedia.org/wiki?curid=41599", "title": "Červený vrch (přírodní památka)", "text": "Červený vrch (přírodní památka)\n\nČervený vrch je přírodní památka ev. č. 1323, lokalita Otov u Nového Kramolína v okrese Domažlice v Plzeňském kraji. Chráněné území je ve správě Krajského úřadu Plzeňského kraje.\n\nDůvodem ochrany je opuštěný lom se zachovanými žilami pegmatitu. Bývalý živcový důl je dokladem tzv. selské těžby pegmatitů.\n"}
{"id": "41603", "url": "https://cs.wikipedia.org/wiki?curid=41603", "title": "Slavnost Všech svatých", "text": "Slavnost Všech svatých\n\nSlavnost Všech svatých je křesťanský svátek, který připomíná všechny svaté, a to nejen ty, kteří jsou oficiálně kanonizováni, ale také ty, o „jejichž svatosti neví kromě Boha nikdo“.\n\nSvátek je slaven napříč katolickými a ortodoxním křesťanstvím, přičemž církve vzešlé ze západního křesťanství jej slaví 1. listopadu, zatímco východní křesťané první neděli po letnicích. Římskokatolická církev a některé další západní církve navazují 2. listopadu na tento svátek Vzpomínkou na všechny věrné zemřelé, lidově tzv. Dušičkami. V tyto dva dny je v zemích s křesťanskou tradicí zvykem navštívit hřbitov a rodinný hrob (nebo rozptylovou loučku) a zapálit zde svíčku, položit kytici či věnec a se vzpomínkou se pomodlit.\n\nNa Východě se od 4. století slavil společný svátek všech mučedníků (v syrském obřadu v době velikonoční (13. května) a v byzantském obřadu první neděli po Letnicích. Důvodem zavedení svátku byla nemožnost slavit každý jednotlivý den světců. Papež Řehoř III. a následně Řehoř IV. svátek pro západní církev v 7. století přesunuli na 1. listopad, výroční den posvěcení římského Pantheonu (původně pohanského chrámu všech olympských bohů) na křesťanský kostel dedikovaný (dedikace = věnování, připsání) Panně Marii a všem svatým mučedníkům (13. května 609). Od 8. století se v Irsku a v Anglii začal slavit svátek Všech svatých (nejen mučedníků) 1. listopadu (snad proto, že u Keltů je tento den počátkem roku). Slavení tohoto svátku se záhy rozšířilo a v Římě se tento svátek slaví od 9. století.\n\n\n"}
{"id": "41604", "url": "https://cs.wikipedia.org/wiki?curid=41604", "title": "Čiperka", "text": "Čiperka\n\nČiperka je minerální pramen přírodní uhličité vody chráněný jako přírodní památka v katastrálním území Boněnova u Chodové Plané v okrese Tachov. Nachází se v údolí Kosového potoka asi 1,2 kilometru západně od vesnice na území chráněné krajinné oblasti Slavkovský les.\n\nPramen nikdy nebyl jímán pro komerční účely. Na počátku dvacátého století nedaleko pramene stával altán pojmenovaný podle majitele blízké elektrárny . Pramen byl v té době jímán měděným zvonem a potrubím přiváděn k altánu.\n\nChráněné území poprvé vyhlásila Správa CHKO Slavkovský les dne 9. října 1995. Nově byla přírodní památka vyhlášena nařízením Správy CHKO Slavkovský les ze dne 18. února 2008. Při druhém vyhlášení byla přírodní památka nově zaměřena a zvětšena z původní rozlohy 1 m² na přibližně 590 m².\nPřírodní památka je v Ústředním seznamu ochrany přírody evidována pod číslem 1769.\n\nChráněné území s rozlohou 0,059 hektaru a nachází se v nadmořské výšce 508 metrů v katastrálním území Boněnov. Zákonem stanovené ochranné pásmo měří 1,34 hektaru.\n\nGeologické podloží tvoří prekambrické amfibolity s vložkami krystalických vápenců, které jsou překryté aluviálními náplavy Kosového potoka. V geomorfologickém členění Česka leží lokalita v Tepelské vrchovině, konkrétně v podcelku Bezdružická vrchovina a v okrsku Michalovohorská vrchovina. Širší okolí přírodní památky je tvořeno zbytkem třetihorního zarovnaného povrchu se zlomovými svahy. Okrsek je rozčleněn pravoúhlou sítí údolí s vývěry minerálních pramenů na zlomech. Podle půdní mapy území celé přírodní památky pokrývá kambizem eutrofní, ale v těsném sousedství vývěru se vyskytuje glej typický.\n\nV rámci Quittovy klasifikace podnebí se přírodní památka nachází v mírně teplé oblasti MT3, pro kterou jsou typické průměrné teploty −3 až −4 °C v lednu a 16–17 °C v červenci. Roční úhrn srážek dosahuje 600–750 milimetrů.\n\nÚzemí se nachází v chráněné oblasti přirozené akumulace vod Chebská pánev a Slavkovský les a v ochranném pásmu léčivých zdrojů Mariánských Lázní. Odvodňuje je Kosový potok, který se vlévá do Mže, a patří tedy k povodí Vltavy.\n\nSamotný vývěr kyselky se nachází v údolní nivě asi padesát metrů od břehu potoka na bývalém náhonu zaniklého Lazurového mlýna. Voda z pramene je klasifikována jako vápenato-hořečnatá železnatá, slabě mineralizovaná studená kyselka s obsahem oxidu uhličitého 2390 mg/l a celková mineralizace dosahuje 982 mg/l. Teplota změřená v roce 2013 byla 10,5 °C. Vydatnost pramene se odhaduje na šest litrů za minutu. Vývěr je jímán dutým kmenem, ve kterém je umístěna plastová trubka, jež zajišťuje nastoupání hladiny vody nad úroveň okolního terénu, a umožňuje tak nabírání vody do nádob. Zařízení je chráněné dřevěnou stříškou. V blízkosti se nachází další dva vývěry vyčištěné a upravené v roce 2014 po předcházející povodni Kosového potoka z roku 2013.\n\nOkolní vegetace patří k fytocenologickému svazu (pcháčové louky). V chráněném území se nevyskytují zvláště chráněné druhy rostlin ani živočichů. V okolí roste početná populace přesličky luční \n\nOkolo pramene vede zeleně značená turistická trasa z Michalových Hor do Mariánských Lázní.\n"}
{"id": "41608", "url": "https://cs.wikipedia.org/wiki?curid=41608", "title": "Čtvrtky za Bořím", "text": "Čtvrtky za Bořím\n\nČtvrtky za Bořím je přírodní památka ev. č. 1806, lokalita Býkovice v okrese Blansko. Území je ve správě AOPK Brno.\n\nDůvodem ochrany je dálniční výkop s přirozenou sukcesí, bohatá lokalita vstavačů vojenských.\n"}
{"id": "41612", "url": "https://cs.wikipedia.org/wiki?curid=41612", "title": "Dušičky", "text": "Dušičky\n\nVzpomínka na všechny věrné zesnulé, Památka všech věrných zemřelých, Svátek zesnulých, Památka zesnulých či lidově Dušičky (lat. \"In commemoratione omnium fidelium defunctorum\"), která připadá na 2. listopadu, je v římskokatolické církvi dnem liturgického roku, kdy se církev modlí za zemřelé. Liturgické obřady slouží v tento čas i Církev československá husitská, která vzešla z prostředí katolického modernismu po první světové válce.\n\nAnglikánská církev slavení Dušiček zrušila, avšak někde byla památka obnovena v rámci anglokatolického hnutí. Protestantská reformace nebyla ve zrušení takto důsledná: Martinu Lutherovi se její slavení v Sasku za jeho života nepodařilo potlačit.\n\nOslava Dušiček se odvíjí od svátku Všech svatých. Svátek Všech svatých se slaví v dnech, kdy Keltové oslavovali konec roku, svátek Samhain, v noci z 31. října na 1. listopadu. Samhain byl Kelty vnímán také jako doba, kdy se stírá hranice mezi světem živých a mrtvých. Věřilo se, že se duše zesnulých v tento čas vracejí na zemský povrch, a živí mohou navštívit podsvětí. Může dojít k setkávání živých a mrtvých, světlem živí ukazují cestu mrtvým. Tradice v tento den zapalovat ohně a svíčky pochází od Keltů i Slovanů, kteří věřili, že oheň očišťuje a světlo pomáhá chránit před zlými a potměšilými duchy. Tradici svátku Samhain je svou podstatou a znaky nejvíce věrná oslava halloween. Historickým předchůdcem křesťanských dušiček byly u pohanských Slovanů ritualizované oslavy či hostiny, konané přímo na nekropolích na počest zesnulých předků.\n\nS ohledem na fakt, že Keltové a poté Slované osídlili Střední Evropu a jejich kultury se zde prolínaly, je předpokládáno, že se svátek Samhain slavil i na území ČR a byl s nástupem křesťanství nahrazen svátkem Všech svatých v termínu a Dušičkami ve smyslu oslavy, jako svátek, kdy se vzpomíná na zesnulé.\n\nSvátek Všech svatých je přesto někdy považován za oslavu, která počíná vysvěcením původně antického chrámu Pantheonu v Římě v roce 609 jako vzpomínka na zemřelé, kteří dosáhli věčné blaženosti.\n\nDušičky se slaví od 10. století. Památku věrných zemřelých zavedl roku 998 clunyjský opat Odilo († 1048), který se takto snažil čelit přetrvávajícím pohanským obřadům. Podle dostupných zdrojů je katolickým svátkem slaveným 2. listopadu od 12. století jako vzpomínka na mrtvé, svátek Dušičky (vzpomínka na duše v očistci), Vzpomínka na všechny věrné zesnulé. Ve 13. století se tento zvyk rozšířil po celé západní církvi. V Aragonii začali kněží slavit v ten den tři mše za zemřelé; tento zvyk potvrdil papež Benedikt XIV. (1748) a rozšířil pro všechny kněze ve Španělsku, Portugalsku a Latinské Americe. V roce 1915 Benedikt XV. toto dovolení rozšířil pro celou církev od první světové války, kdy zahynulo velké množství lidí. V této době se na svátek Dušiček pořádaly průvody na hřbitovy, zdobily se hroby a konaly podobné zvyky.\n\nV zemích s křesťanskou tradicí je zvykem během tohoto dne či období navštívit hřbitov a rodinný hrob a rozsvítit na něm svíčku či položit živé květiny, což má symbolizovat víru ve věčný život a demonstrovat přesvědčení, že život hrobem nekončí.\n\nMezi řadu lidových pověr a zvyků rozšířených v Česku patřila víra, že prý duše jednou za rok, v předvečer Dušiček duše vystupují z Očistce, aby si odpočinuly od útrap. Blízcí hříšníků proto podle dostupných informací naplnili lampu na olej máslem, aby si duše mohly potřít spáleniny. Večer se příbuzní nebo přátelé napili studeného mléka (nebo se jím postříkali), aby se duše tak ochladily.\n\nNa svátky se také pekly takzvané „dušičky“ nebo „kosti svatých“, pečivo (bochánky, rohlíky) ve tvaru kostí. Těmi se obdarovávali pocestní, žebráci u kostela, chudí lidé v obci a zaměstnanci. V jižních Čechách ještě na počátku 20. století chodili koledníci na Dušičky prosit o toto pečivo. V okolí Českého Krumlova tento zvyk, koledu, nazývali „chodit po rohlíkách“.\n\nPro snížení nákladů byly pro majitele pečivo pečeno ze světlé a pro zaměstnance z tmavé mouky. Je zmiňováno, že na území jihočeského Doudlebska se pekly tzv. všesvaté rohlíky nebo všesvaté dušičky, toto pečivo bylo větší než jinde.\n\nBývá zvykem, že se na hřbitovech konají v hřbitovních kaplích, kostelech či jen u hlavního hřbitovního kříže bohoslužby slova či mše svaté. Na Dušičky má také kněz povoleno stejně tak jako při pohřbech a zádušních mších nosit černé roucho (na hřbitovech většinou pluviál), ve kterém kněz prochází spolu s věřícími hřbitov a kropí svěcenou vodou hroby.\n\nPamátka zesnulých se slaví den po slavnosti Všech svatých 1. listopadu. Věřící římskokatolického vyznání slaví Dušičky jako Svátek věrných zesnulých (Vzpomínka na věrné zemřelé), tedy zesnulých, kteří zemřeli jako osoby římskokatolického vyznání a byly pokřtěným (neexkomunikovaným) katolíkem, členem církve. Jde zde tedy o společnou slavnost k oslavě osob, které již vstoupily do nebe.\n\nV České republice je vzpomínka na všechny zesnulé vedle Vánoc největším svátkem, který oslavují vzpomínkou, květinovým darem, zapálením svíčky, nejen křesťané, ale i mnozí nevěřící. V anglosaských zemích je oslava památky zesnulých spojena s veselicí s názvem Halloween.\n\nModlitba za zemřelé patří k nejstarší křesťanské tradici, vzpomínka na mrtvé je součástí každého slavení eucharistie. Zapálení svíčky je symbolickým aktem vztaženým k vzpomínce a věčnému životu. „\"Vzpomínáme na naše blízké a v duchu se ptáme, jaké svědectví nám zanechali.\"“ Často bývá svíčka zapálena a při odchodu zhasnuta z bezpečnostních důvodů.\n\nPlnomocné odpustky pro duše zemřelých, které potřebují očištění (mrtvé, kteří páchali hříchy) lze uplatnit o Dušičkách od 1. 11. do půlnoci 2. 11. Podmínkou je aby úkon spojený s uplatněním získaných odpustků provedl pokřtěný (neexkomunikovaný) katolík a pomodlil se (alespoň v duchu) za zesnulé v kostele v přesně danou dobu po přijetí svátosti oltářní.\n\nV souvislosti s prosbami za věřící hříšníky během Dušiček bývá zmiňována modlitba:\n\nNa dušičky pamatujme, z očistce jim pomáhejme!\nBudou na nás vzpomínat, až my budem umírat…\nV dušičkový večer, rozžehneme svíčky,\nmodlíme se tiše, při nich za dušičky.\nPoslední již svíce, zvolna dohořívá,\nza duše, jichž nikdo, nikdo nevzpomíná.\n\nPro mnoho věřících i nevěřících jsou Dušičky dobou k zamyšlení nejen nad smrtí: „\"…věřící lidé chodí na hroby, že pokládají na hroby květiny, rozsvěcují svíci, ale vysvětlení, zamyšlení nad tím „proč“, jsem tam bohužel nenašel. A lidé smysl těchto gest a znamení často neznají. Jinak by hroby nezavalovali množstvím zbytečně drahých umělých, papírových, voskových květin. Co tím vyjadřují? Je snad naše víra jen „papírová“, umělá? .\"“(kardinál Miloslav Vlk)\n\nPři výzdobě hrobů a vzpomínkových míst v zemích s křesťanskou tradicí bývají v tomto období použity umělé a sušené květiny aranžované ve formě smuteční vazby. Důvodem je chladno nebo mrazíky obvyklé v tomto období, které způsobí, že živé květiny často zčernají než je věřící či ateisté, položí na hrob jako symbol vzpomínky nebo poděkování. Takové, vkusně aranžované květiny umělé nebo sušené, vydrží podstatně déle, což je velmi vhodné i z ekonomických důvodů. V letech, kdy je teplo, pokládají věřící i ateisté na hroby řezané živé květiny, nebo chryzantémy v květináčích.\n\nJako květinový dar se dávají věnce, kytice, květinami vypichované misky, srdce, málo často kříže aranžované z květin. Aranžmá, jeho cena, velikost, barva a styl se řídí vkusem a jinými možnostmi dárce, někdy, zejména u sociálně výše postavených a veřejných osob, společenskými zvyky a předpisy.\n\nZloději během Dušiček kradou věnce, kytice, svíčky, lucerny a další předměty ponechané na hrobech. Zloděj sám nebo ve spolupráci s prodejcem se v některých případech snaží ukradené věci zpeněžit. Rovněž jsou v době památky zesnulých častější vloupání do zaparkovaných automobilů návštěvníků hřbitova. \n\nV tomto období jsou kradeny i části hrobů a náhrobků a dochází na hřbitovech k loupežím, krádežím vozidel a přepadením. Návštěvníci hřbitova jsou okrádáni o peněženky, tašky, kabelky, doklady, platební karty a hotovost. Policie ČR proto radí, aby návštěvníci hřbitova nenavštěvovali opuštěná místa v době, kdy se již na hřbitovech a v jejich okolí ostatní lidé nepohybují. Policie ČR rovněž žádá aby v tomto období účastníci silničního provozu, s ohledem na vyšší počet nehod v této době, zejména v okolí pietních míst, dbali zvýšené opatrnosti a byli vůči sobě slušní a ohleduplní.\n\npodle průzkumu agentury STEM/MARK z roku 2013\n\n\n"}
{"id": "41616", "url": "https://cs.wikipedia.org/wiki?curid=41616", "title": "Litovice", "text": "Litovice\n\nLitovice jsou dnes základní sídelní jednotkou města Hostivice. Tvoří západní část tohoto města. Do roku 1950 byly samostatnou obcí, s Hostivicí byla sloučena 1. ledna 1950. ZSJ Litovice dnes patří k evidenční části Hostivice; v katastrálním území Litovice leží však také Břve, které jsou samostatnou evidenční části obce i základní sídelní jednotkou.\n\nNa území Litovic se mj. nachází gotická \"Litovická tvrz\". Významný je i \"Litovický rybník\".\n\nZápadní část Litovic kolem tvrze se nazývá \"Staré Litovice\" a je pravděpodobně svým původem stejně stará jako tvrz, tedy ze středověku (první písemná zmínka pochází z roku 1266). Zástavba mezi Starými Litovicemi a vlastní Hostivicí je novější, většinou ze 20. století.\n\n\n\n"}
{"id": "41617", "url": "https://cs.wikipedia.org/wiki?curid=41617", "title": "Čierny Hron", "text": "Čierny Hron\n\nČierny Hron je potok na Slovensku.\n\nPramení ve Veporských vrších. Protéká obcemi Čierny Balog a Hronec. Nedaleko od železniční zastávky Chvatimech se vlévá zleva do řeky Hron.\n\n\nPodél potoka a jeho přítoků vedly tratě dodnes z části zachované sítě Čiernohronské železnice (technická památka). Před výstavbou této železnice sloužil potok i jeho přítoky k plavení dřeva z okolních lesů. Z té doby se zachovaly i některé stavby - například původní přehradní hráz z 19. století na levostranném přítoku Kamenistém potoce.\n"}
{"id": "41621", "url": "https://cs.wikipedia.org/wiki?curid=41621", "title": "Břve", "text": "Břve\n\nBřve jsou dnes evidenční částí a zároveň základní sídelní jednotkou města Hostivice, spadající do katastrálního území Litovice. Nacházejí se v jihozápadní části tohoto města, odděleny lesíkem Bažantnice, na severním břehu Břevského rybníka.\n\nPrvní písemná zmínka o vesnici pochází z roku 1184. Původně šlo o samostatnou poddanskou vesnici.\n\n"}
{"id": "41622", "url": "https://cs.wikipedia.org/wiki?curid=41622", "title": "Jeneček", "text": "Jeneček\n\nJeneček, původně \"Malý Jenč\", je dnes součástí města Hostivice. Nachází se v severozápadní části tohoto města mezi ulicí Československé armády a železniční tratí. Dnes je součástí základní sídelní jednotky Litovice, která leží v katastrálním území Litovice a v evidenční části Hostivice.\n\nPůvodně šlo o samostatnou poddanskou vesnici. První zmínka o ní pochází z roku 1363.\n"}
{"id": "41623", "url": "https://cs.wikipedia.org/wiki?curid=41623", "title": "Lomnice (řeka)", "text": "Lomnice (řeka)\n\nLomnice (německy \"Lamitz\") je řeka tekoucí převážně v Jihočeském kraji, levostranný přítok Otavy. Její délka činí 59,5 km, plocha povodí měří 830,8 km². \n\nŘeka Lomnice pramení v Brdech jako Smolivecký potok. Nejprve směřuje jižním až jihovýchodním směrem, protéká obcemi Mladý Smolivec a Lnáře. Pod obcí Tchořovice se\njejí tok obrací na východ a po zhruba 5 kilometrech tímto směrem protéká Blatnou, kde se v zámeckém parku stéká se Závišínským potokem. Odtud už nese název Lomnice. Dále protéká Miroticemi a Ostrovcem a nakonec ústí do Otavy v Orlické přehradě (posledních asi 5 km řeky je vlastně její součástí).\n\nPrůměrný průtok Lomnice u ústí činí 3,28 m³/s.\n\nHlásné profily:\n"}
{"id": "41624", "url": "https://cs.wikipedia.org/wiki?curid=41624", "title": "Shakespeare (rozcestník)", "text": "Shakespeare (rozcestník)\n\nShakespeare je anglické příjmení, které má více nositelů:\n\n"}
{"id": "41626", "url": "https://cs.wikipedia.org/wiki?curid=41626", "title": "Slavnost Nejsvětější Trojice", "text": "Slavnost Nejsvětější Trojice\n\nSlavnost Nejsvětější Trojice je v západním liturgickém kalendáři první neděle po Letnicích. Obsahem tohoto svátku je jedna z ústředních křesťanských nauk, totiž nauka o Nejsvětější Trojici, víra, že Bůh existuje ve společenství tří osob – Otce, Syna a Ducha svatého.\n\nTato neděle také označuje začátek druhé části liturgického mezidobí, které začíná po Vánocích a je přerušeno velikonočním cyklem; pro toto období je typická zelená liturgická barva. Pravoslaví považuje za oslavu Trojice již samotné Letnice, ostatní církve s liturgickou tradicí – anglikáni, luteráni a metodisté – slaví neděli Nejsvětější Trojice taktéž.\n\nV římskokatolické církvi označoval tento den před liturgickou reformou Druhého vatikánského koncilu konec třítýdenního období, v němž nebylo možné oddávat. Čtvrtek po této neděli se slaví slavnost Těla a Krve Páně, která se někdy z praktických důvodů překládá na následující neděli.\n\n"}
{"id": "41629", "url": "https://cs.wikipedia.org/wiki?curid=41629", "title": "Čubernice", "text": "Čubernice\n\nČubernice je přírodní památka ev. č. 2471, která se nachází jižně od obce Ohrozim v okrese Prostějov. Oblast spravuje Krajský úřad Olomouckého kraje.\n\nDůvodem ochrany je suťový svah se stepní vegetací.\n"}
{"id": "41634", "url": "https://cs.wikipedia.org/wiki?curid=41634", "title": "Oldboy", "text": "Oldboy\n\nOldboy (: 올드보이) je film natočený v roce 2003 korejským režisérem Pakem Čchan-ukem. Je druhým snímkem jeho tzv. „trilogie pomsty“. \"Oldboy\" v Evropě vzbudil pozornost kombinací typicky asijského přístupu k zobrazování násilí, ale zároveň ironizujícího nadhledu a zajímavého příběhu. Získal mj. velkou cenu poroty na filmovém festivalu v Cannes.\n\nV roce 2013 se dočkal i svého amerického remaku, který odrežíroval americký režisér Spike Lee.\n\nFilm sleduje životní osudy muže jménem Oh Dae-su, který je znenadání zavřen na patnáct let do jakéhosi soukromého vězení. Když je propuštěn, není už naživu nikdo z jeho blízkých, a Oh Dae-su se rozhodne najít člověka, který jej nechal uvěznit, zjistit, proč to udělal, a pomstít se mu.\n\nHudbu k filmu složil korejský filmový hudební skladatel Yeong-wook Jo.\nTéměř všechny skladby na soundtracku jsou pojmenovány po filmech, většina z nich pak po filmech noir.\n\n"}
{"id": "41636", "url": "https://cs.wikipedia.org/wiki?curid=41636", "title": "Niels Ryberg Finsen", "text": "Niels Ryberg Finsen\n\nNiels Ryberg Finsen (15. prosince 1860, Tórshavn – 24. září 1904 Kodaň) byl dánský lékař, profesor, nositel Nobelovy ceny a rytíř dánského Řádu Dannebrog. Nobelovu cenu za fyziologii a medicínu obdržel v roce 1903.\n\nN. R. Finsen se narodil v Tórshavnu na Faerských ostrovech, oba jeho rodiče ale pocházeli z Islandu. Finsenův otec Hannes Steingrim Finsen pocházel z islandské rodiny, jejíž kořeny sahají až do 10. století. Matka Johanne Fröman byla také rodilá Islanďanka, zemřela když byl Niels R. Finsen čtyřletý. Vychovala ho její sestřenice Birgitte Kirstine Formann, kterou si Finsenův otec následně vzal za manželku.\nFinsenova rodina se v roce 1858 přestěhovala na Faerské ostrovy, kde se také N. R. Finsen narodil. Po ukončení studia medicíny a krátkém pobytu na anatomii v Kodani se soustředil na výzkum fyziologických účinků různých druhů světla. U některých z nich objevil léčebné účinky a v roce 1895 poprvé aplikoval u onemocnění lupus vulgaris léčbu pomocí koncentrovaného světla lampy. V roce 1896 založil v Kodani \"Ústav pro terapii světlem\". V roce 1898 se stal profesorem, v roce 1899 byl povýšen do šlechtického stavu. Byl pasován Rytířem řádu Dannebrog. V roce 1903 obdržel za své výzkumy v oblasti fototerapie Nobelovu cenu. Později se zaměřil také na dietologii a studoval dietní režimy s nízkým obsahem sodíku.\n\n\nByl ženatý s Ingeborg Balslev, s níž měl 3 potomky. Trpěl Niemann-Pickovou chorobou, která postihuje jaterní tkáň. Rovněž měl srdeční potíže. Jeho vlastní nemoci byly hnací silou, která ho vedla k výzkumu. Tyto nemoci ho postupně invalidizovaly. Zemřel necelý rok po tom, co obdržel Nobelovu cenu\n\n"}
{"id": "41637", "url": "https://cs.wikipedia.org/wiki?curid=41637", "title": "Lupus vulgaris", "text": "Lupus vulgaris\n\nLupus vulgaris je chronické tuberkulózní kožní onemocnění. Je charakteristické pomalu se loupajícími strupy a zaschlými kusy kůže, po nichž zbývají jen pomalu se hojící jizvy. Za objev fototerapie účinné na toto onemocnění (1895) získal dánský lékař Niels Ryberg Finsen v roce 1903 Nobelovu cenu za lékařství.\n"}
{"id": "41638", "url": "https://cs.wikipedia.org/wiki?curid=41638", "title": "S.P.S.", "text": "S.P.S.\n\nS.P.S. (neboli Snížená pracovní schopnost) je česká punková skupina.\n\nS.P.S. vznikla v Praze v roce 1988 z bývalých členů skupiny \"Defekt\". Na začátku devadesátých let na sebe kapela upozornila střetem s příznivci hnutí skinheads.\n\nTexty S.P.S. vycházejí z místních, českých problémů a reagují na momentální situaci, proto některé starší texty lze označit za neaktuální, texty jsou zpravidla politicky angažované.\nV mnoha textech (např. Svoboda 89, Podivný dědictví) se odráží i zklamání ze sametové revoluce a následných poměrů. Hudba vychází z klasických punkových vzorů jako je Clash, Sex Pistols, Dead Kennedys, G.B.H. nebo Exploited. Časem se do ní dostaly i některé metalové prvky a lze říci, že skupina především v období krize 1993 – 1994, kdy se změnila značná část obsazení, tzv. vyměkla. Jejich nejznámější písní je pravděpodobně píseň \"Ruská\", jedná se o cover verzi ruské lidové písně \"Priamurskije partizany\", u nás známé jako \"Skal a stepí divočinou\", původně pojednávající o sovětských partyzánech; verze SPS naráží na sovětskou okupaci Československa v roce 1968.\n\nSložení kapely se mnohokrát měnilo. Aktuálně hraje S.P.S. v tomto složení:\n\n\n\n"}
{"id": "41640", "url": "https://cs.wikipedia.org/wiki?curid=41640", "title": "SPS", "text": "SPS\n\nZkratka SPS může znamenat více věcí:\n\n"}
{"id": "41641", "url": "https://cs.wikipedia.org/wiki?curid=41641", "title": "Čadca", "text": "Čadca\n\nČadca (polsky \"Czadca\", německy \"Tschadsa\", maďarsky \"Csaca\") je město na severu Slovenska, u hranic s Českou republikou a Polskem, přesněji v Žilinském kraji na řece Kysuci. Žije zde přibližně 25 000 obyvatel. Kromě Slováků v okresu Čadca žijí také Poláci – goralské obyvatelstvo přesahující sem z Polska a z Těšínska.\n\nČadca je okresním městem. Jsou zde textilní, strojírenské a potravinářské závody. Také se zde nachází \"Kysucké vlastivedené múzeum\". Město ma rozvinutou síť středních škol.\n\nDopravní spojení zajišťuje mezinárodní silnice E75 a železnice – Čadca leží na někdejší Košicko-bohumínské dráze, dodnes magistrální trati spojující severní Moravu a Slezsko se Slovenskem (současný stav je z českého pohledu popsán v článku Železniční trať Bohumín–Čadca).\n\nMěsto vznikalo z malých osad valašského osidlování v 16. století, které bylo vyvoláno nedostatkem orné půdy, ale bohatstvím okolních lesů a množstvím pastvin. Dobré podmínky pro chov dobytka a ovcí, ale i množství kvalitního dřeva na stavbu obydlí i obchod podnítil rychlé osidlování do té doby řídce osídlených horských oblastí. Okolí Čadce patřilo do katastru Krásna nad Kysucou, které podléhalo Strečianskemu panství, které však vedlo o tuto oblast časté spory s Budatínským panstvím.\n\nV 16. století ještě nebyla ustálená hranice mezi Uherskem a Slezskem a proto docházelo ke sporům i mezi tamními osadníky, kterým se nelíbilo pronikání Valachů na sever. Jedna z nejstarších písemných zmínek o osadě dorf Tzaczka pochází z roku 1565 a vzpomíná právě územní spor. Název zřejmě pochází od činnosti místních osadníků, kteří vypalováním získávali pastviny a ornou půdu, při čemž se \"Čadil\". Tento názor potvrzuje i existence názvů okolních osad Žarec, Čadečka a Horelica. Lety se používaly názvy Chatcha, Czacza, Szattcza, Chatcza, Čatca, Czača a od roku 1918 již dnešní podoba Čadca.\n\nPočet obyvatel Čadce rychle rostl a již v roce 1676 zde vznikla římskokatolická farnost a byl postaven dřevěný kostel. Obec se stala centrem oblasti. Od 17. století vzniká mnoho kopaničářského usedlostí, dodnes typických pro celé Kysuce, ale rozvíjely se i obce a městečka, centra obchodu a řemesel. V městečku počátkem 18. století vznikla pobočka žilinské poštovní stanice, byl vybudován nový kostel sv. Bartoloměje (1734 - 35) a v roce 1751 se už vzpomíná místní škola. Vzestup významu Čadce nastal po roce 1773, kdy se stanovila hranice a tehdy ještě obec se stala centrem Kysuckého distriktu Strečianskeho panství. Změna výsad nastala 9. ledna 1778, kdy královna Marie Terezie udělila obci \"Csatza\" městské výsady s Jarmočná právem.\n\nBěhem neklidných revolučních let obsadili město 4. prosince 1848 císařská vojska a Slovenské dobrovolníci a zdržovali se zde Ľudovít Štúr, Jozef Miloslav Hurban a vojenští velitelé povstalců F. Zach a B. Bloudek. Právě v Čadci vydala Slovenská národní rada 6. prosince 1848 výzvu s cíli a požadavky, namířenými proti maďarskému útlaku. Kysucké město se tímto stalo na pár dní fakticky hlavním městem Slovenska. Této události je dnes věnován památník na náměstí Svobody. Později zde v letech 1854-58 jako soudní úředník působil i významný štúrovský básník Janko Kráľ.\n\nDůležitou událostí v dějinách města byla výstavba Košicko-bohumínské dráhy, která v roce 1871 dopravně spojila Čadca s průmyslovým Slezskem i Povážím. V roce 1884 byla vybudována Železniční trať Čadca–Zwardoń, spojující Kysuce s Polskem. Zlepšení dopravy podnítilo hospodářský rozvoj a ve městě a okolí vzniklo několik parních pil a v roce 1903 i hornouhorských textilní továrna. Od roku 1912 byly ulice osvětlené elektrickým osvětlením a 9. července 1914 byla otevřena i železniční trať Čadca - Makov.\n\nV těžkých meziválečných časech byl zásluhou místního odboru Matice slovenské v letech 1926-28 vybudován ze sbírky obyvatel Palárik dům, který se stal místem kulturně výchovné činnosti. Výrazně se realizovalo i místní ochotnické divadlo, které ve městě vzniklo již v roce 1898. V letech 1932-35 v centru města přibyly i budovy dnešního městského a okresního úřadu.\n\nZlepšení ekonomické a sociální situace obyvatel nastal až po osvobození 1. května 1945 a konci druhé světové války. V roce 1946 byla obnovena výroba v místní textilce, která se stala závodem podniku Slovena. V 40. letech se rozběhla i výroba hasicích zařízení, která se později změnila a ve vniknutí závodě Tatra byly vyráběny komponenty pro tuto automobilku. Specifickým a světoznámým podnikům se stalo družstvo Okrasa, které desetiletí vyrábí skleněné vánoční ozdoby.\n\n\n\n\nVe městě je římskokatolický kostel sv. Bartoloměje apoštola z roku 1734 a na sídlišti Kýčerka je kostel sv. Josefa dělníka dokončen v roce 2002, také římskokatolické církve.\n\nV kulturním domě na Matičním náměstí se nachází kino, které bylo v roce 2012 modernizováno. Promítá se v 2D digitální podobě, plánuje se i rozšíření pro 3D promítání.\n\n\n\n\n\n"}
{"id": "41645", "url": "https://cs.wikipedia.org/wiki?curid=41645", "title": "První fotbalová liga", "text": "První fotbalová liga\n\nPrvní fotbalová liga je označení pro nejvyšší soutěž ve fotbale v daném státě (nekompletní seznam):\n\n\n\n\n\n"}
{"id": "41648", "url": "https://cs.wikipedia.org/wiki?curid=41648", "title": "Kečuánština", "text": "Kečuánština\n\nKečuánština, kečujština neboli kečua, španělsky \"quechua\", vlastním jménem \"runa simi\" (doslova: 'lidská řeč'), je nejrozšířenější indiánský domorodý jazyk v Americe, používaný zejména v Peru a Bolívii (v obou zemích je od roku 1975, respektive 1977, jedním z úředních jazyků), dále pak v přilehlých oblastech Ekvádoru, Kolumbie, Chile a Argentiny. Hovoří jím asi 14 milionů obyvatel, z toho 9,6 milionu představují rodilí mluvčí. Následují mluvčí ajmarštiny a guaraní.\n\nPůvodně se na pobřeží a v centrálním Peru setkáváme s protokečuánštinou, která se postupně šíří na jih. Když se v oblasti, hlavně v Cuzcu, usadili Inkové a založili inckou říši Tawantinsuyu, přijali kečuánštinu (původně hovořili jazykem puquina) a postupně ji na přelomu 15. a 16. století prosadili jako linguu francu v celé své říši.\nPo degradaci zemědělské půdy v Andách v druhé polovině 20. století, došlo k přesídlení obyvatel do amazonské části Peru. Postupně se kečujština šíří i do ostatních států a rozdrobuje na dialekty.\n\nČeština používá pro označení jazyka dva výrazy. Je to jednak kečujština a dále kečuánština. V mluveném jazyce se setkáváme s označením kečua, ve španělštině potom „\"Quechua\"“. Toto španělské slovo je přepis z kečuánského „\"qishwa\"“, což je španělsky „\"zona templada\"“ a česky „mírná zóna“.\nPůvodní a správné označení pro jazyk je ale \"runa simi\", tedy lidská řeč, protože „runa“ znamená člověk a „simi“ řeč. Toto správné označení se ale moc nepoužívá.\nV Kolumbii se setkáváme s výrazem \"inka\".\n\nKečuánština patří do kečumaránských jazyků andské větve andsko-ekvatoriálních jazyků. V současnosti se nejvíc prosazuje rozdělení na dvě skupiny nářečí, které obsahují 46 dialektů. Je to Quechua I (waywash) a dále Quechua II (wanp´uy), která se dále dělí na tři podskupiny: A, B a C.\n\nKečua patří k aglutinačním jazykům příponového typu. Bohatá slovní zásoba se liší podle nářečí.\n\nZ kečujštiny pocházejí mimo jiné slova jako chinin, guáno, kokain, kondor, lama, pampa, puma nebo oka (jihoamerická plodina podobná bramborám).\n\nKečuánština má dva hlavní dialekty, severní a jižní, jež se dále člení (poddialekty se označují čísly) a některé nejsou mezi sebou v mluvené formě vzájemně srozumitelné.\n\nRelexifikací kečuánštiny vznikl v Ekvádoru jazyk Media lengua, jenž používá španělské lexémy a kečujskou gramatiku.\n\nS prvopočátky se setkáváme v průběhu incké říše. Inkové ale nezanechali žádné písemné památky. Záznamový systém kipu, používaný v jejich době, sloužil zřejmě pouze k uchovávání číselných údajů. Proto se setkáváme s tvorbou z této doby zejména v ústní slovesnosti a dále díky kronikářům, kteří v období po příchodu Španělů provedli přepis kečujštiny do latinky. Za vlády inků vzniká hlavně poezie a dále také drama. Vrcholným počinem dramatu této doby je Apu Ollantay. Toto a jiná díla nalezneme v českém překladu ve Vrhel, F; Kašpar, O: \"Texty nativní Iberoameriky I, předkolumbovské literatury\", SPN, Praha 1978.\nV současné době se rozvíjí hlavně kečujská poezie, a pokud se rozhlédneme po internetu, tak nalezneme nejenom poezii, ale i rádio vysílané v runa simi.\n\n"}
{"id": "41649", "url": "https://cs.wikipedia.org/wiki?curid=41649", "title": "Dubnica nad Váhom", "text": "Dubnica nad Váhom\n\nDubnica nad Váhom (německy \"Dubnitz an der Waag\", maďarsky \"Vágtölgyes\") je město na Slovensku; leží v Trenčínském kraji, v okresu Ilava. Žije zde necelých 24 000 obyvatel.\n\nDříve zde byly závody těžkého strojírenství, dnes zde stále je hydroelektrárna na Váhu, továrny na výrobu stavebních hmot i potravinářské závody. V centru města se nachází renesanční panské sídlo (později barokně přestavěné) s anglickou zahradou.\n\nV roce 1928 zde bylo rozhodnuto o výstavby továrny na výrobu munice, která byla dokončena roku 1936. Po druhé světové válce se továrna stala jedním z největších výrobců vojenského vybavení v zemi. I díky tomu město v tehdejším Československu proslulo výrobou raketometů RM-70, tento mobilní raketový dělostřelecký systém byl zkonstruován jako raketová nástavba automobilu kopřivnické Tatry-813. Tento raketomet byl ve službách československé armády i tehdejšího východního bloku. Armáda České republiky tento raketomet vyřadila v roce 2010. Tento raketomet se v Dubnici nad Váhom vyráběl v letech 1979–1989.\n\n\n\n"}
{"id": "41650", "url": "https://cs.wikipedia.org/wiki?curid=41650", "title": "Nahuatl", "text": "Nahuatl\n\nNahuatl [], psáno též „náhuatl“, nebo také aztéčtina, je označení pro jazyk, respektive soubor 28 nářečí aztécké jazykové skupiny, rozšířený v horských částech centrálního Mexika v okolí hlavního města Ciudad de México. Podle oficiálních zdrojů jím hovoří na 1,5 milionu obyvatel (sčítání lidu z roku 2000 udává 1 448 936 mluvčích ), tento údaj je však pravděpodobně podhodnocený. Velká část mluvčích, 86 %, je bilingvních a hovoří tedy i španělsky. Nahuatl patří spolu s mayskými jazyky k nejpočetnějším představitelům domorodých řečí Severní Ameriky.\n\nNahuatl je součástí širší juto-aztécké jazykové rodiny, která se postupně rozšířila v oblasti na pomezí dnešního jihozápadu USA a Mexika. Takovými příchozími ze severu byli Toltékové, kteří ovládali střední Mexiko od 10. do 12. století a když další vlna jejich příbuzných založila počátkem 14. století v oblasti dnešního města Mexika aztéckou říši, byl nahuatl i jejím hlavním jazykem s rozvinutou poezií. Jako básníci prosluli mnozí aztéčtí vládcové, zvláště Nezahualcoyotl, vládce Texcoca z lidu Acolhua. V tomto období existovaly i psané záznamy, které k zápisu jazyka používaly vlastní piktogramy, dodnes dochované v několika rozsáhlejších rukopisech ze 16. století (např. kodex Mendoza); šlo však více o prostředek uchovávání genealogií či astronomických pozorování než o plnohodnotné písmo jaké užívali Mayové.\n\nPo podrobení aztécké říše Španěly začala být používána latinka; nejstarší tištěnou knihou je dvojjazyčný katechismus z roku 1539, první mluvnice pochází z roku 1547. V tomto období byla také zapsána řada děl staré předhispánské poezie, o což se zasloužili zejména Bernardino de Sahagún a Juan Bautista de Pomar. I když se nahuatl udržel jako prostředek veřejné komunikace, užívaný katolickou církví, postupem času se rozpadl na řadu nářečí, mnohdy navzájem obtížně srozumitelných.\n\nZnačný ústup ve prospěch španělštiny prodělal jazyk teprve v novém mexickém státě na sklonku 19. a v první polovině století 20. Až od 60. let začal být nahuatl v oblastech svého rozšíření péčí ministerstva školství znovu prosazován jako prostředek dvojjazyčné školní výuky.\n\nZ nahuatlu pochází řada slov, přejatých prostřednictvím španělštiny do jiných světových jazyků. Většina z nich končí podobně jako jméno tohoto jazyka sufixem \"-tl\" jako pejotl, axolotl, \"čokolatl\" – čokoláda, atlatl (tj. pomůcka k vrhání oštěpů, používaná Aztéky i jinými indiánskými válečníky), u jiných slov byl tento sufix při přejímání do evropských jazyků setřen, např. tomato, avokádo, chilli, kojot, kvesal, mazama, ocelot nebo hoacin. Z nahuatlu pochází také název Mexiko a mnoho dalších místních jmen v této oblasti, např. Popokatepetl, Oaxaca a mnohé další.\n\nNejbližší příbuzný nahuatlu je jazyk pipil v Salvadoru. Do širšího příbuzenstva patří juto-aztécké jazyky severního Mexika, např. jazyky jaqui, pima, papago, tarahumara, opate, huichol a některé další. K vzdáleným příbuzným patří jazyky hopi, šošonština, juteština, pajutština a a komančština v USA.\n\nJedná se o aglutinační jazyk, který tvoří slova a jejich tvary pomocí prefixů, sufixů a má sklon k vytváření kompozit, často velmi dlouhých. Jedno dlouhé kompozitum tak může mít platnost celé věty.\n\nc = k (před a, o), s (před e, i) \nh = \nhu = w \nqu = k \ntz = c \nx = š \ny = j \nz = s\n\na, c, e, h, i, l, m, n, o, p, q (jen před u), t, u (jen po h, q a také c), x, y, z.\n\nV hieroglyfech se dochovalo několik kodexů. Literatura v latince se dělí na poezii (cuicatl) a prózu (tlahtolli). Poezie byla udržována zpěvem a obecně se rozlišuje 5 žánrů:\n\n\nPróza se pak dělí na:\n\n\n"}
{"id": "41651", "url": "https://cs.wikipedia.org/wiki?curid=41651", "title": "Győr", "text": "Győr\n\nGyőr ( a , , ) je město v severozápadním Maďarsku, 110 km západně od Budapešti, 65 km jihovýchodně od Bratislavy a 10 km od slovenských hranic. Je správním městem župy Győr-Moson-Sopron. Žije zde obyvatel. Je osmým největším maďarským městem. Od roku 1009 je sídlem rábské diecéze (resp. diecéze Győr). Město se nachází na soutoku řek Mošoňský Dunaj, Rába, pak v blízkosti řek Rábca a Marcal. Město je často nazývané i „městem řek“; bylo pod názvem \"Arrabona \"(německy Ráb – Gyor) významným střediskem Pannonie již v době římské. Jižně od města vede evropská silnice E60.\n\nOkolí dnešního Rábu bylo osídleno již od pravěku. Archeologické nálezy včetně pevnosti jsou četné také pro období Římské říše. Prvními písemně doloženými obyvateli tu byli Keltové. Ti město pojmenovali \"Arrabona\", z čehož se vyvinul časem i dnešní český název Ráb. V 6. století území osídlili Slované, kteří zde v 8. století koexistovali s Langobardy a s Franky, přišlými z jihu. Jejich komunity napadli Avaři. Slovanský živel stále převládal, i mezi lety 880 a 894, kdy byl součástí Velkomoravské říše.\n\nKočovní Maďaři sem vtrhli na přelomu 9. a 10. století, osídlili a opravili opuštěnou římskou pevnost, nejprve zde stavěli stany, později i domy. V 13. století Győr těžce poničily vpády Mongolů a útok českých vojsk pod vedením Přemysla Otakara II. v roce 1271.\n\nO dalších 300 let později, když na tehdejší Uherské království zaútočili Turci a postupovali úspěšně zemí na sever, rozhodl se místní vojenský velitel Kristóf Lambert město před Osmany zničit, aby jim nepadlo do rukou. Od této doby je turecký název pro Ráb \"Janik Kala\" – spálené město. Po osvobození země od turecké nadvlády bylo znovu vybudováno, a to za pomocí severoitalských architektů v renesančním a barokním stylu; ze starého města se zachovalo pouze rozložení ulic.\n\nDíky své výhodné poloze na křižovatce obchodních cest mezi dvěma centry Rakouska, Vídní a Budapeští (tehdy Budínem) a zásluhou rozvoje náboženství, řemesel a kultury město prosperovalo. Roku 1627 přišli jezuité, kteří kromě kostela a koleje založili školu a nastolili rekatolizaci města. V roce 1743 Győr získal od královny Marie Terezie statut svobodného královského města. Slibný růst zpomalily již tereziánské války o dědictví slezské a zastavily jej napoleonské války. Rozhodující byl rozvoj strojírenského průmyslu. Ve městě sídlil výrobce lokomotiv a jiné techniky, firma Rába. Výstavba železnice žel přeložila dopravu mezi Vídní a Budapeští dál od města, a tak Győr nakonec ztratil na významu.\n\nBěhem druhé světové války, když nacisté obsadili Maďarsko, začaly se organizovat deportace Židů. Ti, podle sčítání lidu z roku 1910, do té doby představovali 12,6 % místní populace. 13. května 1944 zde nacisté zřídili ghetto. 11. a 14. června pak byly vypraveny dva vlaky, kterými byli odvezeni Židé z města i okolních obcí do koncentračního tábora Auschwitz-Birkenau v dnešním Polsku, což byl největší německý vyhlazovací tábor. Během těchto dvou dnů bylo deportováno celkem 5635 osob. Téměř všichni z nich zahynuli ve vyhlazovacím táboře, nebo ještě cestou v uzavřených nákladních vagónech vlaku. Některým Židům bylo umožněno zůstat, ti však byli zmasakrováni 26. března 1945, jen několik hodin před osvobozením spojeneckou armádou.\n\nV měsíci březnu 1945, před koncem druhé světové války, byl Győr nepřetržitě tři dny bombardován spojeneckými leteckými silami. Zhruba ze 6000 budov ve městě bombardování přežilo pouze cca 200 budov, kde jakoby zázrakem se právě bomby z velké části vyhnuly historickému středu města. Po druhé světové válce byla zahájena obnova města i výstavbou nových, panelových sídlišť; historické centrum pozvolna chátralo. Ve městě se vyráběly železniční vagóny, (stejné nebo podobné vagóny se vyráběly i před válkou a v průběhu války, které pak převážely maďarské Židy (cca 490 tisíc Židů), především z Maďarska do Osvětimi), dále nákladní automobily a autobusy značky Ikarus. Od 90. let 20. století, se postupně začalo s opravami i historického středu města. V této činnosti se stále postupně pokračuje. Győr je napojen i na dálnici spojující Vídeň s Budapeští.\n\n\nV Győru sídlí pobočka Audi AG (Audi Hungaria Motor Kft.) která zde provozuje rozlehlou továrnu, otevřena byla v roce 1994. Vyrábějí se zde sportovní vozy Audi TT, A3 Cabriolet, A3 Limousine a rovněž množství typů motorů (1 913 053 motorů v roce 2007). Jako první se zde vyráběly čtyřválcové řadové motory pro Audi. Později přibyla montáž Audi TT Coupé a TT Roadster. Dále též šestiválcové a osmiválcové motory, a poté, co koncern získal automobilku Automobili Lamborghini S.p.A., začalo Audi vyrábět také vidlicové desetiválcové motory typu V10. Tyto motory pro Audi se plně vyrábějí zde, ale pro Lamborghini V10 pouze válcové bloky. Motory jsou dodávány rovněž to dalších typů vozů skupiny Volkswagen Group, přičemž přes 90 % motorů do vozů Audi je vyráběno zde.\n\n\nS městem jsou spjaté také další osobnosti, které zde působily např. teolog Izidor Guzmics (1786–1839), český filolog a historik Josef Dobrovský (1753–1829), slovenský národní buditel Ľudovít Štúr (1815–1856), rakouský hudební skladatel Johann Georg Albrechtsberger (1736–1809), biskup českého původu Adolf Groll (1733–1743) ad.\n\nHlavním sportovním klubem v Győru je Győri ETO Sport Club, který má mnoho sportovních odvětví. Oblíbená je zejména házená. V Győru je i ženský házenkářský klub. Győrský sport se proslavil hlavně svým fotbalovým klubem Győri ETO FC.\n\n\n"}
{"id": "41652", "url": "https://cs.wikipedia.org/wiki?curid=41652", "title": "Ráb (rozcestník)", "text": "Ráb (rozcestník)\n\nRáb může být:\n\n\n\n"}
{"id": "41655", "url": "https://cs.wikipedia.org/wiki?curid=41655", "title": "Citroën", "text": "Citroën\n\nCitroën, známý i jako Citroen, je francouzský výrobce automobilů. Citroën je součástí koncernu PSA Peugeot Citroën.\n\nVozy Citroën se vyrábí v 9 závodech v Evropě. Tři z nich se nachází ve Francii (Aulnay, Rennes a Sevelnord – Hordain), dva ve Španělsku (Madrid a Vigo) a po jednom v Itálii (Sevelsud), v České republice (Kolín), v Portugalsku (Mangualde) a na Slovensku (Trnava). Výroba mimo Evropu probíhá i v Argentině (Buenos Aires), Brazílii (Porto Real) a Číně (Wu-chan). Společnost přímo zaměstnává 12 000 lidí v 70 zemích.\n\nV roce 1916 se André Citroën, majitel muniční továrny v Quai de Javel, rozhodl pro velkoobjemovou výrobu silných a hospodárných automobilů. První automobil Type A byl vytvořen v létě 1919 a do konce roku bylo vyrobeno ještě 2810 kusů. Roku 1922 vznikl další automobil Autochenille B2, který jako první automobil v historii překonal poušť Saharu. Později společnost Michelin v roce 1935 přebírá kontrolu nad Citroën. Roku 1976 se Citroën stal součástí koncernu PSA Peugeot Citroën a je jí i dnes.\n\nTaké logo automobilky Citroën prošlo dlouhou historií, od roku 1919, kdy první logo tvořily žluté šípy na modrém podkladu, až po dnešní logo, které firma používá od roku 2016. Logo, které vypadá jako dvě šipky směřující vzhůru, tak ve skutečnosti symbolizuje dva šípovité ozuby.\n\nSkupina PSA Peugeot Citroën získala v roce 2013 3 nová evropská ocenění:\n\n„Cenu pro technologie budoucnosti“ za svůj inovativní hybridní systém Hybrid Air využívající benzínový motor a stlačený vzduch, který představuje klíčovou etapu směrem k vývoji vozu se spotřebou 2 l / 100 km.\n\nCenu za inovace „Fleet World Honours“\n\n„Engine Technology Development Of The Year“, která je udělována partnerům skupiny Bosch\n\n\n\n"}
{"id": "41671", "url": "https://cs.wikipedia.org/wiki?curid=41671", "title": "Sachsova–Hornbostelova klasifikace hudebních nástrojů", "text": "Sachsova–Hornbostelova klasifikace hudebních nástrojů\n\nSachsova–Hornbostelova klasifikace hudebních nástrojů je nejpoužívanějším systémem pro třídění hudebních nástrojů. Zakládá se na způsobu tvoření zvuku, nikoli na způsobu hry, nebo konstrukčních vlastnostech nástrojů jako klasifikace předešlé (např. rozdělení na dechové, smyčcové, klávesové nástroje atd.). Její uveřejnění roku 1914 znamenalo zásadní změnu ve způsobu klasifikace hudebních nástrojů. Především v etnomuzikologii a organologii se tato klasifikace používá téměř výhradně. \n\nTento systém vytvořili muzikologové Erich Moritz von Hornbostel (1877-1935) a Curt Sachs (1881-1959) původně pro potřeby systematického třídění hudebních nástrojů z celého světa, uložených v muzejních sbírkách. Označování nástrojů vychází z Deweyova desetinného systému - každý typ hudebního nástroje je charakterizován číselným kódem. První číslo označuje hlavní skupinu nástrojů podle fyzikální podstaty tvoření tónu, následující čísla označují podskupinu podle způsobu hry na nástroj a základních principů stavby. Další čísla, oddělená tečkou, nástroje blíže specifikují. Navržený systém autoři publikovali v německém časopise Zeitschrift für Ethnologie v roce 1914. \n\nJsou vymezeny čtyři základní skupiny:\n\n\n\n\n\nPozději byly přidány: \n\n\nSpíše teoretickou skupinu tvoří: \n\nPrvní dvě úrovně třídění ukazuje následující tabulka:\n"}
{"id": "41673", "url": "https://cs.wikipedia.org/wiki?curid=41673", "title": "Archetyp hudebního nástroje", "text": "Archetyp hudebního nástroje\n\nArchetyp hudebního nástroje je v organologii nejjednodušší myslitelný či potvrzený vývojový předchůdce určité třídy, skupiny nebo samostatného typu hudebních nástrojů.\n\n"}
{"id": "41676", "url": "https://cs.wikipedia.org/wiki?curid=41676", "title": "Chlodvík I.", "text": "Chlodvík I.\n\nChlodvík I. (v pramenech \"Chlodovech\", \"Clovis\" apod., možná 465 – 511) byl franský král (481–511) z rodu Merovejců, původně král sálských Franků z Tournai, který sjednotil všechny Franky pod svoji vládu, a je proto považován za zakladatele franské říše.\n\nV době zániku západořímské říše sídlily franské kmeny v severovýchodní Galii kolem středního a dolního toku řeky Rýna. Postupně se spojovaly do kmenových svazů, v jejichž čele stáli silní náčelníci, kteří mezi sebou soupeřili o moc. Nejschopnější z nich, Chlodvík z rodu Merovejců, který původně vládl v Tournai, odstranil své soupeře a sám se stal roku 481 králem všech Franků. S pomocí své družiny si poté podmanil téměř celou Galii (dnešní Francii) od Rýna až k Pyrenejím. Roku 486 zvítězil v bitvě u Soissons nad tzv. římským králem Syagriem a rozšířil své državy dále na západ. Po porážce Vizigótů u Vouillé roku 507 zabral jejich území v jihozápadní Galii a donutil je přesunout se na Pyrenejský poloostrov. Pouze Burgundi, jejichž říše se rozkládala v jihovýchodní Galii, zatím své državy uhájili. Na konci své vlády se Chlodvík vydal ještě za Rýn a dobyl germánská území na pravém břehu řeky. Tak položil základy franské říše.\n\nKrál Chlodvík byl nejen úspěšným válečníkem, ale také schopným politikem a diplomatem. Jedním z jeho prozíravých činů bylo roku 496 přijetí katolické křesťanství (konverzí od pohanství nebo arianského křesťanství). Pokřtěn byl panovník a jeho dvůr a katolické křesťanství se pozvolna začalo šířit mezi ostatní Franky. Křesťanskou víru nepřijal v ariánské podobě, jak bylo v té době u Germánů běžné. Jeho choť Chlotilda, původem burgundská princezna, ho totiž přiměla, aby přijal nikájské vyznání, to znamená, aby se stal katolíkem. Tím ovšem zkřížil plány ostrogótského krále Theodoricha, který zamýšlel vytvořit z germánských království v západní Evropě (Ostrogótů, Visigótů a případně Franků) blok ariánských států, který měl být protiváhou ortodoxní Byzanci na východě.\n\nChlodvík doufal, že jako pokřtěný panovník katolického ritu bude přijatelnější pro původní křesťanské obyvatelstvo podrobené Galie. Významnou oporu mu jako křesťanovi mohli poskytnout také místní biskupové, kteří se těšili všeobecné vážnosti. Údajně založil rytířský Řád svaté Ampule.\n\nPo Chlodvikově smrti si podle tehdejších franských zvyklostí rozdělili správu říše jeho synové Childebert, Chlothar, Chlodomir a Theoderich.\n\nV letech 508–511 nechal Chlodvík pořídit soupis franského zvykového práva, známý pod názvem \"Pactus legis salicae\" nebo jednodušeně \"Lex Salica\" – Sálský zákon. Vzhledem k tomu, že právní zvyklosti Franků nebyly zatím příliš ovlivněny římským právem, představuje tento zákoník skvělý dobový pramen pro poznání sociálních a hospodářských poměrů u Franků v době vzniku franského státu.\n\n\n"}
{"id": "41685", "url": "https://cs.wikipedia.org/wiki?curid=41685", "title": "Čenkovice", "text": "Čenkovice\n\nČenkovice (německy \"Tschenkowitz\") je vesnice v okrese Ústí nad Orlicí, asi 22 km východně od Ústí nad Orlicí. Obec má obyvatel a její katastrální území má rozlohu 597,3 ha (6 km²). Obec se nachází v nadmořské výšce 665 m n. m.\n\nPro své výhodné klimatické podmínky a dostatek sněhu v zimní sezóně patří k vyhledávaným regionálním lyžařským střediskům — v obci se nachází 8 vleků, 7 sjezdovek a Nugget Snowpark.\n\nObcí protéká potok Čenkovička a bezprostředně sousedí s přírodní památkou Čenkovička.\n\nPrvní písemná zmínka o vsi je z roku 1304.\n\nPo druhé světové válce byla většina původních obyvatel nuceně vysídlena.\n\n\nV obci také stojí nevyužívaný chátrající evangelický kostelík.\n\n"}
{"id": "41686", "url": "https://cs.wikipedia.org/wiki?curid=41686", "title": "Lokomotiva Smoschewer", "text": "Lokomotiva Smoschewer\n\nLokomotiva Smoschewer je úzkokolejná tendrová parní lokomotiva provozovaná na Čiernohronské železnici. Své jméno získala podle výrobního závodu.\n\nTato malá lokomotiva byla původně stavěna lokomotivkou Smoschewer Breslau pro Rakouské polní dráhy 1. světové války. Tyto stavebnicové dráhy o rozchodu 600 mm sloužily k dopravě těžké vojenské techniky k bojovým liniím. Avšak lokomotiva svůj bojový křest nebyla nikdy nasazena do, protože byla dokončena až po skončení války v roce 1918 pod výrobním číslem 625.\nPo válce sloužila na stavebních drážkách po celé jižní Moravě.\n\nV roce 1947 byla svým tehdejším majitelem ukryta mezi dvojité stěny stodoly nedaleko Brna a tam nakonzervovaná přežila prakticky celou dobu socialistického Československa. Opět byla nalezena při demolici budovy v roce 1984. Protože pro ni nebylo jiné uplatnění, získala ji Čiernohronská železnica, kterou v té době pomáhalo mnoho lidí z Brna rekonstruovat.\n\nV roce 1993 byla zrekonstruována dnes již zaniklou firmou Jiří Mach Tursko a slouží v provozu na menších vlacích.\nBěhem rekonstrukce byla vyměněna původní poškozená měděná pec za ocelovou a byl rozšířen rozchod z původních 600 na 760 mm.\n\nPůvodní určení lokomotivy (jen na polní dráhy a proto má malý rošt) a pro dvacetikilometrovou čiernobalockou trať s relativně velkým převýšením jen těsně dostačující velikost vodojemu.\n\nV roce 2003 propadla kotelní lhůta a zůstala odstavena. Oprava do provozního stavu se protahovala a odkládala, především z nedostatku financí – přesto však práce postupně pokračovaly až do července 2009, kdy po dokončovacích úpravách a definitivním seřízení rozvodu nově opravený a natřený Smoschewer opět vyjel na „svou“ železničku. Dnes jezdi už jen do Vydrova skanzenu, z Chvatimechu jen výjimečně.\n"}
{"id": "41688", "url": "https://cs.wikipedia.org/wiki?curid=41688", "title": "Veličina", "text": "Veličina\n\nVeličina je pojem používaný pro kvantitativní a kvalitativní popis reality, tj. jevů, stavů a objektů, jinými slovy k popisu vlastností hmoty. Veličina má svou jednotku (která je nositelem kvalitativní stránky popisu) a číselnou hodnotu (která je nositelem kvantitativní stránky popisu). Veličina je tedy jednotou kvality a kvantity jistého aspektu charakterizovaného jevu, stavu či objektu. Mnohé veličiny jsou pouhými čísly a jejich kvalitou je tedy počet (ale tato čísla mají smysl jen se znalostí toho, co dané číslo charakterizuje); v takovém případě hovoříme o bezrozměrných veličinách, jejich jednotkou je 1 (jedna). Veličina má zpravidla svůj název a označení.\n\nS veličinami se setkáváme v mnoha oblastech denního života. Typickými veličinami jsou fyzikální veličiny, zahrnující „míry a váhy“, ale s veličinami se setkáváme nejen v přírodních vědách, matematice (v matematice ve „slovních úlohách“ počítáme s vhodně pojmenovanými čísly stejně jako s fyzikálními veličinami) a technice, ale v omezenější míře i v ekonomických, společenskovědních a uměleckých oborech.\n\nUrčování hodnoty veličiny (tedy její velikosti ve zvolených jednotkách) nazýváme měření.\nPopisem jednotek a určováním hodnot veličin se zabývá metrologie.\n\nVeličina je zavedena tak, že je součástí exaktního světa a zároveň (elementární a měřitelnou) manifestací reálného světa, či sondou do něho. Je významným a nenahraditelným mostem mezi oběma těmito světy. Takové pojetí podstaty veličiny umožnilo Izáku Newtonovi vybudovat exaktní vědu , tedy zobrazovat znalosti o reálném světě jako exaktní svět, jinými slovy vědu matematizovat viz Vágnost, Exaktní věda. Tento Newtonův počin znamená historický zlom v možnostech vědeckého poznání a budování vědy, neboť věda dostala i nový, velice efektivní nástroj formálního (matematického) odvozování tj. získávání nových znalostí z dosud známých. Je lhostejno, o jaký vědní obor se jedná, nutnou podmínkou pro budování přístupu exaktní vědy je možnost zavedení potřebných veličin.\n\n\n\n\n\nU fyzikálních veličin se setkáváme s dalšími způsoby dělení, např. na veličiny extenzivní, intenzivní a protenzivní, nebo na skaláry, vektory a tenzory.\n\nKategorie fyzikálních resp. technických veličin jsou nazvané podle použité metrologické metody, jsou tedy označením metodologickým a necharakterizují oblast použití těchto veličin.\n\nNěkdy se však používá obecné označení skupiny veličin podle oblasti použití. Lze se tak setkat s pojmem \"chemická veličina\" (i ), ačkoli se metrologicky jedná většinou o jednotky fyzikální (v menší míře technické a někdy i kvalimetrické). Podobně \"ekonomická veličina\" je z metrologického hlediska zpravidla veličinou technickou, ale existují mezi nimi i veličiny fyzikální (např. charakteru času) a kvalimetrické.\n\nZnačkou (symbolem) veličiny je obvykle písmeno (skupina písmen) latinské nebo řecké abecedy, někdy s indexy nebo jinými rozlišovacími znaménky.\n\nNormy řady ČSN ISO 31 resp. ČSN ISO/IEC 80000 doporučují pro značku veličiny použití kurzivy (skloněného písma) bez ohledu na druh písma ostatního textu.\n\nZnačkou jednotky je obvykle písmeno (skupina písmen) latinské abecedy, výjimečně písmeno řecké abecedy, nebo jejich kombinace vytvořená naznačeným násobením, mocninou nebo lomením.\n\nNormy řady ČSN ISO 31 resp. ČSN ISO/IEC 80000 doporučují pro značku jednotky použití antikvy (stojatého písma) bez ohledu na druh písma ostatního textu.\n\nZápis veličiny\n\nObecně se jednotka dané veličiny zapisuje jako značka veličiny v hranatých závorkách.\n\nČíselná hodnota dané veličiny se zapisuje jako značka veličiny ve složených závorkách.\n\nVeličina udává, jakou číselnou hodnotou musíme danou jednotku zvětšit (znásobit), abychom obdrželi měřenou vlastnost jistého objektu. Proto lze veličinu označenou \"X\" napsat jako formální součin číselné hodnoty {\"X\"} a jednotky této veličiny [\"X\"]:\n\n\"Příklad:\"\n\nZ výše uvedeného vztahu plyne i zásada pro převod dané veličiny na jiné jednotky [\"X\"]':\n\nZvolíme-li \"k\"-krát větší novou jednotku [\"X\"]'\nmusí být číselná hodnota stejné veličiny \"k\"-krát menší, aby formální součin zůstal stejný:\n\n\"Příklad:\"\n\nSe symbolickým zápisem lze pracovat i při odvozování veličin. Při něm se veličiny násobí a dělí podle pravidel algebry. Díky komutativnosti násobení přeskupíme činitele tak, abychom k sobě dostali všechny číselné hodnoty a všechny jednotky. Budeme-li mít veličinu \"X\" odvozenou z veličin \"A\", \"B\" a \"C\" například vztahem \"X\" = \"A\"·\"B\"/\"C\", bude pak její číselná hodnota {\"X\"} = {\"A\"}·{\"B\"}/{\"C\"} a jednotka [\"X\"] = [\"A\"]·[\"B\"]/[\"C\"] (i když ta může mít nový název i značku).\n\nV přeneseném významu slova pak slovo veličina vyjadřuje důležitost či úctyhodnost nějaké osoby. Viz též kapacita.\n\n"}
{"id": "41689", "url": "https://cs.wikipedia.org/wiki?curid=41689", "title": "Andrew Wiles", "text": "Andrew Wiles\n\nSir Andrew John Wiles (* 11. dubna 1953 Cambridge) je britský matematik žijící v USA, držitel mnoha vědeckých ocenění a člen několika vědeckých společností. Proslavil se zejména svým důkazem Velké Fermatovy věty, získaným roku 1994.\n\nJiž ve svých deseti letech našel knihu, ve které byla Velká Fermatova věta, usoudil, že její formulace je tak jednoduchá, že i on ji ve svých deseti letech byl schopen pochopit. Od té chvíle věděl, že tento problém neopustí, dokud jej sám nevyřeší.\n\nV Cambridgi získal základní a středoškolské vzdělání. Na Oxfordské univerzitě získal v roce 1974 titul bakaláře, pak v roce 1980 titul Ph.D. Následně se stal profesorem na Princetonské univerzitě, působil ve Francii, a pak ve stopách svého otce na Oxfordu.\n\nKromě důkazu Velké Fermatovy věty, vytvořeného s pomocí Richarda Taylora, získal další důležité výsledky v oblasti teorie čísel. V současnosti je profesorem a vedoucím katedry matematiky na Princetonské univerzitě. Za svůj největší objev byl oceněn celou řadou cen a vyznamenání; v roce 2016 obdržel Abelovu cenu.\n\nO Fermatově problému a jeho řešení vyšla kniha Simona Singha: \"Fermat's Last Theorem\" (v češtině \"Velká Fermatova věta\", Academia, 2000).\n"}
{"id": "41690", "url": "https://cs.wikipedia.org/wiki?curid=41690", "title": "Papoušci", "text": "Papoušci\n\nPapoušci (Psittaciformes) jsou vývojově starý řád hlučných a pestrých ptáků, jehož domovem jsou převážně tropické oblasti světa – Austrálie, Tichomoří, Jižní a Střední Amerika. Na jižní polokouli jejich rozšíření sahá až k Ohňové zemi v Patagonii a na Nový Zéland. Kdysi obývali i Evropu. U některých druhů papoušků se jistými změnami v genomu vyvinula dlouhověkost a zároveň i vysoká inteligence.\n\nJe to ucelený řád ptáků zahrnující 322 druhů.\n\nPapoušci jsou druhově vyhraněnou skupinou s řadou charakteristických znaků:\n\nZobák papoušků je neobyčejně silný, dokáží jím překousnout i dráty. Mají vysoký hákovitě zahnutý zobák, jehož horní čelist výrazně přesahuje spodní.\nHorní čelist není pevně srostlá s lebkou, může se pohybovat nahoru a dolů, spodní čelist se pohybuje i do stran.\nJazyk papoušků je velmi pohyblivý, masivní, svalnatý a s chuťovými buňkami, někdy má na špičce dokonce jamku, která slouží jako lžička např. k vybíraní semen z lahvovitých plodů, nebo jakýsi kartáček ke sbírání nektaru z květů (loriové)\n\nZobák je spolu s jazykem všestranně důmyslným nástrojem, uzpůsobeným k louskání semen a pojídání plodů a k přidržování na větvích.\n\nNoha papoušků je samostatným nástrojem. Běhák je krátký, značně otáčivý, dva prsty směřují dopředu a dva dozadu (\"zygodaktylní noha\"), noha je tak dokonale stavěna ke šplhání po větvích i k uchopení potravy a jejímu podání do zobáku, což je opět v ptačí říši ojedinělé.\nVětšinou velmi pestré opeření je udržováno v dobrém stavu prachovým pudrem, který se vytváří v pudrotvorném peří. Papoušci mají jen velmi slabě vyvinutou kostrční žlázu, a tak si peří nemastí tukem.\n\nJsou to dlouhověcí ptáci, větší papoušci se mohou dožít velmi vysokého věku. Andulka žije 12–15 let, korela 20 let, amazoňan portorický 82 let, kakadu žlutočečelatý až 120 let. Délka života je samozřejmě závislá na úrovni chovatelské péče.\n\nNejvětším druhem papouška byl \"Heracles inexpectatus\", obří druh, žijící na území Nového Zélandu v období raného miocénu (asi před 19 miliony let). Na výšku měřil podle odhadů zhruba 1 metr a vážil kolem 7 kilogramů.\n\nPotrava je vesměs rostlinného původu, i když sbírají také hmyz a žížaly zvláště v období krmení mláďat.\n\nPáry jsou velmi často celoživotní, partneři k sobě vysloveně lnou a s projevy náklonnosti lze u nich pozorovat po celý rok. Ptáci si vzájemně probírají peří, dotýkají se zobáky a krmí se. Mimo dobu hnízdění žijí sociálně a sdružují se do obrovských hejn.\n\nTéměř všichni hnízdí v dutinách stromů a snášejí 2–5 (malé druhy až 8) bílých vajec. Krmivá mláďata se líhnou holá a slepá, rodiče je krmí kaší z volete až do vylétnutí z hnízda a i několik týdnů po tom, co mláďata hnízdo opustí.\n\nPapoušci jsou (vedle některých krkavcovitých) nejinteligentnější ptáci, mají ze všech ptáků nejvíce vyvinutý koncový mozek. Mají schopnost věrně napodobovat nejrůznější zvuky včetně lidských slov, nemluví však s citovým zabarvením. Někteří papoušci dokážou zapískat i celé písně, jiní napodobují hlas zvířat, pláčou, smějí se, kašlou apod. Zvláště nadaní papoušci znají až 200 slov. Papoušek přitom samozřejmě nerozlišuje, co se má učit a co pro něho není vhodné, proto nesmí slyšet ta slova, která nechceme, aby opakoval. Občas komolí dohromady to, co slyší. U některých se pak objevuje i schopnost smysluplné řeči (Papoušek šedý).\n\nPapoušci jsou nejznámější a nejoblíbenější skupinou exotických ptáků chovaných pro okrasu a potěšení, je to způsobeno jednak jejich pestrým zbarvením a přítulností, ale zvláštními znaky chování. Jedná se o ucelený řád, historie chovu papoušků sahá až do dob Alexandra Makedonského, který patrně dovezl ochočené papoušky do Evropy z Asie.\n\nV dnešní době tvoří obchod s papoušky, \"celosvětově největší objem obchodu se zvířaty\", což znamená pro mnohé druhy nebezpečí vyhubení. I přes přísnou ochranu se odhaduje, že se ročně odchytí pro komerční účely více než 10 miliónů papoušků.\n\nVšechny druhy papoušků kromě andulky, korely a alexandra malého jsou zařazeny v příloze CITES 1 nebo CITES 2.\n\nŘád papoušci (Psittaciformes)\n\n\n"}
{"id": "41691", "url": "https://cs.wikipedia.org/wiki?curid=41691", "title": "Papoušek šedý", "text": "Papoušek šedý\n\nPapoušek šedý – žako (\"Psittacus erithacus\") je druh papouška z čeledi papouškovitých. Mezi chovateli je velice oblíben pro svoji schopnost napodobovat zvuky a slova. Jeho velikost se pohybuje kolem 30–40 cm. Zbarvení je proměnlivé od světlé až po černošedou. Na ocasních perech je nepřehlédnutelná červená barva.\n\nPřestože objektivní srovnávání inteligence zvířecích druhů je velmi obtížné, papouškovití se považují za jedny z nejinteligentnějších ptáků. Zvlášť žakové jsou známi svými kognitivními schopnostmi, které se u nich patrně vyvinuly v důsledku spolupráce při obstarávání potravy na zemi v domovské střední Africe.\n\nMnohokrát zveřejněné experimenty Irene Pepperbergové se žaky chovanými v zajetí, mezi něž patřil i Alex, prokázaly, že tito papoušci si dokážou spojovat lidská slova s významy, nebo alespoň do určité míry. Odvážná tvrzení o používání jazyka se také objevila ve spojitosti s jiným žakem, N'kisi, jenž disponuje slovníkem čítajícím přes tisíc slov a hovoří i ve větách. V každém případě není pochyb, že žakové a jiní papoušci (zvláště arové a kakaduové) spolu s krkavcovitými (vrány, havrani a sojky), jsou v porovnání s ostatními ptáky vysoce inteligentní.\n\nPapoušek šedý žako se vyskytuje ve dvou poddruzích:\n\n\nŽako kongo je větší pták se světle šedým peřím, tmavočerveným ocasem a černým zobákem. Poddruh žako liberijský je menšího vzrůstu, má tmavší černošedé zabarvení, tmavě kaštanový ocas a světlejší zobák.\n\nNěkteří autoři nesprávně rozlišují ještě třetí poddruh, žako šedý ghanský (\"Psittacus erithacus princeps\"). Ten připomíná žaka kongo, avšak je tmavší a o něco menší; tento poddruh však dosud nebyl vědecky identifikován. Mezi chovateli se traduje existence ještě čtvrtého poddruhu, žaka šedého kamerunského, jemuž se přezdívá \"velký stříbrný\".\n\n\nPapoušci, kteří byli odchováni v zajetí svými rodiči ve voliérách i mláďata z ručních odchovů dosahují hmotnosti 420-520 gramů. Mláďata mají po nalíhnutí hmotnost 15-16 gramů.\n\n\nSvým vzrůstem jsou menší než jejich příbuzný poddruh. Papoušci, kteří byli odchováni v zajetí svými rodiči ve voliérách i mláďata z ručních odchovů dosahují hmotnosti 350-400 gramů. Mláďata mají po nalíhnutí hmotnost 12-13 gramů.\n\nOd 4.února 2017 byly oba druhy zařazeny do CITES I a jejich chov podléhá povinné registraci chovaných jedinců.\nŽako byl jako domácí společník chován již před 4 000 lety. Na některých egyptských hieroglyfech jsou zřetelně zobrazení krotcí papoušci. Také staří Řekové si ochočených papoušků velmi považovali a tento zvyk později přejali zámožní Římané. Ti papoušky drželi v umně zdobených klecích a cenili si jejich schopnosti mluvit. Žaka vlastnil i anglický král Jindřich VIII.\n\nV současné době jsou ručně dokrmení žakové velmi vyhledávaní, neboť jsou to skvělí a přítulní domácí mazlíčci. Jelikož však mají nevyzpytatelnou povahu, nemusejí být vhodní k malým dětem. Žakové disponují velkou silou a svým mohutným zahnutým zobákem a drápy mohou způsobit zranění. Jsou to vysoce inteligentní ptáci, považovaní za nejlepší imitátory ze všech papoušků. Chovatelé často tvrdí, že vlastnit žaka je jako mít „pětileté dítě.“ Naproti tomu žakové odchycení v divočině potřebují čas a trpělivost, aby se adaptovali, a při kontaktu s člověkem vrčí a koušou. Úmluva o mezinárodním obchodu s ohroženými druhy (CITES) prodej odchycených papoušků zakázala.\n\nStejně jako všichni papoušci i žakové vyžadují od chovatele hodně času a pozornosti. Přes různorodost údajů se většina autorů shoduje, že pro duševní zdraví žaka je nutné, aby trávil tři hodiny denně mimo klec a majitel se mu alespoň 3/4 hodiny intenzívně věnoval. Žakové (zejména poddruhu kongo) jsou známi svou plachostí v přítomnosti cizích lidí. Pokud nejsou v pravidelném kontaktu s různými osobami, mají sklon upnout se na jediného člověka. Ačkoli přátelství s jinými ptáky stejného druhu nebývají obvyklá, žakům prospívá socializace s papoušky jiných druhů.\n\nDíky své inteligenci žako vyžaduje spoustu hraček, aby se nenudil. Tři až pět hraček najednou obvykle stačí; přílišné množství může klec zahltit. Hračky by se často měly přemisťovat a obměňovat, aby se papoušek zabavil. Pro žaka trávícího většinu dne v kleci je vhodná klec o délce 1m a šířce 60 cm. Výška není tolik důležitá, vyjma případů klecí s hracím stojanem v horní části. Pokud je taková klec vyšší než majitel, papoušek se může projevovat teritoriálně. Žako trávící většinu času na ptačím stromě a používající klec pouze k přespávání potřebuje klec pouze tak velkou, aby v ní mohl pohodlně roztáhnout křídla a nedotýkal se hlavou stropu a ocasem dna. Rozteč mříží by měla být asi 1,8–2,5 cm, síla minimalně 2mm. Krotký žako by měl být držen v bezpečném prostředí a umístěn v rušné části domu, například obývacím pokoji, kde se může zaměstnávat pozorováním dění v rodině.\n\nŽakové mívají speciální nároky na výživu a měli by být krmeni potravou bohatou na vápník a vitamín A, např. listovou zeleninou, brokolicí, mandlemi nebo trochou sýra. Obvykle se jim též podává pečlivě odměřené množství doplňků obsahujících vápník a vitamíny. Přemíra těchto látek ve stravě však může vést ke zdravotním obtížím. Žakům by se mělo přistřihávat jen několik málo per z letek, protože jsou to těžcí ptáci. Přílišné zastřihnutí může způsobit, že pták spadne na zem a poraní se. Mladí ptáci s příliš zastřiženými letkami již nikdy nemusí znovuzískat plnou koordinaci a obratnost v letu.\n\nInformace o průměrném a maximálním věku divokých papoušků šedých nejsou známy. V zajetí se maximální věk pohybuje do 60 let. Za extrémní případ je považován věk 73 let.\n\n"}
{"id": "41692", "url": "https://cs.wikipedia.org/wiki?curid=41692", "title": "Kakaduovití", "text": "Kakaduovití\n\nDo čeledě kakaduovití jsou řazeni papoušci obývající Austrálii, Indonésii, Oceánii a Filipíny, jejichž typickým znakem je chocholka na hlavě.\n\nNejmenším zástupcem je korela chocholatá, největší kakadu je kakadu arový, který může dosáhnout hmotnosti až 1 kg.\n\nVšichni kakaduovití kromě korely jsou zapsáni v příloze CITES, většina je chráněna, některé druhy jsou na pokraji vyhubení nebo zranitelní.\n\nJediná skupina papoušků, která vyměnila pestré barvy za bílou, růžovou a černou aniž by ztratili své kouzlo. Všichni kakaduové mají krásnou ozdobu hlavy – pohyblivou chocholku, podle jejichž pohybů se dá rozpoznat nálada jedince.\n\nŽijí ze všech papoušků nejdéle, kakadu žlutočečelatý se dožívá až 119 let.\n\nKakaduové jsou ptáci vysloveně společenští, ve volné přírodě vytvářejí hejna, která se rozpadají pouze v době hnízdění.\n\nV Evropě je popisuje již kniha De arte venandi cum avibus.\n\nPapoušci kakadu používají nástroje.\n\nČeleď kakaduovití se rozpadá na dvě podčeledi - kakaduové (\"Cacatuinae\") a korely (\"Nymphicinae\") :\n\n\nJediným zástupcem je korela chocholatá. Je to běžný, travními semeny živící se pták, žijící po celé Austrálii. Je to také populární klecový pták.\n\n\n"}
{"id": "41699", "url": "https://cs.wikipedia.org/wiki?curid=41699", "title": "Vyšehrad (rozcestník)", "text": "Vyšehrad (rozcestník)\n\nNázev Vyšehrad se pojí s těmito významy:\n\n\n\n"}
{"id": "41702", "url": "https://cs.wikipedia.org/wiki?curid=41702", "title": "Za Hrnčířkou", "text": "Za Hrnčířkou\n\nZa hrnčířkou je národní přírodní památka, která se nachází západně od obce Ohrozim v okrese Prostějov. Na jihu od národní přírodní památky se nachází další přírodní památka Brániska. Chráněné území spravuje AOPK ČR - regionální pracoviště Olomoucko.\n\nDůvodem vyhlášení NPP Za Hrnčířkou jsou společenstva acidofilních suchých trávníků a populace vzácných a ohrožených druhů rostlin ostřice přítupé (Carex obtusata) a koniklece velkokvětého (Pulsatilla grandis), včetně jejich biotopů. V roce 2004 zde byl objeven nový druh pro ČR, ostřice přítupá (\"Carex obtusata\"). Kromě této lokality roste v ČR už jenom na sousedním kopci Malá horka v katastru obce Vícov.\n\n"}
{"id": "41707", "url": "https://cs.wikipedia.org/wiki?curid=41707", "title": "Daliboř", "text": "Daliboř\n\nDaliboř je přírodní památka ev. č. 1582, lokalita Horka nad Moravou v okrese Olomouc. Správa CHKO Litovelské Pomoraví.\n\nDůvodem ochrany je zbytek slatinných společenstev se vzácnou květenou.\n\n"}
{"id": "41711", "url": "https://cs.wikipedia.org/wiki?curid=41711", "title": "Harpyje", "text": "Harpyje\n\nHarpyje (též harpie, nebo harpye) jsou mytické bytosti (monstra) antické mytologie, zobrazované jako napůl ženy napůl ptáci.\n\nSlovo \"harpyje\" vzniklo z řeckého slova \"harpazein\" (ἅρπάζειν, tj. \"rvu, uchvacuji\"). Ve starověkém Řecku byly jakousi personifikací bouře a mračen. Ve středověku se z nich postupně staly zlovolné, lidem škodící bytosti.\n\nPopis harpyjí je poměrně komplikovaný, neboť se postupem času představa o harpyjích měnila a nejasný je i jejich počet. Jejich rodiče jsou mořský bůh Thaumás a bohyně Élektra.\n\nPůvodní představa harpyjí byla velmi neurčitá a byly zosobněním bouře. Jejich původní posláním bylo unášet duše zemřelých do podsvětí. Již v antickém Řecku se jejich představa dostala do podoby žen s křídly, byly tedy podobné antickým Sirénám. Později byly vyobrazovány jako ptáci s lidskou, zpravidla ženskou nebo dívčí hlavou. Nakonec se jejich hlava změnila na hlavu staré ošklivé ženy.\n\nZákladní představu si lze učinit z Hésioda, který uvádí existenci dvou harpyjí – \"Alléktó\" (Vichřice) a \"Ókypeté\" (Rychloletá), později k nim přibyla ještě třetí harpyje \"Kelainó\" (Mrákotná-temnomraká). Homér navíc uvádí \"Podargu\" (Rychlonohou).\n\nV jiných představách je harpyjí blíže nespecifikovaný vyšší počet, ve středověku se prakticky jednalo o druh zlovolných bytostí jejichž počet nebyl nijak omezován, např. Dante Alighieri v Božské komedii (Peklo, XIII, 102/103) uvádí \"Harpyjí hejno v listí se jí pase, a bol jí působí a bol jí vodí\".\n\nPodle starověkých předpokladů se harpyje oplodňují větry, jejich děti jsou pak nejrychlejší a nejlepší koně (např. Achilleovi či Aldrastův Oreión).\n\nHarpyje vystupují v několika řeckých bájích. Nejznámější je o slepém Fíneovi, který byl nadán věšteckým uměním, ale protože ho zneužíval, bohové ho oslepili. Jeho druhá manželka Eidothea ho přesvědčila, že za slepotu mohou synové z prvního manželství, které z duše nenáviděla. Podle jedné verze je Fíneus uvrhl do žaláře, podle druhé je nechal zakopat za živa. Proto na něj byl seslán trest neukojitelného hladu a kdykoliv se chtěl najíst, Harpyje přiletěly, vše snědly a co nestačily, to pokálely. Od Fínea byly zahnány až při výpravě Argonautů, kdy byly Harpyje nuceny slíbit, že ho již nechají být a nebudou mu dále ubližovat.\n\nHarpyje pronikla také do heraldiky, kde bývá zobrazována jako figura orla s dívčím obličejem a poprsím.\n"}
{"id": "41712", "url": "https://cs.wikipedia.org/wiki?curid=41712", "title": "Tulipán", "text": "Tulipán\n\nTulipán (\"Tulipa\") je rozsáhlý rod jednoděložných rostlin z čeledi liliovitých v užším pojetí (\"Liliaceae\" s. str.).\n\nTulipány jsou vytrvalé cibulovité rostliny. Listy jsou jednoduché, střídavé, horní listy se postupně zmenšují oproti spodním, s listovými pochvami. Čepele listů jsou čárkovité, kopinaté až podlouhlé, někdy trochu ztlustlé, se souběžnou žilnatinou. Květy jsou poměrně velké, většinou jednotlivé na vrcholu stonku. Okvětí se skládá ze šesti okvětních lístků ve dvou přeslenech. Tyčinek je šest ve dvou přeslenech, jsou volné. Gyneceum se skládá ze tří plodolistů, je synkarpní, semeník je svrchní. Plodem je tobolka. Tulipány se množí cibulkami, které se oddělují od matečné rostliny (na podzim).\n\nRozlišujeme rané, středně rané a pozdní odrůdy tulipánů. Darwinovy hybridy mají pevné stonky, proto jsou vhodné k řezu. Liliokvěté tulipány dorůstají výšky 50 až 70 centimetrů a vyznačují se prohnutými okvětními lístky. Rembrandtovy tulipány okouzlují pestře pruhovanými nebo skvrnitými květy, což je způsobeno úmyslnou, neškodnou virovou infekcí. Tulipány Viridiflora mají bílé, žluté nebo červené květy se zelenými proužky. Neobvyklé papouškovité tulipány jsou hustě plnokvěté a mají kadeřavé okvětní lístky. Třepenité tulipány, které bývají většinou červené, se vyznačují jemně roztřepenými okraji okvětních lístků.\n\n\nJe známo přibližně 100 až 150 druhů tulipánů. Původní oblastí výskytu tulipánů je pravděpodobně Čína, konkrétně jižní svahy Pamíru. Odtud se květina rozšířila (pravděpodobně obchodními karavanami) do Turecka, severní Afriky, Anatolie, Íránu a Japonska na východě. Většina druhů pochází z pohoří Pamír a Hindúkuš a kazašských stepí. Jinde jsou však hojně pěstovány a občas i zplaňují. Tulipány byly v oblibě u sultánů Mohameda II. (1451–1481) a Sulejmana Velikého (1520–1566).\n\nPoprvé se tulipány v Evropě objevily roku 1554 ve Vídni za vlády Ferdinanda I. Habsburského. Podle jiných zdrojů se však v polovině 16. století objevily nejprve v Praze (v Jelením příkopu na Pražském hradě) a až odtud se dostaly do Vídně a díky botanikovi Charlesi de L’Eclusi do nizozemského Leidenu, kde byly zasazeny do tamní nově založené univerzitní zahrady.\n\nTam se začaly tulipány pěstovat a staly se velmi populární. Bohatí měšťané byli ochotni za cibulku zvláštní odrůdy tulipánu platit i zlatem. Cena tulipánů v Nizozemsku prudce rostla. Tulipánové šílenství vyvrcholilo v únoru 1637, kdy nastal krach na komoditní burze. Hodně milovníků tulipánů tehdy zkrachovalo. Turci dodnes říkají tulipánům „lalei“. Jméno tulipán, které se používá na západě, vzniklo omylem. V 16. století napsal rakouský vyslanec na dvoře tureckého sultána dopis svému císaři, ve kterém mu referoval o tom, jak si tuto rostlinu Turci oblíbili. Jejich květ popsal jako vzhůru nohama obrácený turecký čepec – tedy turban neboli tuliban. Vznikla tak zkomolenina slova a změna názvu na tulipán.\n\nV ČR není původní žádný druh. Tulipán planý (\"Tulipa sylvestris\") a tulipán zahradní (\"Tulipa × gesneriana\") jsou hojně pěstované druhy a v okolí lidských sídel občas i zplaňují.\n\nTulipány se rozdělují na:\n\nPoužívají se na skalky, venkovní záhony, trávník i k řezu.\n\n\n\n\n\n \n"}
{"id": "41713", "url": "https://cs.wikipedia.org/wiki?curid=41713", "title": "Ultima Online", "text": "Ultima Online\n\nUltima Online (neboli UO) je MMORPG (Masive Multiplayer Online Role Playing Game) hra, odehrávající se ve fantasy světě. Jako v téměř každé této hře je nutné, aby si člověk vypracoval postavu od úplných začátků až k silnému a konkurenceschopnému válečníkovi, mágovi či řemeslníkovi. Hru vydala v roce 1997 společnost Origin Systems. V současné době vlastní licence společnost Electronic Arts.\n\nV době, kdy byla hra vydána, patřila co se grafického a herního zpracování týče ke světové špičce. V podstatě byla úplným zlomem v onlinovém pojetí hraní her. Do té doby byly hry většinou jen v podobě textových MUDů, které byly tvořené textovými znaky a například monstra byla reprezentována znaky (X) nebo (W), a také byly často zaměřeny primárně na PvP hru.\n\nNaproti tomu Ultima Online přichází v ručně kresleném enginu. Dalo by se říci, že tato Ultima je Garriottův sen na sdílení jeho pohádkového světa s ostatními hráči. On sám tuto hru aktivně hrával v roli Lorda Britishe\n\nUltima Online, nemá jako většina MMORPG konec, herní postavu lze však neustále vyvíjet.\n\nHra sice v mnohém navazuje na herní mechanismy z předchozích Ultim, nicméně vzhledem k novým technologiím a faktu, že \"Ultima Online\" je jedna z prvních perzistentních online her přibylo mnoho nových herních prvků. Částečně byla hra koncipována jako sociální a ekonomický experiment.\n\nDovednosti \"(Skills)\" jsou zde vyjádřeny v procentech, přičemž hráč si může u trenérů za úplatu nechat danou dovednost vycvičit až do výše zhruba 32%. Ve hře je přítomno na 50 různorodých dovedností od fantastických jako Magery(magie), Necromancy(necromancie) či Alchemy(alchymie) až po obyčejné jako Mining(dolování), Tailoring(šití), či Blacksmithing(kovářství).\nKaždý herní charakter může navýšit svoje dovednosti do výše 700, což umožňuje značnou variabilitu mezi charaktery. Maximální výše dovednosti je 100 %, přičemž pomocí speciálních předmětů jde navýšit až na 120 %. Hráči mohou své dovednosti i zvyšovat či uzamknout jejich výši a tím si vytvořit postavu dle svých představ.\n\nZákladní statistiky herních postav jsou \"strength\"(síla), \"dexterity\"(obratnost), a \"intelligence\"(inteligence). Postupem času přibyly i další statistiky jako jsou různé odolnosti (např. vůči jedům či ohni), \"Luck\"(štěstí) či \"Lower Reagent Cost\"(snižuje nároky kouzel na přísady).\n\n\"Ultima Online\" disponuje propracovaným výrobním systémem, kdy hráči mohou vyrábět velké spektrum věcí, od různých zbrojí či zbraní přes lodě až k dekorativním předmětům na výzdobu domů. Pokud hráč disponuje maximální dovedností v daném směru (\"Grand Master)\", předměty jím vyrobené mohou být kvalitnější než ty, které prodávají NPC prodejci.\nVzhledem k časové náročnosti některých činností (dolování, těžba), které dovedou být po čase únavné vznikly různé makrovací programy, které buď částečně nebo úplně automaticky vykonávaly danou činnost. Používání těchto programů je ze strany provozovatelů hry trestáno, jediný oficiálně povolený makrovací program je UOAssist.\n\nHráči Ultimy Online se připojují na speciální servery, tzv. shardy.\nOficiální servery OSI (neboli Origin Systems Inc., nyní součást EA) je název pro placené UO servery běžící přes 10 let, které staví na prověřeném a stále vyvíjeném herním systému. 10 let je v životě počítačové hry téměř neuvěřitelná doba, OSI pohání po 10 let pilovaný, neuvěřitelně komplexní systém, který drží tuto fantastickou hru stále relativně na špici potravního řetězce.\n\nNeoficiální servery jsou provozovány pomocí emulátorů a lze se na ně připojit zdarma. Nejčastěji používanými emulátory jsou RunUO, Sphere, Penultima Online či Wolfpack. Prvním emulátorem byl Ultima Offline eXperiment, jehož první verze se objevila v mezi lety 1996–1997, ještě za trvání beta testu.\n\nNa neoficiálních serverech díky snadné modifikovatelnosti enginu lze nalézt novou (ať už vlastní nebo převzatou) grafiku, animace a hudbu, předměty, mapy nebo upravené či naprosto předělané herní systémy. Origin, potažmo Electronic Arts, neoficiální servery toleruje za předpokladu, že jsou provozovány zdarma.\n\nDle českých stránek Ultima existovalo k datu 26. června 2013 deset českých neoficiálních serverů. Byly to Andaria, Auberon, Dark Paradise, Dark Paradise 2, Endor, Erebor, Kelevar, Manawydan, Midkemia a Život v Bradavicích. Krátkou dobu byl spuštěn neoficiální server Kruval.\n\nHra jako taková vznikla v roce 1997 a poté pokračovala těmito datadisky:\n\nU datadisků šlo především o přidávání nových monster, předmětů, úpravy mapy a podobně; herní systém se ale nijak zásadně nezměnil.\n\nCelkem byla plánována dvě pokračování, nicméně byla později zrušena aby se vývoj mohl zaměřit na vylepšování stávající hry.\n\nUltima Online 2 později přejmenovaná na Ultima Worlds Online: Origin byla oznámena v roce 1999. Měla přinést prvky steampunku do fantasy světa. Minulost, přítomnost a budoucnost měla být spojena kvůli chybě Lorda Britishe při pokusu spojit Gem of Immortality.\nHra byla zrušena v roce 2001 těsně před vydáním, protože Electronic Arts se obával výrazného snížení počtu platících hráčů.\n\nMimo oficiálních klientů poskytovaných Electronic Arts jsou ve vývoji klienti třetích stran, určené převážně pro free servery.\n\nJedná se o čistě \"2D\" klienta, v současnosti je určen především pro méně výkonná PC, která nedokážou provozovat nový UO:KR či dnes již nepodporovaný 3D klient z verze Third Dawn. Někteří lidé si jej více považují než 3D klienta pro jeho větší uměleckou hodnotu. Část použité grafiky jsou modely z hry \"Ultima VIII\" ve vysokém rozlišení.\n\n3D klient vydaný s datadiskem Third Dawn, perspektiva hry zůstává stále stejná, ale klient je už plně akcelerovaný. Nicméně stávající hráči ho nepřijali s velkým nadšením a noví hráči si ho kvůli problémům se stabilitou a výkonem také příliš neoblíbili. Dále byla kritizována grafika, která vycházela z 2D verze a mnohé modely nebyly pro 3D verzi dostatečně upraveny, takže při zazoomování hra vypadala špatně.\nZačátkem května / koncem dubna 2007 byla podpora tohoto klienta ukončena kvůli podpoře nadcházejícího klienta \"Kingdom Reborn.\"\n\n\"Ultima Online: Kingdom Reborn\" byl oznámen v srpnu 2006 a vydán 27. června 2007. Byl vyvinut především za účelem modernizace zastaralého vzhledu hry při zachování možností rozšiřování klienta. Nicméně mnoho hráčů zaznamenalo množství chyb a nedodělků a kritizovalo jeho předčasné vydání.\n\nDoporučené parametry jsou: Windows XP nebo Windows Vista, CPU: Intel Pentium III 1000 MHz nebo AMD Athlon 1000 MHz, RAM: 512 MB nebo více, Video: 64 MB 3D grafická karta s podporou hardwarového Transform and Lighting, jako NVIDIA GeForce 3 nebo vyšší, pevný disk: 6,0 GB volného místa.\n\nKlient je k dispozice bezplatně ke stažení pro stávající hráče.\n\nIris2 je open source, multiplatformní 3D klient postavený na enginu OGRE a je určený pro hru na free serverech.\n\nUživatelské rozhraní oficiálních klientů je nedokonalé, proto se zejména na free shardech používá takzvaných\n\"makrovacích programů\". Jedná se o programy, které dokáží simulovat veškeré akce, nebo posloupnosti.\nDnes se tyto programy všeobecně používají, nicméně na mnohých serverech jsou některé z nich často zakazovány, například kvůli zneužívání těchto programů k podvádění. Na oficiálních OSI serverech je povolen pouze UOAssist.\n\nMezi nejběžnější programy patří Injection, UOAssist, EasyUO, Razor či Phoenix.\n\n"}
{"id": "41715", "url": "https://cs.wikipedia.org/wiki?curid=41715", "title": "Dřevoplyn", "text": "Dřevoplyn\n\nDřevoplyn je produkt zplyňování biomasy, při kterém uhlík v molekulách reaguje za vysoké teploty (>500 °C) s párou nebo kyslíkem, čímž vzniká směs oxidu uhelnatého (CO), vodíku (H), methanu (CH) a oxidu uhličitého (CO). V některých generátorech vzniká také větší množství dehtových látek, které obsahují rakovinotvorné polycyklické aromatické uhlovodíky. \n\nDřevoplyn může být využit k pohonu automobilů v běžných spalovacích motorech, k nimž je připojen zplyňovací generátor. V takovém případě se pak jedná o druh generátorového plynu. Tento způsob využití byl rozšířený v některých evropských státech (včetně Protektorátu Čechy a Morava) během druhé světové války, kdy ropa a produkty z ní byly k dispozici především pro vojenské účely. Dřevoplyn lze použít i k vaření a vytápění nebo k výrobě elektřiny. Oproti technologii ze 40. let jsou dnešní generátory vybaveny elektronickými kontrolními systémy, takže nepotřebují stálý dohled. \n\nPro rozvod dřevoplynu existují dvě možnosti, za prvé jeho vyčištění a napojení na plynovody pro zemní plyn, nebo jeho zkapalnění pomocí Fischer-Tropschovy syntézy.\n\nVyčištění dřevoplynu od dehtových látek je nutné pro jeho použití v sofistikovaných spalovacích motorech, Stirlingově motoru, spalovací turbíně nebo v palivových článcích. Na druhé straně dehtové látky zvyšují výhřevnost plynu při jeho přímém spalování.\n\n"}
{"id": "41720", "url": "https://cs.wikipedia.org/wiki?curid=41720", "title": "Chufuova pyramida", "text": "Chufuova pyramida\n\nChufuova pyramida (též Cheopsova pyramida nebo Velká pyramida) je největší pyramida v Egyptě, největší známá kamenná stavba vybudovaná v období starověku, první a současně jediný do dnešní doby zachovaný z klasických divů světa. Dnes je pokládána za nejcharakterističtější symbol staroegyptské civilizace. Proto je také jedním z míst nejvíce zatížených turistickým ruchem.\n\nPyramida se nachází na pyramidovém poli v Gíze na předměstí současné Káhiry. Je ústřední částí rozsáhlého pyramidového komplexu vybudovaného v období Staré říše jako hrobka panovníka 4. dynastie Chufua v oblasti někdejšího egyptského hlavního města Mennoferu nejspíše podle projektu vezíra Hemiuna. Egypťany byl komplex nazýván \"Achtej Chufu\" – „Chufu je na obzoru“, což nevyjadřuje dojem velikosti stavby zastiňující vše ve svém okolí, jak dříve tvrdili někteří autoři, ale staroegyptskou představu králova posmrtného života ve spojení s kosmickým cyklem hvězd, případně slunce.\n\nI bez ohledu na svou velikost vykazuje ve srovnání s ostatními pyramidami Chufuova pyramida určité jedinečné rysy; z tohoto důvodu byla (resp. celý Chufuův pyramidový komplex) jedním z archeologicky nejzkoumanějších objektů v Egyptě a také se stala jedním z nejvíce interpretovaných starověkých artefaktů, a to nejen vědou, ale i mimovědeckými disciplínami. V polovině 19. století vznikl až do současnosti živý zvláštní proud nazývaný pyramidologie reflektující pyramidy (a z nich z pochopitelných důvodů především Chufuovu) v duchu hermetismu a esoteriky jako nositele odvěké moudrosti či zvláštních tajemství, která jsou zde „zašifrována“ a která třeba „odhalit“. V nejnovější době bývají nejrůznějšími způsoby dávány do souvislosti s údajnou existencí mimozemských civilizací nebo s dávnými a současné vědě neznámými lidskými kulturami disponujícími pokročilými technologiemi (např. Atlantida). Společným znakem všech těchto teorií je, že odmítají akceptovat nejen primární účel pyramid jako hrobek, ale i jejich datování egyptologií, takže posouvají dobu jejich vzniku hlouběji do minulosti. V případě Chufuovy pyramidy bývá v této souvislosti nejčastěji poukazováno na neprůkaznost Chufua jako stavebníka.\n\nPyramida má v současnosti rozměr základny 230,38 × 230,38 m, její současná výška je 138,8 m, i když původně byla ještě o 2 m na každé straně delší a o 9 m vyšší. Sklon pyramidy je přibližně 51°50´.\n\nAž do 80. let 19. století byla nejvyšší lidskou stavbou na světě. Zabírá plochu 5,15 hektarů. Chybějící špička, kazící dojem dokonalého jehlanu, je zřejmá na první pohled – díky tomuto defektu byla za druhé světové války na vrcholu pyramidy protiletecká pozorovatelna. Jedná se o druhou nejobjemnější stavbu na světě – původní objem celé stavby činil asi 2 433 400 m. Na celou stavbu bylo použito přibližně 2,3 milionů kusů kamenných bloků, z nichž každý váží od 2,5 do 15 tun.\n\nPři jednom z přeletů nad Gízou pilot britských vojenských vzdušných sil v roce 1940 pořídil fotografii Velké pyramidy, ze které je patrné, že pyramida má nikoliv 4, ale 8 stěn. Každá ze 4 hlavních stěn je středem od úpatí k vrcholu souměrně rozdělena. Tato skutečnost je vidět primárně ze vzduchu a výjimečně je v určitých okamžicích během dne v závislosti na pohybu Slunce.\n\nTento jev byl pozorován již v 19. století. Stěna je na každé straně konkávní zhruba o 0,5° až 1°. U většiny pyramid v Egyptě se tento specifický tvar nevyskytuje. u Mykerinovy pyramidy je však nepatrně vidět.\n\nPodle záznamů historika Hérodota pracovalo na stavbě v tříměsíčních intervalech okolo sta tisíc otroků po dobu asi 20 let. Dnes se odborníci shodují, že na stavbě pracovalo něco přes 30 tisíc dělníků, někteří mluví dokonce o pouhých 10 tisících – ne však otroků, ale rolníků a kvalifikovaných dělníků, pro něž bylo v blízkosti pyramidy zřízeno dokonce i sídliště s několika tisíci domy. Nicméně při množství prací potřebných k postavení takovéto stavby bylo nezbytné uložit denně na své místo cca 800 t materiálu (při stavbě trvající 20 let). Mnozí badatelé poukazují na mistrnou přesnost doprovázející tuto stavbu a existují pochyby o skutečné délce, období i technice výstavby.\n\nDalší nezodpovězená otázka je vlastní technologie stavby, kde se spekuluje o možnostech užití zvedacích nástrojů nebo použití ramp. Použití zvedacích nástrojů podporoval i Hérodotos, ale tato technologie by byla pomalá a vyžadovala by mnoho lidí, použití ramp je mnohem pravděpodobnější, ale má také háček, a to délku ramp při postupující výšce pyramidy.\n\nCelá tato stavba byla postavena pravděpodobně jako hrobka krále Chufua, proto je v ní vytesána také pohřební komora. Tato komora je, oproti předchozím obdobím, kdy byla vždy pod úrovní země, vytesána v samém nitru pyramidy. Není pouze jedna - jak je obvyklé, ale tři - umístěné v různých výškách přibližně nad sebou (jedna z nich je pod úrovní pyramidy). To díky postupu stavby pyramidy a obavám krále z předčasné smrti. Do pravé pohřební komory (třetí v pořadí, s rozměry 10,4 × 5,2 × 5,8 m) vede chodba, která navazuje na tzv. \"Velkou galerii\", která je 45 metrů dlouhá a 8,5 metru vysoká. Její stěny jsou obloženy osmi vrstvami vápencových bloků tak, že vrchní vrstva překrývá spodní tak těsně, že vzniklou mezerou neprojde ani čepel nože. Desky byly opracovávány pouze měděnými dláty, pískem a vodou. Zdi, strop a zatarasující bloky byly vystavěny z granitové žuly, která je velmi tvrdá. Nad pohřební komorou byly z obav architektů vytvořeny dutiny aby zmenšily tlak působící na strop pohřební komory. V pohřební komoře dodnes stojí sarkofág z jednoho kusu žulového kamene, který sem byl dopraven ještě před dokončením komory, poněvadž by kvůli své velikosti neprošel pozdějším vchodem. Královo tělo zmizelo už před mnoha sty lety (pravděpodobně již v období tzv. Střední Říše), stejně jako pravděpodobně bohatá pohřební výbava.\n\nV roce 2017 byla nad velkou galerií objevena pravděpodobná rozměrná dutina a také další menší dutina na severní straně pyramidy.\n\nKaždou pyramidu obklopoval komplex staveb. Z těchto staveb se dodnes zachovaly jen zbytky zádušního chrámu a tři satelitní pyramidy, patřící zřejmě jeho manželkám. Pyramida byla během staletí poškozena lupiči, ale v 7. století př. n. l. byla opravena králi 26. dynastie. Po dobytí Egypta Araby, ji v roce 820 otevřel kalif Al-Monzun. Na severní straně tak vznikl ve výšce 18 metrů dodnes používaný vchod.\n\n"}
{"id": "41721", "url": "https://cs.wikipedia.org/wiki?curid=41721", "title": "Rachefova pyramida", "text": "Rachefova pyramida\n\nRachefova pyramida u Gízy je jen o málo menší než největší pyramida v Egyptě postavená pro krále Chufua (Cheopse), ale z dnešního pohledu se jeví vyšší. Tento dojem vyvolává umístění na výše položeném místě a také do jisté míry strmější sklon stěn. Díky tomu si ji mnoho obdivovatelů plete s pyramidou Chufuovou.\n\nTuto hrobku si vybudoval král Rachef (Chafre, řec. \"Chefrén\"). Základna měří 215,25 metru a má výšku 136,4 metru (původně 143,5 metru) a dnes jí chybí vrcholek, neboli \"pyramidion\". Sklon pyramidy je asi 53°10´.\n\nPostavena je o něco méně propracovaněji, než pyramida Chufuova, spáry mezi bloky jsou často široké. Obložení pyramidy se dochovalo pouze pod vrcholem.\n\nPohřební komora se zde nachází pod povrchem, vytesaná do skalního podloží, přístupová cesta k ní je mnohem jednodušší, než u pyramidy Chufuovy. Co ale nechybí ani u této pyramidy je komplex staveb, které ji obklopují. Jedna zvláštnost však u této pyramidy existuje. Je jí Velká Sfinga, obrovitá socha ležícího lva s hlavou panovníka.\n"}
{"id": "41722", "url": "https://cs.wikipedia.org/wiki?curid=41722", "title": "Menkaureova pyramida", "text": "Menkaureova pyramida\n\nMenkaureova pyramida (též Mykerinova) je nejmenší pyramida, která se nachází v Gíze u Káhiry (Egypt). Její jméno v překladu znamená \"Božský je Menkaure\". V době jejího vzniku už byla egyptská říše pravděpodobně oslabena, ale není známo, kvůli čemu se tak stalo. \n\nKrál Menkaure (řec. \"Mykerinos\") měl být dobrotivý panovník. Podle tradice se za jeho vlády vedlo lidu mnohem lépe než za jeho předchůdců.\n\nJeho pyramida je na poli v Gíze nejmenší, ale i tak už nikdo jiný po něm vyšší pyramidu nepostavil. Základna pyramidy měří 108,4 metru a vysoká je „jen“ 66,45 metru. Sklon pyramidy je přibližně 51°.\n\nNa její stavbu bylo použito větší množství žuly, což byl materiál mnohem prestižnější než pískovec. Podle dostupných zpráv však byla pyramida ze všech nejkrásnější, a to díky obložení, které mělo být v dolní třetině z asuánské červené žuly, ve střední třetině z bílého turského vápence a špička byla opět z červené žuly. Toto obložení se dochovalo až do 16. století, kdy bylo uloupeno mamlúky.\n\nNa rozdíl od předchozích pyramid nevznikl u této pyramidy hřbitov panovníkových příbuzných a úředníků, ale i zde se nachází komplex chrámů a tři malé pyramidy.\n"}
{"id": "41732", "url": "https://cs.wikipedia.org/wiki?curid=41732", "title": "Karel Klíč", "text": "Karel Klíč\n\nKarel Václav Klíč (30. května 1841 Hostinné – 16. listopadu 1926 Vídeň) byl český malíř, fotograf a grafický technik. V roce 1878 vynalezl heliogravuru, při pobytu v Anglii v roce 1890 proces zdokonalil. V roce 1892 sestrojil první hlubotiskovou rotačku.\n\nNarodil se v papírně v Hostinném zvané Labský mlýn. Jeho dětství bylo poznamenáno úrazem, po kterém celý život kulhal. V roce 1848 se dostal do Prahy s otcem, který se účastnil bojů na barikádě. Karel byl, stejně jako jeho otec, v neustálé opozici proti rakouskému režimu. Nedlouho poté, kdy se zapsal na malířskou akademii, byl předveden na policii za kresbu hanobící c.k. ministra Rakouska a navíc tam ztropil výtržnost. Za trest byl vyloučen z Akademie a vypovězen z Prahy. Potom se živil malováním a později se mu podařilo Akademii přece jen dostudovat.\n\nSeznámil se s fotografií a v roce 1866 fotografoval v Brně, kam odjel za otcem, vítězné Prušáky. Ateliér Raffael v Brně byla dobrá živnost, bouřlivák Klíč však navíc založil satirický časopis, který byl samozřejmě zakázán.\n\nPoté odešel do Budapešti, kde kreslil na zakázku pro maďarský časopis \"Kulihrášek\". Roku 1869 se usadil ve Vídni, kde kreslil ve společnosti herců a zpěváků. Živil se velmi úspěšně jako koncertní malíř: Kreslil pravou i levou rukou, zády k obecenstvu nakreslil celou první řadu, kreslil i vzhůru nohama, prostě jak jej zrovna napadlo.\n\nByl nejen bravurním kreslířem, ale také maloval – např. portrét Jindřicha Fügnera, jednoho ze zakladatelů Sokola, kreslil Garibaldiho, kněžnu Metternichovou, Palackého aj. Byl i zručným litografem, dokonale ovládal mědiryt i lept. Při rytí dřevorytů pro časopisy často přemýšlel, zda by se dala rytecká práce usnadnit pomocí fotografie. Intenzivně se zabýval reprodukcí polotónových obrazů na papír. Když poznal obtíže tisku z výšky, soustředil se na tisk z hloubky. Namáhavé pokusy přinesly ovoce o silvestrovské noci roku 1878, která se stala datem vynálezu heliogravury.\n\nByl důvěřivý a nedal si svůj vynález patentovat. Když mu byl nápad odcizen, nezbylo než začít s novými pokusy. Chtěl nyní tisknout obrázky strojně ve velkém množství. Po špatných zkušenostech své pokusy tajil. Rok 1890 je rokem vynálezu rotačního stíracího hlubotisku.\n\nV anglickém Lancasteru navštívil firmu Storey Brothers & Co. Ltd., slavný grafický závod. Tam jeho nabídku nového hlubotiskového stroje okamžitě přijali.\n\nPůvodně měl Klíč v úmyslu hned odcestovat, ale nakonec strávil v Anglii mnoho let. V roce 1895 byla v Lancasteru založena tiskárna, která se věnovala zejména tisku uměleckých děl. Stal se v ní ředitelem a posléze i spolumajitelem. V roce 1897 se vrátil do Vídně, kde také o řadu let později zemřel.\n\nDen před Silvestrem 1878, kdy vynalezl heliogravuru, prováděl pokusy s měděnou deskou. Práce se mu nedařila a tak desku uložil do zásuvky stolu. V ní však měl uložen asfaltový prášek k naprašování desek pro tisk z výšky. Zvířený prášek se na desku usadil v rovnoměrné vrstvě. Když si toho všiml, nahřál desku nad plamenem, až se k ní asfaltový prášek přitavil. Do této vrstvy vyleptal obrázek. Hned ráno vzbudil tiskaře Pissaniho, aby mu zhotovil otisky. Byly dokonalé, takže zdařilý obrázek věnoval své ženě jako novoroční dárek. Tak vznikla heliogravura; použitá metoda se však hodila jen pro tisk na ručním lisu, proto ji později zdokonalil.\n\nZdokonalení techniky spočívalo v nahrazení asfaltového zrna pravidelnou jemnou sítí. Obraz k leptání se tak rozložil na drobnohledné čtverečky, takže vznikla jakási mřížka. Buňky byly různě hluboké, v tmavších partiích obrazu bylo barvy více, v místech světlejších méně. Proto i vrstva barvy přenesená na papír byla nestejná a tištěné reprodukce měly měkké polotónované přechody a hluboké stíny.\n\nJeho vynález je svým významem srovnatelný s vynálezem knihtisku J. Gutenberga, protože vytvořil podmínky pro uplatnění nové polygrafické techniky pro tisk ilustrovaných časopisů, obalů, uměleckých děl apod. v masovém rozsahu.\n\n\n"}
{"id": "41735", "url": "https://cs.wikipedia.org/wiki?curid=41735", "title": "Seznam ministrů vnitra České republiky", "text": "Seznam ministrů vnitra České republiky\n\nSeznam ministrů vnitra České republiky představuje chronologický přehled osob, členů vlády České republiky, působících v tomto úřadu:\n\n"}
{"id": "41741", "url": "https://cs.wikipedia.org/wiki?curid=41741", "title": "Vyšehrad", "text": "Vyšehrad\n\nVyšehrad je historické hradiště, hrad a pevnost v Praze, na skále nad pravým břehem řeky Vltavy na jižním okraji historického města, ve čtvrti Vyšehrad. Na Vyšehradském hřbitově se Slavínem u kostela sv. Petra a Pavla jsou pochovány významné české osobnosti, nachází se zde i nejstarší pražská rotunda sv. Martina. Dnes parkově upravený a veřejně přístupný areál je od roku 1962 národní kulturní památkou.\n\nK Vyšehradu se váže řada pověstí z počátků českých dějin, založil jej prý bájný kníže Krok. Skutečný vznik knížecího hradiště je kladen do druhé poloviny 10. století. Koncem 11. století zde sídlil první český král Vratislav II., který zřídil vyšehradskou kapitulu. Roku 1420 hrad vypálili husité, v polovině 17. století byl přestavěn na pevnost střežící Prahu od jihu. Od 15. do 19. století byl Vyšehrad s podhradím též samosprávným městem, do roku 1848 podřízeným vyšehradské kapitule a připojeným k Praze roku 1883. V téže době došlo ke zřízení národního pohřebiště a k úpravám Vyšehradu do dnešní podoby. Roku 1904 byl vyšehradskou skálou proražen tunel, který otevřel pravobřežní komunikaci Prahy s jižním okolím.\n\nVyšehrad se rozkládá něco málo přes 3 km jihovýchodně od Pražského hradu na pravém břehu Vltavy. Pankrácká pláň o nadmořské výšce kolem 230 m v těchto místech vybíhá k severozápadu přibližně 600 m dlouhou ostrožnou, vklíněnou mezi řeku Vltavu a údolí potoka Botiče. Severní, západní i jižní svahy návrší jsou velmi strmé, jihozápadní okraj dokonce tvoří 42 metry vysoká skála z ordovických břidlic, spadající přímo do Vltavy, která má v tomto místě také největší hloubku na celém území Prahy. Katastrální území Vyšehradu je ze západu vymezeno středem Vltavy, z jihu a východu hradbami pevnosti nad Nuslemi, na severní straně pak ulicemi Na Slupi, Botičskou, Na Děkance a Svobodovou. Z vrcholku skály je krásný výhled na Prahu i na koryto řeky Vltavy (prakticky od Braníka až po Staré město); je to jeden z nejhezčích přirozených vyhlídkových bodů v Praze.\n\nPověst vypráví, že Vyšehrad založil kníže Krok, když hledal bezpečnější sídlo. V době, kdy sídlil na Budči, vyslal posly, aby našli bezpečnější místo. Na strmé skále nad Vltavou kníže přikázal vykácet les a vystavět tam hrad. Když Krok zemřel, vlády se ujala jeho dcera Libuše. Jenže muži si vládu žen nepřáli a tak Libuše vyslala posly, ať následují jejího koně, který jim najde jejich nového vládce. Poslové šli dva dny a třetího dne došli do vesničky Stadice, kde na poli oral s párem volků Přemysl. Kůň se u něho zastavil a poslové poznali, že to je jejich budoucí vládce. S velikou slávou byl převezen na Vyšehrad, kde ho již vítala Libuše. A tak Přemysl po boku Libuše usedl na trůn a společně s Libuší vládl českému lidu. Na památku toho, že byl povolán z pole, byl nazván Oráč a stal se 4. českým vládcem (podle pověsti).\n\nK Vyšehradu se též vztahuje pověst o rytíři Horymírovi, jenž byl na Vyšehradě vězněn za knížete Křesomysla, protože ničil stříbrné doly. Jako poslední přání se před smrtí chtěl naposledy projet na svém věrném koni Šemíkovi. Že Křesomysl nechal zavřít všechny brány, nebylo nic platné. Šemík přeskočil i s Horymírem hradby a skočil rovnou do Vltavy. Horymír se zachránil, ale statečný Šemík na následky skoku uhynul. Dodnes má náhrobek v Neumětelích.\n\nTaké se vypráví pověst podobná pověsti o blanických rytířích: vyšehradské návrší v sobě skrývá tajné sklepení, kde je ukryt zlatý poklad. Nad poklady bdí starý český lev s dvanácti lvíčaty. Lev několikrát za rok o půlnoci vychází ven a pátrá, zda české zemi nehrozí nebezpečí. Když zjistí, že je vše v pořádku vrátí se zpět do sklepení. Pokud by však české zemi hrozilo nebezpečí, lev zařve tak mocně, až se vyšehradská skála rozlomí a ze lvíčat se stanou mocní lvi, kteří rozsápou všechny nepřátele.\nAčkoli staré české pověsti, zachycené v Kosmově kronice, vyzvedají starobylost Vyšehradu, je po pravěkém osídlení doloženo jeho středověké osídlení až ke konci 10. století. Již tehdy šlo o významný opěrný bod českých knížat s mincovnou, který Vratislav II., později korunovaný na prvního českého krále, roku 1070 přestavěl na hlavní panovnické sídlo (opuštěno 1135), zřídil zde kapitulu s kostelem a královskou nekropolí. \n\nNového rozkvětu se Vyšehrad dočkal za Karla IV., který dal sídlo opevnit a zařadil zdejší kolegiátní baziliku do svého korunovačního ceremoniálu, pro tento účel ji dal přestavět do monumentálních rozměrů a Vratislavovy ostatky dal vsadit do menzy hlavního oltáře. Středověký hrad byl poničen husitskými bojovníky po bitvě pod Vyšehradem a kolem jeho ruiny pak vyrostlo městečko. Od poloviny 17. století byl Vyšehrad proměněn na pevnost obehnanou mohutnými bastionovými hradbami a bazilika dostala vrcholně barokní podobu. Do dnešní podoby s národním hřbitovem, novogoticky přestavěným chrámem a parkovou úpravou byl proměněn v 2. polovině 19. století péčí proboštů zdejší kapituly.\nNejstarší osídlení Vyšehradu dosvědčují archeologické nálezy do období eneolitu na konci 4. a ve 3. tisíciletí př. n. l. Jde o pozůstatky sídliště kultury s nálevkovitými poháry (datované přibližně 3200 až 3000 př. n. l.) a poté kultury řivnáčské (2500 až 2300 př. n. l.). Podobných výšinných sídlišť je v Praze doložen více, mj. Zámka, Šárka či Butovice. Opevnění z této doby však na Vyšehradě není doloženo. Významnější nálezy z dalších období pravěku nepřinesl ani rozsáhlý průzkum, který provádí vyšehradská expozitura Archeologického ústavu akademie věd a objevují se až v polovině 10. století. To, že scházejí i nejmenší stopy raně slovanského osídlení ze 6. a 7. století, zvláště tzv. keramika pražského typu, ba i pozůstatky ze dvou století následujících, je v rozporu s podáním o Vyšehradu jako počátku české státnosti, které se rozvinulo ve středověkých pověstech.\n\nPočátky Vyšehradu nejsou dosud dostatečně probádány. Chybí k nim písemné prameny i rozsáhlejší archeologický průzkum, který na Vyšehradě prováděl zejména Bořivoj Nechvátal. Středověký Vyšehrad je doložen ke konci 10. století, chybí spolehlivé doklady jeho domnělého staršího založení, předpokládaného na základě legendární tradice, ale i například dle existence kostelíku, jehož zasvěcení sv. Klimentovi odpovídá starší cyrilometodějské tradici.\n\nZ nejstarší doby byly zjištěny četné zbytky keramiky na různých místech návrší, pozůstatky dřevohlinitých valů s čelní kamennou zdí na severním okraji v dnešních Karlachových sadech. Nejvýznamnějším nálezem jsou základy mohutného čtvercového kostela se třemi apsidami pod zbytky pozdější baziliky sv. Vavřince, dochovanými v objektu nynějšího Starého děkanství. Všechny tyto nálezy, stejně jako písemné prameny, nasvědčují, že Vyšehrad je zhruba o jedno století mladší než Pražský hrad. Přesný průběh opevnění z této doby nelze vzhledem k míře pozdějších terénních změn určit, rozloha hradiště bývá odhadována na 9 až 10 hektarů. Původně zde měl být domnělý hrad \"Chrasten\" – „jejž nynější lidé nazývají Vyšehrad (), tehdy však od chrastí dostal jméno Chvrasten ()“\n\nPísemně je existence Vyšehradu (v podobě \"VVISEG\", \"WISEG\", \"VVISEGRAD\", \"VAISGRAD\" atp.) poprvé dosvědčena opisem na rubové straně denárových mincí ze závěru vlády Boleslava II. Přibližně v letech 992 až 1012, tedy za Boleslava II., Boleslava III. a Jaromíra zde fungovala knížecí mincovna. Vedle mincí je Vyšehrad zmiňován teprve v prvních letech 11. století. Kronikář Kosmas k letům 1003 a 1004 uvádí, že kníže Jaromír se ze svého pohanění Vršovci na Velízi zotavoval na Vyšehradě a že mu vyšehradská posádka zůstala věrná po obsazení země Boleslavem Chrabrým, taktéž Dětmar z Merseburku k roku 1004 zmiňuje, že zvoněním na Vyšehradě byl dán signál k vyhnání Poláků z Prahy.\nKníže Vratislav II., pozdější první český král, který měl vážné rozepře se svým mladším bratrem, pražským biskupem Jaromírem (Gebhartem), přesídlil kolem roku 1070 pryč z jeho blízkosti na Pražském hradě. Za své nové sídlo si vybral právě Vyšehrad a aby vyvážil biskupův vliv i po církevní stránce, založil tehdy na Vyšehradě kostel svatého Petra a Pavla, k němuž zřídil sbor kněží – kapitulu. Nová, bohatě nadaná (66 vesnic) kapitula se měla těšit exempci, čili měla být vyňata z biskupské pravomoci a podřízena přímo římskému papeži. Exempce, jediná svého druhu v českých zemích, byla potvrzena papežem Luciem II. roku 1144.\n\nPanovnický palác stával kdesi v jihozápadní části hradu, přibližně nad vyšehradskou skalou. Jeho areál, obehnaný příkopem, spojoval kamenný most (zbytky mostu se dochovaly dodnes) s okrskem kapitulního chrámu v severním sousedství. Vedle zmíněné baziliky sv. Petra a Pavla se na Vyšehradě nacházelo také několik dalších kostelů. Alespoň jmenovitě je známa mj. existence kostela sv. Klimenta a rotundy sv. Jana Evangelisty v areálu paláce (ke kostelu sv. Jana se snad vztahují již některé nápisy na mincích z přelomu 10. a 11. století). V této době byly také zbudovány bazilika sv. Vavřince (s pozoruhodnou dlaždicovou podlahou) a dodnes stojící rotunda svatého Martina u hlavní brány na východním předhradí. Při Vyšehradě se, stejně jako pod Pražským hradem, nacházela zámožná kupecká osada. Vyšehrad byl i důležitým kulturním střediskem. Ke korunovaci Vratislava II. králem byl kolem roku 1085 zhotoven bohatě zdobený evangeliář, označovaný dnes jako \"Kodex vyšehradský\", jedno z nejhodnotnějších děl románské knižní malby v Evropě. K Vyšehradu má blízko i dílo, navazující na Kosmovu kroniku a popisující události let 1125 až 1141, kronika anonymního autora, označovaného jako kanovník vyšehradský.\n\nVyšehrad sloužil jako sídlo českých panovníků od Vratislava II. až po Soběslava I., tedy do roku 1140. Za Soběslavovy vlády (1129) bylo také provedeno rozšíření baziliky sv. Petra a Pavla, v jejíž kryptě byli postupně pohřbeni někteří příslušníci vládnoucího rodu: Vratislav II., jeho žena Svatava, Konrád I. Brněnský, Soběslav I. a také Soběslav II.. Vladislavem II. počínaje sídlili čeští panovníci opět na Pražském hradě.\n\nKdyž Vyšehrad přestal být panovnickým sídlem, stavební ruch utichl a hrad začal upadat, významu zcela nepozbyl, vždyť v dobách před zřízením pražského arcibiskupství roku 1344 podléhala země ve věcech církevních cizímu arcibiskupství v Mohuči, zatímco vyšehradská kapitula byla podřízena přímo papežskému stolci. Představení kapituly tak byli hojně využíváni k diplomatickým jednáním a zejména ve 13. a počátkem 14. století bývala fakticky propojena hodnost probošta s funkcí královského kancléře. Mezi nejznámější osobnosti tohoto dvojího úřadu patřili např. Gervasius, pozdější mohučský arcibiskup Petr z Aspeltu či Jan Volek. Protože probošti mnohdy ani nepobývali na Vyšehradě, běžný chod kapituly řídil její děkan. Vyšehradská kapitula v této době patřila k nejbohatším pozemkovým vlastníkům v zemi, patřilo jí např. město Prachatice.\nRoku 1249 postihl baziliku sv. Petra a Pavla požár a následné, již raně gotické, rekonstrukce se táhly několik desetiletí. Výraznou gotickou přestavbu zahájila královna Eliška Přemyslovna, která na Vyšehradě v domě svého nevlastního bratra Jana Volka 28. září 1330 zemřela. Chrám ve své nové podobě dosáhl délky kolem 110 metrů, čímž se stal zdaleka největším kostelem v Praze. Půdorys této stavby se s nynějším chrámem překrývá jen částečně – základy větší části románské i gotické stavební fáze leží v prostoru vyšehradského hřbitova ve východním prodloužení dnešního kostela; fragmenty dvou pravděpodobně panovnických hrobů byly archeology lokjalizovány uvnitř. Další rozsáhlé budování chrámu následovalo za Eliščina syna Karla IV. v 60. a 70. letech a pokračovalo i za Václava IV. Významným uměleckým dílem, které se dochovalo z období po roce 1355, je deskový oltářní obraz italského ikonografického typu Panny Marie pokorné (Madonna dell'Umilta), sedící bez trůnu přímo na trávníku rajské zahrady, s Ježíškem hrajícím si s lemem jejího pláště. Z období barokního kultu je znám jako \"Vyšehradská madona\", nebo madona Dešťová, protože se nosil v přímluvném procesí za déšť pro nadcházející úrodu. Obraz pravděpodobně dal namalovat Jan Očko z Vlašimi pro dnes již zaniklý špitální kostel téhož patrocinia, tedy Pokory Panny Marie, který stával ve vyšehradském podhradí v prostoru nynější křižovatky ulic Vratislavovy, Vnislavovy a Libušiny. Stříbrným příkrovem se svým znakem obraz opatřil Václav Králík z Buřenic. \nZ předchozí a téže doby jsou při Vyšehradské bazilice doloženy další kaple, např. Volkova fundace kaple Božího Těla, a jeden kostel, později zaniklý. K roku 1352 se poprvé písemně připomíná kostel sv. Kříže, pozdější kostel Stětí sv. Jana Křtitele v hradbách. Zástavba hradu v předhusitském období nebyla souvislá, na Vyšehradě existovala řada kanovnických domů a samostatných dvorců, žilo zde odhadem přes 100 duchovních s nezanedbatelným počtem služebnictva. Svahy Vyšehradu byly v této době z velké části osázeny vinicemi.\nDoba vlády Karla IV. znamenala v dějinách Vyšehradu druhý vrchol s rozsáhlou stavební činností. V souvislosti s velkorysým založením Nového Města pražského byl Vyšehrad napojen na budované městské hradby a jeho vlastní opevnění ve velice krátké době (1348 až 1350) zcela přebudováno a zesíleno. Vyšehrad obklopily gotické hradby s ochozem a cimbuřím, lemované v pravidelných 60m rozestupech asi 15 čtvercovými věžemi o rozměrech 7,5×7,5 m. Opevnění mělo dvě mohutné brány – Špičku na straně pankrácké a Jeruzalémskou (Pražskou) na straně novoměstské. Zatímco Špička se dochovala hluboko do novověku a její malou část lze vidět dodnes, Jeruzalémská brána vzala za své už za husitských válek. Karel nechal na Vyšehradě zbudovat i výstavný areál královského paláce. Velký zájem, který tento panovník projevoval o Vyšehrad souvisel s potřebou přihlásit se k návaznosti na tradici přemyslovské dynastie. Proto se v jím sepsaném \"Korunovačním řádu českých králů\" započínají obřady v předvečer korunovace na Vyšehradě, kde mají být novému panovníkovi ukazovány údajné střevíce a mošna Přemysla Oráče, právě zde tradičně uchovávané.\n\nRoku 1420 oblehli Vyšehrad husité. Křižácká vojska, která přitáhla Vyšehrad vymanit z kleští obležení, husité v bitvě na pankrácké pláni 1. listopadu 1420 porazili a posádka Vyšehradu se vzdala. Husité pak Vyšehrad vyplenili a proměnili v ruiny.\n\nV následujícím období byl Vyšehrad s podhradím osídlen chudými řemeslníky a změnil se v malé městečko. Vliv si zde podržela kapitula, které patřily i rozsáhlé pozemky, dvory a vsi v okolí – na území dnešních Nuslí, Podolí a Braníka. Jako samostatná pevnost v následujícím období nesloužil, ale jeho opevnění zůstala úloha v obranném systému Prahy.\n\nProtože starý gotický systém opevnění byl s pokrokem vojenství a zvláště dělostřelby málo účinný, započalo se už v prvních letech třicetileté války s posilováním obrany Prahy a také Vyšehradu budováním předsunutých sypaných bastionů na nejohroženějších místech stávajících hradeb. Na Vyšehradě se jednalo především o prostor před branou Špičkou k Pankráci. Po roce 1639 byla v tomto prostoru zřízena rohová hradba s dnešní Táborskou branou, později přestavěná a doplněná počátkem 50. let. Známý je návrh generála Montecuccoliho, sepsaný bezprostředně po skončení švédského obležení v prosinci 1648, v němž navrhuje vybudovat v zemi sedm moderních pevností, z toho dvě chránící přímo Prahu. Zatímco návrh na opevnění Strahova se neuskutečnil, po schválení císařem Ferdinandem III. roku 1653 se začalo s výstavbou vlastní vyšehradské pevnosti. Základem byly plány Innocenza Contiho s pozdějšími dodatky Josefa Priamiho. Vlastní stavbu prováděli mj. Carlo Lurago, Santino Bossi, později zejména Giovanni de Capauli. Třebaže hlavní objem prací spadal do 50. a 60. let 17. století, budování pevnosti probíhalo v menší míře i během následujících desetiletí. Do roku 1727 tak byly na vyšehradském opevnění prostavěny přes 2 miliony zlatých.\n\nOpevňovací práce znamenaly úplnou zkázu pro horní vyšehradské město – jeho městská zástavba, prakticky vylidněná již během předchozích válečných událostí, byla zbořena v letech 1653 až 1654, z prostor pevnosti byla na dlouhý čas vysídlena i kapitula. Vlastní pevnost dostala tvar nepravidelného pětiúhelníka s pěticí bastionů, vybíhajících z jeho rohů (šestý atypický bastion byl zamýšlen na vltavské straně). Bastiony, původně pojmenované podle světců, dostaly později i pořadová čísla v rámci systému pražské pevnosti. Jejich označení jsou tedy následující: Bastion č. 33 (sv. Bernarda) při napojení novoměstských hradeb na severní straně nad údolím Botiče, bastion č. 34 (sv. Pavla, též sv. Rocha) na východě směrem k Nuslím, bastion č. 35 (sv. Petra, též sv. Anežky) na jihovýchodě směrem k Pankráci a Podolí, bastion č. 36 (sv. Ludmily) na jihozápadě, neúplný bastion č. 37 (sv. Václava) na západě a bastion č. 38 (sv. Leopolda) na severozápadním rohu pevnosti. Eskarpa (vnější zeď) pevnostních valů byla založena z kamene a v líci vyzděna z cihel, mocnost jejího zdiva, pro zmenšení účinku dopadajících koulí mírně sešikmeného směrem vzhůru, se pohybuje od 5 do 2,5 m, průměrná výška pevnostních hradeb přesahuje 13 m, v některých místech se opevnění zvedá až do výše 18 m. Pevnostní valy byly z větší části opatřeny spojovacími chodbami a kasematy, sloužícími jako sklady střeliva a potravin. Největší z těchto prostor, dnes zvaná \"Gorlice\" (330 m², výška 13 m) se nachází v nitru bastionu č. 33. Výrazným prvkem byla budova barokní zbrojnice z druhé poloviny 50. let 17. století. Tato mohutná obdélná stavba o rozměrech 82×29 m stávala v jižním sousedství chrámu sv. Petra a Pavla až do roku 1927, kdy ji zničil požár. Kasárna k ubytování většího množství vojáků se v areálu pevnosti nenacházela, vojsko bylo ubytováno v různých objektech na jiných místech Prahy.\nPřestože byla budována a vylepšována po dvě století, vyšehradská pevnost se nakonec nikdy při obraně Prahy bojově neuplatnila. Její význam snižovalo nedostatečné zajištění posádkou, absence předsunutých opevnění a zejména poměrně okrajová poloha vůči většině území pražských měst. Za válek o rakouské dědictví byla v letech 1741 až 1742 okupována Francouzi, kteří provedli řadu stavebních vylepšení, poté na podzim 1744 opět bez boje na deset týdnů obsazena Prusy. Ti se při odchodu pokusili pevnost zničit výbušninami, doutnáky však byly včas uhašeny třemi místními občany. Dalším výrazným obdobím stavební aktivity na opevnění byla léta 1808 až 1809 za napoleonských válek (mj. zřízeny dvě předsunuté reduty a šíp na Pankráci), vůbec posledním doplňkem byl dělostřelecký redan, zřízený bezprostředně po zkušenostech s revolucí roku 1848 pod bastionem č. 38, určený k případné pacifikaci Prahy dělostřeleckou palbou (podobná stanoviště tehdy vznikla i na bastionech č. 4 na Petříně a č. 19 na Klárově). \n\nImpozantní ruiny baziliky sv. Petra a Pavla, zachycené na Sadelerově prospektu Prahy z roku 1606, nezůstaly pusté, hlavní vyšehradský chrám zprvu spravovali jezuité a postarali se o oltářní obrazy významných malířů: Hans von Aachen a Roelant Savery namalovali roku 1607 \"Stigmatizaci sv. Františka\" s poustevníky v pozadí, anonymní olejomalba \"Nanebevzetí Panny Marie\" vznikla roku 1630 a koncem 40. let 17. století dodal Karel Škréta tři obrazy, ze kterých se dochovalo \"Obrácení sv. Pavla\". Hlavní etapa vnitřního vybavení nastala po barokní dostavbě kostela roku 1730, kdy malíř Filip Servatius vytvořil osm oltářních obrazů: sv. Jana Křtitele, sv. Josefa s Ježíškem , sv. Jana Evangelisty, sv. Klimenta. sv. Václava, sv. Martina, sv. Jana Nepomuckého a sv. Karla Boromejského. \nPo prohrané válce s Pruskem roku 1866, která ukázala zastaralost a neúčinnost systému městských pevností, bylo ještě v roce 1866 rozhodnuto pražské opevnění zrušit a odprodat magistrátu. Od roku 1875 probíhala postupná likvidace hradeb kolem města, Vyšehrad však zůstal pod vojenskou správou až do roku 1911, kdy konečně došlo k předání pevnostních objektů městu Praze. Dodnes mu dominují mohutné cihlami zpevněné hradební valy. Uvnitř valů se nacházejí rozsáhlé a zčásti přístupné kasematy, které zčásti slouží jako depozitář originálů soch z Karlova mostu.\n\nSvou dnešní podobu získal Vyšehrad v podstatě v druhé polovině 19. století a na začátku 20. století, zejména díky péči proboštů Václava Štulce a Mikuláše Karlacha po zrušení pevnosti v roce 1866. Barokní, původně gotický chrám svatého Petra a Pavla byl podle plánů Josefa Mockera výrazně přestavěn v novogotickém slohu a uvnitř v té době získal nezvyklou secesní výzdobu. Vedle něj na hřbitově začalo pod vedením spolku Svatobor vznikat národní pohřebiště významných osobností, v jehož čele byla vybudována hrobka Slavín. Byly postaveny i některé další budovy (nové děkanství a proboštství) a parkově upraveny zelené plochy (Štulcovy a Karlachovy sady).\n\n\n\n\n\n\nV Karlachových sadech stojí trojice kamenných zlomků, známá jako Čertův sloup. Podle nejznámější pověsti z roku 1700, kněz uzavřel s ďáblem jménem Zardan sázku, slíbil čertu svou duši, když se mu povede přinést kamenný sloup z chrámu sv. Petra v Římě dříve, než kněz doslouží mši. Svatý Petr však třikrát srazil čerta do benátských lagun, takže čert dorazil na Vyšehrad pozdě. Praštil vzteky sloupem o zem a ten se rozbil na tři kusy. Sloup mohl podpírat klenby původního kostela sv. Petra a Pavla na Vyšehradě, roku 1503 se sloup rozlomil a zřítil. První písemná zmínka o Čertově sloupu na hřbitově u kostela svatého Jana Křtitele je z roku 1609 ve spisu \"Bellum hussiticum\". V Karlachových sadech se nachází od roku 1888.\nGotický deskový obraz Madony vyšehradské, zvané Dešťová, vznikl po roce 1355 pro zaniklý špitální kostel Pokory Panny Marie, který stál v podhradí Vyšehradu, v pohusitské době byl přenesen do vyšehradské baziliky, kde je nyní nahrazen kopií; originál je dlouhodobě zapůjčen do sbírky Národní galerie v Praze v Anežském klášteře. Madoně vyšehradské byla zasvěcena 42. kaple Svaté cesty z Prahy do Staré Boleslavi, která byla založena jezuity v letech 1674–1690.\n\nVyšehradská skála tvoří výrazný skalní suk, který doslova trčí ven směrem z Pankrácké pláně a spadá až do koryta řeky Vltavy. To se zde na krátkém úseku dosti výrazně zužuje. Tato přírodní zvláštnost, která tvoří malebný optický protipól k hradčanskému panoramatu a velice půvabně dotváří celé pražské panoráma, však odedávna blokovala přístup do města po pravém břehu Vltavy. Teprve roku 1904 byla prolomena poměrně úzkým Vyšehradským tunelem, který už nestačí potřebám dopravy. \n\n\n\n"}
{"id": "41742", "url": "https://cs.wikipedia.org/wiki?curid=41742", "title": "Petr Lom", "text": "Petr Lom\n\nPetr Lom (15. července 1935 Praha – 3. května 2003 Abidžan) byl český lékař, politik a diplomat, v 90. letech 20. století poslanec České národní rady a Poslanecké sněmovny za ODS, v letech 1992–1993 ministr zdravotnictví České republiky.\n\nPo dokončení Fakulty všeobecného lékařství Univerzity Karlovy v Praze pracoval v letech 1960–64 jako chirurg v chomutovské nemocnici (OÚNZ). Následně byl do roku 1967 expertem ministerstva zdravotnictví ČSSR v okresní nemocnici v Alžírsku. Po návratu pracoval až do roku 1978 na chirurgické klinice Fakultní nemocnice pod Petřínem v Praze, později vedl úrazové oddělení Institutu pro další vzdělávání lékařů a farmaceutů ve Fakultní nemocnice na Bulovce v Praze.\n\nPo sametové revoluci se zapojil do politiky. Zakládal Občanské fórum v Praze 8. Již v únoru 1990 se v rámci procesu kooptací stal poslancem České národní rady. Poslanecký mandát pak za několik měsíců obhájil v řádných volbách v roce 1990 za Občanské fórum. Předsedal výboru pro sociální politiku a zdravotnictví. Opětovně byl zvolen ve volbách v roce 1992, nyní již za ODS, jejímž členem byl od roku 1991, (volební obvod Praha). Od vzniku samostatné České republiky v lednu 1993 byla ČNR transformována na Poslaneckou sněmovnu Parlamentu České republiky. Zde zasedal do května 1995, kdy rezignoval na mandát.\n\nOd 2. července 1992 do 22. června 1993 byl ministrem zdravotnictví v první vládě Václava Klause. Ve funkci rozběhl pojištěnecký systém, ale po protestech ambulantních lékařů byl odvolán. Požadavky na jeho odvolání z vlády zaznívaly již v dubnu 1993, kdy byl i stranickými kolegy z ODS kritizován za nedostatky ve vedení ministerstva. Tehdy se za něj ještě postavila Výkonná rada ODS a doporučila mu ustavit poradní sbor pro řešení komplikovaných otázek rezortu. Ani toto však nebylo trvalým řešením a o dva měsíce později odchází z vlády. Nahradil ho Luděk Rubáš.\n\nDalší etapa jeho života je spojena s diplomacií. Od 1. prosince 1994 nastoupil na ministerstvo zahraničních věcí. Od 10. ledna 1995 do 20. července 1999 byl českým velvyslancem ve Francii, zároveň zastával post stálého představitele ČR při Organizaci spojených národů pro výchovu, vědu a kulturu (UNESCO). V období březen 1996 - duben 1997 byl navíc pověřen funkcí prozatímního vedoucího stálé mise České republiky při OECD. Od roku 1999 pracoval jako ministerský rada na Ministerstvu zahraničních věcí v odboru států subsaharské Afriky. Od roku 2000 až do své smrti byl velvyslancem v Republice Pobřeží slonoviny.\n\nZemřel na plicní embolii ve své rezidenci v hlavním městě Pobřeží slonoviny Abidžanu.\n"}
{"id": "41745", "url": "https://cs.wikipedia.org/wiki?curid=41745", "title": "Dejvické divadlo", "text": "Dejvické divadlo\n\nDejvické divadlo je pražské divadlo. Sídlí v Zelené ulici v Praze-Dejvicích, přibližně 700 m severně od stanice metra Dejvická. Vzniklo v roce 1992 a od roku 1993 má status profesionální scény.\n\nPrvní představení se v Dejvickém divadle odehrálo 14. října 1992. Svou školní inscenaci hry Matěje Kopeckého \"Johanes doktor Faust\" uvedl nastupující herecký soubor, který do Dejvického divadla přišel během studia alternativního a loutkového divadla DAMU pod vedením pedagoga a režiséra Jana Borny. Ten se stal od roku 1993 uměleckým šéfem. Tehdy bylo DD součástí Obvodního kulturního domu Prahy 6, později Spektra K – sdružení kulturních zařízení Prahy 6. Statut profesionálního divadla získalo v roce 1993.\n\nPůvodní herecký soubor působil v Dejvickém divadle čtyři sezony. Během této doby zde vznikly inscenace Jakuba Krofty (\"Spoonriverská antologie\"), Arnošta Goldflama (koláž z textů Daniila Charmse, romanticko-tragicko-heroická opera \"Kvas krále Vondry XXVI.\". a adaptace textů Richarda Weinera \"Rovnováha\"), Jana Borny (\"Dobrodružství dona Quijota\", Mrożkovo \"Tango\" a dvě pohádky \"To je nápad!\" a \"Zpívej, klaune?\"). K nejvýznamnějším počinům této éry bezesporu patří inscenace J. A. Pitínského \"Sestra Úzkost\" z textů Jana Čepa a Jakuba Demla, která v roce 1995 získala Radokovu cenu jako Inscenace roku a Dejvické divadlo se stalo poprvé Divadlem roku. V září 1996 tento soubor přešel společně se svým uměleckým šéfem Janem Bornou do nově vzniklého Divadla v Dlouhé a na jeho místo nastoupil soubor nový.\n\nS novým souborem přišel režisér Miroslav Krobot, který ukončil šestileté angažmá v Národním divadle a stal se uměleckým šéfem Dejvického divadla.\n\nZáklad nového souboru tvořil původně opět celý ročník ALD DAMU, který do nového působiště přenesl i některá svá absolventská představení (\"Lysistrate\" – režie Lucie Bělohradská, \"Anatomie gagu\" – režie Miroslav Krobot) a jeho první inscenace byly také ještě původně školní (retromuzikál \"Kennedyho děti\" a pohádka \"Dvanáct měsíčků\" – oboje režie Miroslav Krobot). Postupně se soubor začal zásadně proměňovat. Někteří původní členové odešli a řada jiných postupně přicházela, převážně z nejrenomovanějších pražských a mimopražských scén. Soubor už netvořili výlučně herci stejného věku, ale doplnila jej velmi silná skupina tehdejších třicátníků (Ivan Trojan, Lukáš Hlavica, David Novotný, Martin Myšička, Igor Chmela), později nastoupili do angažmá další mladší členové (Lenka Krobotová, Tatiana Vilhelmová, Simona Babčáková, Jaroslav Plesl, Pavel Šimčík, Martha Issová, Václav Neužil). Kromě toho na konkrétní role byli oslovováni hosté (Lilian Malkina, Alois Švehlík, Radek Holub, Jitka Smutná, Jiří Macháček, Nina Divíšková, Jiří Bartoška, Jiří Ornest, Linda Rybová, Klára Lidová, Tomáš Pavelka, Zdeněk Dolanský, Monika Trávníčková Maláčová nebo Hanuš Bor).\n\nS proměnou souboru vznikl prostor pro odklon od do té doby převládajících autorských kolektivních jevištních kreací k repertoáru, který klade důraz na práci s hercem a ctí jeho individualitu. Na programu se objevují stále častěji díla vycházející z tvorby světových dramatických i prozaických autorů, ale také hry současných autorů domácích i zahraničních. V roce 1998 byl Ivan Trojan nominován za roli Hejtmana v Revizorovi (režie Sergej Fedotov) na Cenu Thálie. Tuto cenu pak o dva roky později získal za titulní roli v adaptaci románu I. A. Gončarova \"Oblomov\" (režie Miroslav Krobot).\n\nV roce 2008 mělo DD na repertoáru deset inscenací. Kromě zmíněného Oblomova to byly Zelenkovy \"Příběhy obyčejného šílenství\", hra roku 2001 (režie Petr Zelenka, za roli Otce získal Miroslav Krobot Radokovu cenu Talent roku), dále Dostojevského \"Bratři Karamazovi\" (režie Lukáš Hlavica), hra kanadské autorky M. J. Gibsonové \"[sic]\" (režie Lukáš Hlavica), druhá hra Petra Zelenky \"Teremin\" (v režii autora) s Ivanem Trojanem v titulní roli, dále Shakespearův \"Hamlet\" v režii Miroslava Krobota, dramatizace románu Johanna Wolfganga Goetha \"Spříznění volbou\" v režii Jana Antonína Pitínského, komedie současného maďarského dramatika Zoltána Egressyho \"Šťovík, pečené brambory\" v režii Lídy Engelové, inscenace režiséra Jiřího Havelky \"Černá díra\". V sezoně 2007/2008 měly premiéru dvě inscenace, adaptace románu F. M. Dostojevského Idiot (adaptace a režie Miroslav Krobot) a hra Patricka Barlowa 39 stupňů (režie David Ondříček). V sezoně 2008/2009 měly premiéry čtyři inscenace – \"Dračí doupě\" Viliama Klimáčka v režii Karla Františka Tománka, \"Debris\" Dennise Kellyho v režii Miroslava Krobota, \"Hlasy\" Davida Jařaba v autorově režii a režijní debut Martina Myšičky s hrou Joea Penhalla \"Krajina se zbraní\".\n\nV sezoně 2009/2010 uvedlo Dejvické divadlo dvě nové inscenace, první z nich je divadelní adaptace filmového scénáře Akiho Kaurismäkiho \"Muž bez minulosti\" (adaptace a režie M. Krobot, premiéra 21. ledna 2010) a 15. dubna měl premiéru autorský projekt režisérky Petry Tejnorové, dramaturga K. F. Tománka a ostatních tvůrců pod názvem \"Modrovous/suovordoM\". Na sezonu 2010/2011 připravilo DD dvě inscenace, první z nich, hra britského dramatika Patricka Marbera \"Dealer´s Choice\", v režii Jiřího Pokorného měla premiéru v prosinci 2010 a druhá, \"Wanted Welzl\" (autor Karel F. Tománek, režie Jiří Havelka) v březnu 2011. První inscenace sezony 2011/2012 – divadelní adaptace povídek z knihy Irvina Welshe Acid House nazvaná \"Ucpanej systém\" (adaptace Daniel Majling, režie Michal Vajdička) měla premiéru 20. února 2012. Následovala původní hra Miroslava Krobota \"Brian\" (v autorově režii, premiéra 19. května 2012). První premiérou sezony 2012/2013 byla 1. prosince 2012 hra Petra Zelenky \"Dabing Street\" (režie Petr Zelenka), 21. března 2013 měl premiéru \"Racek\" Antona Pavloviče Čechova v režii Michala Vajdičky. První premiérou XXII. sezony DD bylo inscenované čtení her ze soutěže o Cenu Ferdinanda Vaňka (\"Klub osamělých srdcí F. V. a Kolotoč Bankrot\", 17. listopadu 2013). Hra Karla Františka Tománka \"Kafka ’24\" v režii Jana Mikuláška měla premiéru 5. března 2014. V sezoně 2014/2015 měly premiéru dva tituly: \"Kakadu\" Karla Františka Tománka a Jiřího Havelky (režie Jiří Havelka) a hra Davida Doubta \"Zásek\" v režii Ivana Trojana. V sezoně 2015/2016 Dejvické divadlo uvedlo Shakespearovu \"Zimní pohádku\" v režii Ondreje Spišáka a hru Daniela Doubta \"Vzkříšení\" v režii Michala Vajdičky. Zatím poslední inscenací Dejvického divadla je \"Interview\" (autor Theodor Holman, režie Martin Myšička).\n\nVe dnech 5. až 7. listopadu 2016 odehrál soubor Dejvického divadla tři představení v londýnském divadle Greenwood Theatre. Byly uvedeny hry \"Teremin\", \"Ucpanej systém\" a \"Zimní pohádka\". Představení proběhla v rámci dvacátého ročníku akce \"Made in Prague\", kterou pořádá české kulturní centrum ve spolupráci s Ministerstvem kultury České republiky. K 1. lednu 2017 byl novým uměleckým šéfem divadla jmenován Martin Myšička. Dne 3. října 2018 se představení \"Ucpanej systém\" zúčastnil autor literární předlohy, skotský spisovatel Irvine Welsh.\nV červenci 2004 byla příspěvková organizace Dejvické divadlo transformována na obecně prospěšnou společnost, jejímž zakladatelem se stala Městská část Praha 6. Zároveň byla uzavřena čtyřletá smlouva o financování divadla touto městskou částí s každoročně snižující se částkou. Tento finanční deficit byl dokryt čtyřletým grantem Hlavního města Praha. V červenci 2008 došlo k dalšímu rozvolnění vztahu DD a Městská část Praha 6 tím, že řídící orgány divadla (správní a dozorčí radu), které byly doposud jmenovány zakladatelem, nyní volí umělecký soubor DD. Dejvické divadlo jako obecně prospěšná společnost je tím závislé na vícezdrojovém financování v rámci grantových systémů (MČ P6, HMP, MKČR) s narůstajícím zásadním podílem hlavního města Prahy.\n\nNejvyššími orgány obecně prospěšné společnosti jsou správní a dozorčí rada. Ředitelkou Dejvického divadla do 31. srpna 2019 byla paní Eva Kejkrtová Měřičková. Od 1. září 2019 se novou ředitelkou stala paní Blanka Cichon.\n\nV červnu 2018 proběhly řádné a v září 2018 doplňovací volby do správní rady Dejvického divadla. Od září 2018 půdobí rada ve složení:\n\n\n\n\nSeznam herců k 1. září 2017:\n\n\nJako hosté zde vystupovali nebo vystupují také: Lilian Malkina, Alois Švehlík, Radek Holub, Jitka Smutná, Jiří Macháček, Jiří Bartoška, Nina Divíšková, Vanda Hybnerová, Stanislav Zindulka, Jiří Bábek, Pavla Beretová, Petr Vršek, Martin Pechlát, Jiří Konvalinka, Richard Fiala, Lada Jelínková, Barbora Poláková, Michaela Bendová, Tatiana Vilhelmová, Matěj Hádek, Vladimír Polívka, Jenovéfa Boková.\n\nVe dnech 4. října až 17. prosince 2016 proběhlo pět večerů při příležitosti 80. narozenin Václava Havla v rámci projektu MČ Praha 6 Pocta V. H.:\n\n\nDvě divadelní hry byly zpracovány i jako celovečerní film:\n\n\n\n\n\n"}
{"id": "41747", "url": "https://cs.wikipedia.org/wiki?curid=41747", "title": "Euro (rozcestník)", "text": "Euro (rozcestník)\n\nEuro je častá předpona nebo zkratka, označující záležitosti spojené s Evropou nebo EU, jako například:\n\n"}
{"id": "41748", "url": "https://cs.wikipedia.org/wiki?curid=41748", "title": "Ďáblík (přírodní památka)", "text": "Ďáblík (přírodní památka)\n\nĎáblík je přírodní památka ev. č. 1395, mezi vesnicemi Lniště, Něchov, Březí a Keblany v okrese České Budějovice. Správa AOPK České Budějovice.\n\nÚzemí leží v nivě Keblanského potoka, který napájí Knížecí rybník s původní rozlohou 2,9 ha, který je v současnosti zazemněný a není dlouhodobě hospodářsky využíván, a na loukách, podmáčených a zčásti zarostlých lesní florou – ten také z větší části tvoří území přírodní památky. Pod hrází rybníka se nachází několik tůní zásobovaných vodou z rybníka či, v případě vysoké hladiny, i trubní propustí, jež je zabudována v hrázi, anebo i záplavovou vodou z potoka, je-li stav vody vysoký.\n\nDůvodem ochrany je mokřad s bohatým výskytem ďáblíku bahenního, ale vyskytuje se zde řada dalších rostlin, např. společenstva plovoucích mírně ponořených masožravých rostlin a rašeliníků, ostřice, vrbové křoviny, leknín bílý, lýkovec jedovatý, prvosenka vyšší a bublinatka jižní .\n\nDůvodem ochrany jsou také populace obojživelníků (skokan zelený, ropucha obecná, čolek obecný a biotopy, které zajišťují existenci významných druhů hmyzu jako je majka fialová, vážka jasnoskvrnná nebo svižníci; mezi zvláště chráněné druhy živočichů patří také slepýš křehký, kuňka ohnivá nebo ťuhýk obecný.\n\n"}
{"id": "41751", "url": "https://cs.wikipedia.org/wiki?curid=41751", "title": "Miroslav Krobot", "text": "Miroslav Krobot\n\nMiroslav Krobot (* 12. listopadu 1951 Šumperk) je český divadelní režisér, herec, dramatik a divadelní pedagog.\n\nVystudoval JAMU v Brně, po studiích nastoupil nejprve do divadla v Chebu. Pak působil několik let v Hradci Králové, kde na sebe v roce 1982 upozornil režií \"Romea a Julie\", která byla považována za poněkud „divokou“.\n\nOd roku 1984 pracoval v pražském Realistickém divadle. Dvakrát získal cenu Českého literárního fondu za režii: v roce 1985 za inscenaci \"Čáry na dlani\" a v roce 1988 za inscenaci \"Merlin aneb Pustá zem\".\n\nVe druhé polovině 80. let začal hostovat v Národním divadle. V roce 1990 do něj nastoupil jako kmenový režisér a například zde režíroval hry \"Ze života hmyzu\" bratří Čapků, Goldoniho \"Mirandolínu\" a Gogolovu \"Ženitbu\". Režíroval zde také vlastní dramatizaci románu bratří Mrštíků \"Rok na vsi\", inscenace získala v 1993 Cenu Alfréda Radoka za inscenaci roku.\n\nV roce 1996 se stal uměleckým šéfem Dejvického divadla, kam tehdy přivedl celý svůj absolventský ročník z DAMU. Zde režíroval většinu inscenací, ale uvedl zde i vlastní hry a v roce 2002 získal Cenu Alfréda Radoka v kategorii talent roku za ztvárnění postavy otce v Zelenkově autorské inscenaci \"Příběhy obyčejného šílenství\". Za dobu jeho uměleckého vedení (1996-2014) Dejvické divadlo získalo řadu prestižních ocenění. V současnosti působí v uměleckém souboru divadla jako herec a režisér.\n\nJde o vysokoškolského pedagoga, od roku 2004 je habilitován jakožto docent na pražské DAMU.\n\nV roce 2013 režíroval svůj první celovečerní film, k němuž napsal spolu s Lubomírem Smékalem i scénář, s názvem \"Díra u Hanušovic\". Film měl distribuční premiéru 24. července 2014. V roce 2015 dokončil opět ve spolupráci se Smékalem scénář ke svému druhému filmu \"Kvarteto\", jehož natáčení bylo naplánováno na léto 2016.\n\n\n\n\n\n\n\n\n"}
{"id": "41752", "url": "https://cs.wikipedia.org/wiki?curid=41752", "title": "Dědek u Slavonic", "text": "Dědek u Slavonic\n\nDědek u Slavonic (též \"Dědkův rybník\") je rybník, chráněný jako přírodní památka ev. č. 1777 na katastrálním území města Slavonice v okrese Jindřichův Hradec. Poblíž přírodní památky se nachází archeologická lokalita Pfaffenschlag na místě zaniklé středověké vesnice. Chráněné území je v péči Krajského úřadu Jihočeského kraje.\n\nPředmětem ochrany je mezotrofní rybník s vysokou druhovou diverzitou fytoplanktonu i zooplanktonu a dalších vodních organismů včetně zvláště chráněných druhů vyšších rostlin v pobřežním pásmu.\n\n"}
{"id": "41758", "url": "https://cs.wikipedia.org/wiki?curid=41758", "title": "Devět skal", "text": "Devět skal\n\nDevět skal (836 m) je nejvyšší vrchol geomorfologického podcelku Žďárských vrchů a druhým nejvyšším vrcholem celé geomorfologické oblasti Českomoravské vrchoviny (po Javořici). Nalézá se na katastrálním území \"Moravské Křižánky\" 3 km jihozápadně od obce Křižánky a 4,5 km jižně od města Svratka v okrese Žďár nad Sázavou v kraji Vysočina.\n\nSkalní labyrint tvoří tři dlouhé hřebeny s devíti věžemi a tři malé věžičky.\n\n\"Křižánecký hřeben\" je celistvý hřebenovitý útvar nepravidelného půdorysu, proti hlavnímu hřebenu Devíti skal, dlouhý asi 60 metrů. Vyšší část s kolmou údolní stěnou má název \"Trůn\", dvojitá věžička na okraji nese název \"Milenci\". Výška stěn od 4 do 16 metrů.\n\n\"Hrádek\" je osamělá skála, asi 50 metrů pod spodním koncem Křižáneckého hřebenu.\n\nU cesty směrem na Křižánky se nachází rovněž horolezecky využívaná Bílá skála.\n\nZe skalní vyhlídky je výhled severním a jižním směrem, v západním a východním směru brání ve výhledu vzrostlé stromy. Při pohledu na jih jsou vidět stožáry u nedalekých Studnic. V severním směru se rozprostírá blízké okolí s obcemi Chlumětín a Svratouch. Dobře patrná je budova meteorologické stanice nad Svratouchem. Při dobrém počasí je možné spatřit Krkonoše, Polabskou nížinu, Kunětickou horu, Broumovskou vrchovinu, Jizerské hory, Ještěd a některé vrcholy Ralské pahorkatiny, například vrch Ralsko.\n\nDevět skal je také přírodní památka ev. č. 707 v okolí vrcholu, lokalita Moravské Křižánky – část obce Křižánky v okrese Žďár nad Sázavou. Správa CHKO Žďárské vrchy.\n\n\nPředmětem ochrany je zdejší skupina rulových skal. Z geomorfologického hlediska se jedná o mrazové sruby, které vznikly v důsledku mrazového zvětrávání. Chráněné území je v péči AOPK ČR - regionálního pracoviště Správa Chráněné krajinné oblasti Žďárské vrchy.\n\nSkalní labyrint s věžemi, výška jejichž stěn se pohybuje od 5 až do 19 metrů, jsou vyhledávaným horolezeckým terénem. Z důvodu ochrany přírody je horolezecká činnost povolena pouze na severních stěnách hlavního hřebene a na jižní stěně \"Trůnu\". Celkem je v této lokalitě vyznačeno na 110 lezeckých cest.\n\n\n"}
{"id": "41762", "url": "https://cs.wikipedia.org/wiki?curid=41762", "title": "Milan Hauner", "text": "Milan Hauner\n\nMilan L. Hauner (* 4. března 1940, Gotha, Německo) je český historik, politolog a publicista.\n\nSyn neslyšících rodičů, otce V. B. Haunera a matky Gertrudy Jacobové, se narodil v Německu, vyrůstal však v Praze. Na Filozofické fakultě Univerzity Karlovy vystudoval v letech 1957–62 obor historie-čeština. Začal pracovat jako středoškolský učitel, po základní vojenské službě postgraduálně studoval na katedře dějin FF UK. V roce 1968 obhájil rigorózní práci \"Anglicko-německá námořní rivalita 1908–1912\" a získal doktorát filozofie. Téhož roku začal studovat na St. John's College v Cambridgi a roku 1972 získal doktorát (Ph.D) v oboru mezinárodních vztahů.\n\nV 70. letech ve Spojeném království externě vyučoval na Open University (1973–78), na Warwické univerzitě (1976) a na Londýnské škole ekonomie a politických věd (1979–80), zároveň pracoval v Německém historickém ústavu v Londýně. V roce 1980 odjel do USA, kde po čtyři roky působil jako hostující profesor na University of Wisconsin v Madisonu. Následně působil ve Výzkumném ústavu pro zahraniční politiku ve Philadelphii (1984–85) a v letech 1988–89 zpracovával politické analýzy pro Rádio Svoboda v německém Mnichově.\n\nNa počátku 90. let získal Milan Hauner stipendium na studium archivních fondů v Německu, krátce vyučoval historii na Kalifornské univerzitě v Berkeley. Jako hostující profesor vyučoval na Masarykově univerzitě v Brně, Univerzitě Karlově v Praze, kde se také habilitoval v roce 1994, učil na univerzitě ve Freiburgu a v Lipsku (Leipzig) (1999)\n\nMilan Hauner je autorem nebo spoluautorem osmi knih a více než sta odborných článků zabývajících se novodobou evropskou a světovou historií či současnými mezinárodními vztahy. V centru jeho zájmu leží druhá světová válka, historie Německa a česko-německé vztahy, vývoj střední a východní Evropy, mocenská politika Ruska a SSSR, vývoj střední Asie a Indie.\n\nŘadu let přispívá do Rádia Svobodná Evropa, českého vysílání BBC a po roce 1990 i do vysílání Radiožurnálu Českého rozhlasu. Často recenzuje knihy o historii.\n\n\n"}
{"id": "41767", "url": "https://cs.wikipedia.org/wiki?curid=41767", "title": "Děvín", "text": "Děvín\n\nJméno Děvín má více míst, především kopců a na nich stojících hradů (zřícenin):\n\n\nDalší místa:\n\nJiný význam:\n"}
{"id": "41768", "url": "https://cs.wikipedia.org/wiki?curid=41768", "title": "Děvín (přírodní rezervace)", "text": "Děvín (přírodní rezervace)\n\nDěvín je přírodní rezervace ev. č. 1265, která se nachází jižně od lokality Křižovatka v okrese Cheb na pravé straně poblíž silnice Křižovatka — Milhostov. V jižní části rezervace protéká Lužní potok. Nedaleko lokality Děvín se nachází národní přírodní rezervace Soos, která je situována na západ od Děvína. Chráněné území je ve správě Krajského úřadu Karlovarského kraje.\n\nPředmětem ochrany je rašeliniště a lokalita s výskytem muchomůrky olšové ( lat. \"Amanita friabilis\" ).\n\n"}
{"id": "41773", "url": "https://cs.wikipedia.org/wiki?curid=41773", "title": "Cirkulární dech", "text": "Cirkulární dech\n\nCirkulační dech (též cirkulační dýchání, cirkulární dech, auletické dýchání) je hráčská technika používaná při hře na dechové nástroje. Je založená na vytvoření nepřerušovaného tónu využitím ústní dutiny jako dočasného vzduchového rezervoáru.\n\nTato technika je nejčastěji uváděna v kontextu s hrou na didgeridoo, kde tvoří nejtypičtější a nezbytnou základní techniku pro ovládání nástroje. Cirkulační dech bývá často spojován s didgeridoo, ačkoli ze své podstaty ho lze uplatnit při hře na jakýkoli dechový nástroj, který lze krátce udržet ve zvuku rozezněním pouhou zásobou vzduchu v ústní dutině. Přesněji jde o nástroje nátrubkové, plátkové a do určité míry i o flétny. U těchto nástrojů dochází k rozechvívání vzduchového sloupce v nástroji tlačením dechu proti odporu náústku, nátrubku, hubice, nebo rtů. Nástroje, které nekladou dechovému proudu odpor, se udržují cirkulárním dechem jen s velkými obtížemi. \n\nPro evropskou hudbu byl cirkulační dech odkryt až ve dvacátém století v souvislosti s rostoucím zájmem o mimoevropské hudební kultury. Techniku a aplikaci auletického dýchání, stejně jako techniku ostatních dechových kontrol, rozvinul a zdokonalil Zdeněk Bruderhans (narozen 29. 7. 1934, Praha), za což je dodnes mezinárodně uznáván. \n\nTechnika probíhá ve fázích, které jsou až na kriticky důležitou část pochopitelně shodné s běžným dýcháním při hře na jakýkoli dechový nástroj.\n\n\nMezi hráče, kteří často účelově používají cirkulární dýchání na dechový nástroj, patří saxofonisté Sonny Rollins, nebo Rahsaan Roland Kirk. \n\nPři zpěvu nelze cirkulárního dechu využít, protože tón při zpěvu vzniká v hlasivkách, tedy ještě před horním vzduchovým rezervoárem.\n"}
{"id": "41774", "url": "https://cs.wikipedia.org/wiki?curid=41774", "title": "Poruba (Ostrava)", "text": "Poruba (Ostrava)\n\nPoruba ( ) je někdejší obec, roku 1957 připojená k Ostravě, od 24. listopadu 1990 jeden z městských obvodů statutárního města Ostravy. Rozkládá se na západě města, v jeho slezské části a je jedním z nejlidnatějších ostravských obvodů. Území městského obvodu se skládá z celých katastrálních území Poruba a Poruba-sever.\n\nÚzemí městského obvodu Poruba je jakoby „klínem“ katastrálního území městského obvodu Pustkovec rozděleno na dvě téměř oddělené části, které jsou propojeny jen úzkým koridorem silniční komunikace v Martinovské ulici. Nejstarší částí obvodu je tzv. stará Poruba, původní obec, jejíž historické kořeny sahají až do středověku. Většina z 65 000 obyvatel však žije v sídlištní zástavbě, která byla budována od počátku 50. let 20. století. Na území obvodu nejsou větší průmyslové závody, obyvatelé většinou pracují v jiných částech Ostravy. Nachází se zde několik základních a středních škol. Od roku 1973 v Porubě sídlí Vysoká škola báňská – Technická univerzita Ostrava. Od roku 1992 je její historické jádro prohlášeno za městskou památkovou zónu.\n\nNázev Poruba byl pravděpodobně odvozen od rubání stromů a souvisí se způsobem založení obce. Z roku 1655 je doložen také německý název \"Hannersdorf\".\n\nZnak a prapor byly uděleny usnesením Rady města Ostravy číslo 2278/64 z 24. 8. 1993.\nPolcený štít; v pravém zlatém poli vyniká půl slezské orlice, levá polovina červeno-modře dělena, nahoře zlatá hlavice berly, dole zkřížená zlatá hornická kladívka.\nAvers opakuje znak, revers tvoří tři vodorovné pruhy, žlutý, červený a modrý.\n\nK založení Poruby došlo ve 13. století na území pokrytém hraničním hvozdem, který se rozkládal od Opavy k Těšínu a byl přirozenou ochranou hranic. Vrchnost začala území kolonizovat a hospodářsky využívat. Osada Poruba byla založena podél potoka Porubka.\n\n\n\nŠkola je v Porubě již od roku 1650. Až do 19. století do ní chodily i děti ze sousedních obcí Třebovice, Svinov a Vřesina. Ve zdejší škole vyrostl i hudební skladatel Ilja Hurník (nar. 1922).\n\nPrůmyslový rozmach Moravské Ostravy na přelomu 19. a 20. století nijak podstatně neovlivnil život obce, která si zachovávala svůj zemědělský charakter.\n\nPrvní továrna na výrobu nábytku s parní pilou a velkoobchodem dříví Ignáce Blažeje byla založena v roce 1903. V roce 1928 zaměstnávala 120 dělníků a 12 úředníků. Dnes stojí na její místě závod na výrobu dřevěných dveří společnosti Carman a.s.\n\nV roce 2. srpna 1925 byla Poruba napojena na místní dráhu Svinov-Vřesina. Dráha, prodloužena v r. 1927 do Kyjovic-Budišovic, umožnila spojení s průmyslovým centrem města a naopak občanům ostravské aglomerace zpřístupnila malebnou přírodu v údolí říčky Porubky.\n\nObyvatelstvo Poruby se tradičně živilo především zemědělstvím. Podle karolinského katastru z let 1724-1738 žilo v Porubě 21 sedláků, jeden mlynář a 21 zahradníků. Dále byly v Porubě dva panské dvory.\nV 2. polovině 19.století a na počátku 20. století se většina obyvatel nadále živila zemědělstvím. Někteří dojížděli za prací do ostravských průmyslových závodů, a někteří našli práci v porubské továrně na nábytek, založené v r. 1903 Ignácem Blažejem.\n\nV roce 1804 bylo v Porubě 75 domů s 574 obyvateli.\n\nV roce 1845 622 obyvatel, 75 domů s 138 rodinami, z nichž 126 se zabývalo zemědělstvím.\n\nV roce 1851 610 obyvatel\n\nV roce 1869 4 67 obyvatel\n\nV roce 1880 840 obyvatel\n\nV roce 1890 911 obyvatel\n\nV roce 1900 1127 obyvatel\n\nV roce 1910 1403 obyvatel\n\nV roce 1921 1554 obyvatel\n\nV roce 1936 počet domů stoupl na 272\n\nV roce 1930 1880 obyvatel\n\nV roce 1939 žilo v Porubě 1754 obyvatel.\n\nV roce 1946 1500 obyvatel, úbytek byl dán stěhováním před okupací, vystěhováním železničářských rodin během okupace a vysídlením původního německého obyvatelstva.\n\nV roce 1949 1546 obyvatel\n\nPo roce 1951 se začal počet obyvatel prudce zvyšovat. Během následujících třiceti let se Poruba stala z původní zemědělské obce městem pro skoro sto tisíc obyvatel. Pád socialismu v roce 1989 a následující změny znamenaly obrat i v demografickém vývoji Poruby. V 90. letech 20. století počet obyvatel začal klesat.\n\n1. 1. 2009 celkem 70 898\n\n1. 1. 2010 70 789, z toho 1012 cizinců\n\n1. 1. 2011 69 858, z toho 1092 cizinců\n\n1. 1. 2012 68 478, z toho 1259 cizinců (451 z EU)\n\n1. 1. 2013 65 898\n\n1. 1. 2014 67 556, z toho 1227 cizinců\n\n1. 1. 2015 67 365, z toho 1356 cizinců\n\n1. 1. 2016 66 879, z toho 1433 cizinců\n\n1. 1. 2017 66 337, z toho 1398 cizinců\n\n1. 1. 2018 65 908, z toho 1532 cizinců\n\nK 1. 1. 2018 žilo v Porubě 30 212 mužů a 34 164 žen. Trvalý pobyt na území Poruby mělo 8228 dětí do šestnácti let (4244 chlapců a 3984 dívek). Nejstarší Poruban měl 103 let. V roce 2017 se uskutečnilo 240 svateb a ve fakultní nemocnici Ostrava se narodilo 2012 dětí.\n\nPoruba nabízí širokou možnost vzdělávání. Vedle škol a mateřských škol, které zřizuje městský obvod, tam existují i specializovaná školská zařízení zřizovaná krajem nebo soukromníky. Středoškoláci si mohou vybrat z řady středních škol od gymnázií po specializované školy. Na území Poruby sídlí i jedna z nejlépe hodnocených vysokých škol v Česku, Vysoká škola báňská – Technická univerzita Ostrava, na které studuje skoro dvacet tisíc studentů. Studenti jsou významnou součástí života Poruby. Škola pořádá řadu zajímavých akcí (například festival Art & Science) a nabízí špičkové zázemí pro vědeckou práci. V areálu univerzity je jeden z nejvýkonnějších superpočítačů světa Salomon.\n\nMěstský obvod Poruba je zřizovatelem 12 základních škol, do kterých chodí přibližně 5700 dětí, třetina z nich je mimoporubských. Většina základních škol má nějaké speciální zaměření (sport, umění, jazyky). 3. září 2018 zasedlo do lavic prvních tříd 610 prvňáčků a porubské základní školy otevřely 27 prvních tříd. V předchozím školním roce nastoupilo do škol a deset prvňáčků více.\n\n\n\n\nMěstský obvod Poruba zřizuje devatenáct mateřských škol rovnoměrně rozprostřených po celém území obvodu. Navštěvuje je 2000 dětí. Vedle toho tam fungují i specializované i soukromé mateřské školy a vlastní školku má i univerzita. V areálu ZŠ Ivana Sekaniny fungují i mikrojesle.\n\nV Porubě sídlí hokejový klub HC RT Torax Poruba.\n\n\nVzhledem k dochování obecních a školních kronik jen od roku 1870, lze provést následující výčet starostů obce. Historické dokumenty obce Poruba byly ve velké míře zničeny při požáru Obecního domu při bombardování na konci druhé světové války.\n\n\n\n\n\n\n\n\n\n\n\n\nFrantišek Turhanovský\nAntonín Janta\nFrantiška Novotná\nIng. Mojmír Strakoš\n\n\n\nJednou z nejstarších dochovaných památek Poruby je kostel svatého Mikuláše, který údajně už od 15. století poskytoval duchovní služby nejen obyvatelům obce Poruba, ale i okolním obcím Vřesina, Svinov (do r. 1929) a Třebovice (do r. 1906). Obraz Sv. Mikuláše s berlou, patrona zdejšího kostela, měla kdysi ve znaku i obec Poruba.\n\nDnešní podobu kostel získal po stavebních úpravách v letech 1788–1793. Věž byla vystavěna v roce 1808.\n\nOkolo roku 1573 byl v renesančním slohu vystavěn porubský zámek. Sloužil jako sídlo rodu Markvartoviců. V roce 1993 byl už téměř zničený zámek opraven jeho novým majitelem p. Statisem Prusalisem.\n\nPrvní porubský stavební obvod byl postaven v 50. letech 20. století ve stylu socialistického realismu, tzv. \"Sorela\". Řada architektonických prvků byla eklektická s historizujícími reminiscencemi.Typické stavby jsou budovy na Hlavní třídě, dále Oblouk a Věžičky. Řada architektonických prvků byla eklektická s historizujícími reminiscencemi. Od konce 50. let se stavělo v umírněnějším stylu. Od 60let. se začalo s panelovou výstavbou, která se zásadně neliší od sídlišť budovaných v té době jinde.\n\n\nV čtvrti Poruba vyrůstal český zpěvák Jaromír Nohavica, ten v roce 2017 vydal stejnojmenné album. Ve třinácti písních Nohavica zpívá například o životě v této čtvrti a svých příbězích.\n\n\n\n"}
{"id": "41776", "url": "https://cs.wikipedia.org/wiki?curid=41776", "title": "Poruba", "text": "Poruba\n\nNázev Poruba, který byl odvozen od způsobu založení sídla na místě vzniklém rubáním lesa, nese několik obcí a částí obcí v Česku a na Slovensku.\n\nV Česku:\n\n\nObce ležící na Slovensku:\n\n\nJiné:\n\n"}
{"id": "41778", "url": "https://cs.wikipedia.org/wiki?curid=41778", "title": "Kompresor", "text": "Kompresor\n\nKompresor je stroj určený ke stlačování (kompresi) plynů a par.\n\nVzhledem k tomu, že kompresor má v technice mnohostranné použití, existuje mnoho druhů kompresorů.\nPodle způsobu zvyšování tlaku je dělíme na:\n\n\nKompresory objemové se dál dělí podle konstrukce na:\n\nExistují i další konstrukce, které v tomto přehledu nejsou uvedeny.\n\nKompresory rychlostní se dále dělí na:\n\n\nLakování stříkací pistolí pomocí kompresoru je rychlejší než nátěr štětcem a zanechává lepší výsledek. Využívá se převážně na větší plochy nebo v autodílně, kde je nezbytné pro kompletní lakýrnické práce.\nStříkací pistole obvykle pracují s velmi nízkým tlakem, přesto spotřebují velké množství vzduchu. Kompresor pro lakování by výkonem na výstupu měl splňovat minimálně požadavek stříkací pistole na spotřebu vzduchu. V opačném případě je třeba počítat s častějšími přestávkami na natlakování tlakové nádoby. \n\nV domácích dílnách a autodílnách se kompresory používají k pohánění pneumatického nářadí, jako jsou pneumatická kladiva, utahováky, brusky, vrtačky apod. Foukáním stlačeného vzduchu se čistí povrchy nebo hustí pneumatiky a gumové předměty. V dílně jsou nejčastější 230 V kompresory s tlakovou nádobou. Výkon kompresoru a objem tlakové nádoby by měl odpovídat požadavkům pneumatického nářadí. Na huštění se využívají i malé 12 V kompresory, které se napájejí ze zapalovače v autě. \n\nStlačený vzduch udržuje výrobu v průmyslových provozech širokého zaměření - v automobilkách, cementárnách, slévárnách a jiných výrobách. Kompresory se využijí pro pohon zdvihacích a jiných pneumatických zařízení, plnění vzduchových nádrží a k pohonu automatizovaných činností. Ve stavebnictví pohánějí pneumatické nástroje, jako jsou sbíječky nebo vibrační desky. V průmyslovém provozu jsou vhodným pracovním nástrojem především výkonné a odolné rotační šroubové kompresory, případně kompresory lamelové. V některých případech, kdy není možné pronikání strojového oleje do rozvodů, se i v průmyslu využívají bezolejové kompresory. \n\nStlačený vzduch se v potravinářství uplatňuje za účelem přípravy i balení potravinářských produktů. Kompresory jsou v potravinářském průmyslu zahrnuty do mnoha výrobních procesů. Používají se při sušení (ovoce nebo zeleniny), čištění, chlazení a mražení, balení a konzervování nebo jakoukoliv jinou automatizovanou manipulaci v prostředí s přísnými hygienickými podmínkami. Stlačený vzduch se také používá pro čištění potravinových kontejnerů. V pohostinství se jím tlakují nápojové sudy.\n\nVeškerý vzduch z kompresoru musí být pro potravinářské účely naprosto čistý, bez jakýchkoliv pevných částic, vody nebo oleje. Proto se v potravinářství používají výhradně bezolejové kompresory. Díky nízké potřebě údržby a absenci vytékajícího oleje jsou pneumatické systémy preferovány před hydraulickými i v provozech, kde stlačený vzduch nepřijde do přímého kontaktu s potravinami. \n\nVysoce kvalitní a čistý stlačený vzduch se využívá v laboratořích pro analytické činnosti (chromatografie, spektroskopie, viskozimetry apod.) i k pohonu automatizace. Stomatologové používají bezolejové pístové dentální kompresory k pohonu zubních vrtaček. Dentální kompresory musí splňovat požadavek na kvalitní, velmi čistý a suchý vzduch, proto jsou často doplněné o integrované sušičky vzduchu. \n\nEfektivita práce kompresoru je významně ovlivněna kvalitou stlačeného vzduchu. Pro snížení vlhkosti stlačeného vzduchu se používají sušiče. Nejběžnějším druhem jsou vymrazovací, též kondenzační sušiče vzduchu, vysušující vzduch maximálně na tlakový rosný bod +3 °C. Pro řadu aplikací, například pro lakovny, je vysušení tlakového vzduchu na tlakový rosný bod +3 °C nedostačující. Vyššího stupně vysušení lze dosáhnout při použití adsorpčních sušičů. \n\nVzhledem k tomu, že v kompresoru teoreticky nastává adiabatické stlačování, nastává ohřev plynu. Pokud je výstupní teplota plynu větší než žádaná, musí být doplňkem kompresoru chladič.\n\n"}
{"id": "41780", "url": "https://cs.wikipedia.org/wiki?curid=41780", "title": "Gamelan", "text": "Gamelan\n\nGamelan (též gamelang) je označení pro orchestr bicích nástrojů tradiční indonéské hudby (Jáva, Bali). Toto označení se také často používá pro samotnou javánskou a balinéskou hudbu. Název je odvozen od slova „gamel“, které znamená „kladivo“.\n\nGamelan se skládá z velkého množství bicích nástrojů, jeho součástmi jsou metalofony, gongy, xylofony a bubny. Konkrétní složení a velikost gamelanů se vzájemně liší.\n\nLadění gamelanu se zcela liší od evropského. Jsou používány dva základní systémy: sléndro a pélog, ke kterým v některých oblastech přibývá ještě degung a madenda. Zajímavostí je, že jednotlivé součásti orchestru mohou být v různých laděních.\nKonkrétní tónové výšky i přesná velikost intervalů jsou u každého gamelanu odlišné. Mírně odlišné bývá i ladění nástrojů, používaných při hře unisono. Při jejich současném znění pak dochází k interferencím (záznějům), které spoluvytvářejí\ncharakteristický zvuk gamelanu a mají i rituální význam.\n\nPro hudbu hranou gamelanem je typická polyrytmičnost a proměnlivé tempo. Jednotlivé části orchestru hrají každá v jiném rytmu, různé rytmy se navzájem srážejí a vytvářejí složitou hudební strukturu. Typické je výrazné zpomalení na konci skladeb.\nSkladby jsou velmi přesně fixovány a předávány orálně bez psaného záznamu.\n\nHudba indonéských gamelanů je jedna z nejoceňovanějších mimoevropských hudebních tradic mezi evropskými hudebníky. Slavný je případ Clauda Debussyho, který slyšel gamelan hrát na světové výstavě v Paříži roku 1889, přímá inspirace v jeho díle však sledovatelná není. Ze skladatelů, u kterých se vliv gamelanu promítl do jejich tvorby můžeme jmenovat Bélu Bartóka, Oliviera Messiaena či Benjamina Brittena.\n\nV České republice se v současnosti nacházejí dva gamelany. Ten kompletnější je součástí sbírek Náprstkova muzea a byl donedávna vystaven na zámku v Liběchově, ale po povodních v roce 2002, které poničily výstavní budovu, je gamelan prozatím uložen v depozitáři. Další gamelan se nachází na indonéské ambasádě.\n"}
{"id": "41785", "url": "https://cs.wikipedia.org/wiki?curid=41785", "title": "Stanfordský vězeňský experiment", "text": "Stanfordský vězeňský experiment\n\nTakzvaný stanfordský vězeňský experiment je v psychologii jedním z nejznámějších a nejkontroverznějších experimentů. Byl řízen a proveden roku 1971 americkým psychologem Philipem Zimbardem. Spočíval v uzavření určitého počtu dobrovolníků do uměle vytvořeného vězení v rolích vězňů a dozorců a sledování jejich chování. \n\nExperiment musel být předčasně ukončen kvůli neočekávané krutosti dozorců a psychickému stavu všech účastníků experimentu. Stalo se tak na popud čerstvě vystudované psycholožky Christiny Maslach, Zimbardovy přítelkyně a budoucí manželky.\n\n12 vězňů a 12 dozorců bylo vybráno ze 75 studentů-dobrovolníků. Zcela záměrně byli vybráni psychicky vyrovnaní a zdraví jedinci. Právě proto, že experiment měl vnést světlo například do problému samovýběru při volbě povolání dozorce a také do obecného sporu o to, zda agresivita a brutalita spíše závisí na psychických predispozicích nebo je způsobena okolnostmi.\nMezi dozorce a vězně byli dobrovolníci rozděleni náhodně, přičemž samotného experimentu se ze začátku účastnilo 9 vězňů a 9 dozorců. Zbytek tvořil náhradníky. Roli hlavního dozorce zastával David Jaffe a roli ředitele věznice pak Phillp Zimbardo.\n\nPravidla pro běh experimentální věznice byla převzata z věznice Palo Alto v Kalifornii. Některá z nich:\n\nNavíc by se nemělo opomenout, že:\n\nExperiment nabral směr, který nikdo nepředvídal. Musel být ukončen již po šesti dnech, a to proto, že dozorci se uchylovali ke stále častějšímu a krutějšímu trestání vězňů, a vězni dokonce vyvolali vzpouru; jeden z vězňů se psychicky zhroutil. 5 vězňů během této doby taky experiment opustilo. \nZpůsob, jakým bylo v krátké době změněno chování především dozorců, byl zcela šokující jak pro ně, tak pro Zimbarda samotného. Ukázalo se, že zdravý člověk, je-li vystaven extrémním podmínkám, se může radikálně změnit (nebo změnit své chování), a to ve velmi krátké době.\n\nZimbardo později uvedl, že z více než 50 lidí, kteří byli s experimentem seznámeni, pouze Christina Maslach zpochybnila jeho etičnost.\n\nHlavní závěr, který Zimbardo učinil z tohoto experimentu, byl názor, že brutální zločiny například v době války nejsou dílem žádných psychopatů ani lidských zrůd, ale obyčejných lidí, vystavených nepřekonatelnému tlaku okolností. Za tento postoj i za experiment samotný byl často kritizován, a to z různých pozic:\n\nRoku 1992 byl v USA natočen filmový dokument režiséra Kena Musena, jehož scénář zpracoval přímo Philip G. Zimbardo osobně. Film je sestaven ze záběrů z experimentu, komentářů pana Zimbarda a z rozhovorů s několika vězni a dozorci. \n\nV roce 2001 vznikl v Německu film Experiment (Das Experiment), který byl zřejmě stanfordským vězeňským experimentem inspirován. Dvacet dobrovolníků bylo rozděleno na 12 vězňů a 8 dozorců. Postupně se experiment vyvine do modelové situace dvou nepřátelských skupin a dozorci začnou terorizovat své vězně. Profesor vedoucí experiment odmítal jeho přerušeni při prvních známkách problémů, po pěti dnech se situace zcela vymkla kontrole.\n\nV roce 2010 v USA natočili další zpracování, remake německého filmu, film \"Experiment\" (\"The Experiment\"), opět inspirovaný tímto experimentem. Tým vědců provádí dvoutýdenní psychologický experiment, kterého se účastní čtyřiadvacet dobrovolníků. ČSFD Experiment 2010\n\nV roce 2015 v USA natočili další zpracování s názvem \"The Stanford Prison Experiment\" \n\n"}
{"id": "41788", "url": "https://cs.wikipedia.org/wiki?curid=41788", "title": "Ještěd (hotel a vysílač)", "text": "Ještěd (hotel a vysílač)\n\nHotel a televizní vysílač na Ještědu je stavba ve tvaru jednodílného rotačního hyperboloidu, postavená v letech 1966 až 1973 na vrcholu hory Ještěd u Liberce. Je vysoká téměř 100 metrů s kruhovým půdorysem o průměru 33 metrů. Jejím autorem je architekt Karel Hubáček, kterému se statikou stavby pomáhal Zdeněk Patrman a s výbavou vnitřních prostor Otakar Binar. Před vybudováním současného hotelu stával na vrcholu hory od poloviny 19. století hotel, v jehož blízkosti byl na počátku 20. století, s ohledem na zájem turistů vybudován další. Stavby byly ze dřeva a obě v šedesátých letech 20. století shořely.\n\nStavba, jejíž silueta se objevuje ve znaku města, kraje, zdejší vysoké školy či místního prvoligového fotbalového klubu Slovan Liberec, je orientačním bodem a dominantou kraje. Objevila se také v českém filmu \"Grandhotel\". Objekt je od roku 1998 kulturní památkou, od počátku roku 2006 dokonce národní kulturní památkou a od roku 2007 je uveden na Indikativním seznamu kulturních statků České republiky, z něhož jsou vybírány stavby navrhované k zařazení do Seznamu světového dědictví UNESCO.\n\nV 19. století propukaly v libereckých textilkách dělnické nepokoje. Vzpouru dělníků rozbíjejících textilní stroje potlačil roku 1844 oddíl vojáků, kteří pak v Liberci zůstali, aby dohlíželi na pořádek. Ve volných chvílích chodili vojáci na výlety i na vrchol hory Ještěd. Roku 1844 vojáky následovali manželé Barbara a Florián Haslerovi z Horního Hanychova, kteří nahoru nosili zásoby pití a uzenek, které ve stánku vojákům prodávali. Zásoby do stánku donášeli denně na zádech. Nápad manželů Haslerových ocenil místní lesník Hebelt a roku 1847 nechal na vrcholu postavit dřevěnou chatu (srub), kterou manželům Haslerovým pronajal. Domek sice po několika letech provozu shořel, ale Haslerovi si na jeho místě roku 1850 vybudovali přístřešek vlastní, tentokrát kamenný, opřený o skalní výklenek a se střechou z chvojí. Dalo se v něm i přespat. Mezi roky 1863 a 1867 se budovala silnice z Horního Hanychova přes Tetřeví sedlo (zvané též Výpřež) do Křižan. V té době si manželé Haslerovi zbudovali objekt, který nabízel možnost kvalitnějšího ubytování. Vedle něho byla roku 1876 zbudována i pětimetrová vyhlídková věž. Tu však roku 1889 z bezpečnostních důvodů strhli a nahradili novou o výšce 8 metrů. Ovšem ani ta zdejším povětrnostním podmínkám dlouho neodolala a roku 1903 ji poryv větru strhl. K chatě, které se již říkalo Rohanova, dostavěl roku 1885 Německý horský spolek pro Ještědské pohoří a Jizerské hory (, zkráceně \"DGV\") verandu s kapacitou 200 lidí a v roce 1909 se stal dokonce majitelem celého objektu.\nZájem návštěvníků o Ještěd na přelomu 19. a 20. století vysoce převyšoval možnosti Rohanovy chaty (ročně jich na vrchol vystupovalo až 40 tisíc), a proto v letech 1905 a 1906 začal majetný Německý horský spolek budovat novou pojmenovanou „Nový ještědský dům“, podle návrhu Ernsta Schäfera, která nabízela 23 pokojů, noclehárnu, velký sál a verandu. Architektovi budovy spolek svěřil i její výstavbu, a kvůli obtížnému transportu těžkého stavebního materiálu byla většina objektu postavena ze dřeva. Po druhé světové válce se v roce 1945 stal majitelem této chaty Klub českých turistů a od roku 1959 sloužil objekt i k televiznímu vysílání. Nejprve od 24. ledna toho roku ke zkušebnímu, ale od 1. května 1959 již pravidelnému vysílání. V provozu byla chata až do 31. ledna 1963, kdy ji při neopatrném rozmrazování vodovodního potrubí zachvátil požár. Nezachránila ji ani rychlá pomoc ve formě hasicích přístrojů, dopravovaných sem lanovkou. Již ale po čtyřech dnech se podařilo obnovit televizní vysílání z provizorně vybudovaného telekomunikačního vysílače. O rok později z neopatrnosti shořela i původní Rohanova chata, jež ale tou dobou již sloužila pouze jako nouzové ubytování pro dělníky, kteří likvidovali následky požáru vedlejší chaty.\n\nKdyž v lednu 1963 vyhořela ještědská chata, začali lidé na Liberecku spontánně mezi sebou sbírat peníze na její znovupostavení. Dle rozhodnutí podniku Restaurace Liberec a pražské Správy radiokomunikací se měl na vrcholu Ještědu vybudovat komplex, který měl zajišťovat jednak provoz horského hotelu s restaurací a jednak šíření televizního signálu. Architektonická soutěž na podobu tohoto objektu proběhla v únoru 1963 v liberecké společnosti Stavoprojekt. Soutěže se účastnilo jedenáct architektů či týmů, mezi nimiž byli architekti Otakar Binar, Jiří Svoboda, Pavel Švancer, Ota Nykodým, Karel Hubáček, Jaromír Syrovátko, Miroslav Ulmann, Jaromír Vacek a skupiny Josef Patrný – Jiří Hubka – V. Netolička, dále Miloš Technik a Svatopluk Technik. Návrh architekta Hubáčka se od ostatních odlišoval tím, že jako jediný spojil obě požadované funkce do jedné budovy. Všechny vypracované návrhy byly od 19. března 1963 vystaveny v liberecké pobočce Československé spořitelny. Porota (rada okresního národního výboru) za vítěze soutěže na svém zasedání 22. dubna 1963 vybrala návrh Karla Hubáčka. Podoba vítězného návrhu však některé lidi zaskočila a namítali, že nová věž naruší vžitý obraz hory Ještědu. Na tyto výtky architekt reagoval tvrzením, že navržená stavba vrchol kopce nerozmělňuje, nýbrž jej dotváří a podporuje růst jeho vrcholu.\nNávrh budovy vyvolal i některé do té doby neřešené technické obtíže způsobené přírodními podmínkami panujícími na vrcholu Ještědu. Do jejich řešení se podařilo zapojit odborníky z Československé akademie věd, z Českého vysokého učení technického v Praze (ČVUT) či z liberecké Vysoké školy textilní a strojní. Vyvinutá technologická zařízení a postupy byly chráněny československými patenty. Některé prvky (například kryt horní části věže z navíjeného laminátu, kyvadlo nebo tlumič příčného kmitání), které vyvinul statik budovy Zdeněk Patrman spolu s odborníky z akademie, byly využity i na dalších stavbách (například na vysílači Cukrák).\n\nSlavnostní položení základního kamene proběhlo 30. července 1966. Generálním dodavatelem stavby byla firma Pozemní stavby z Liberce. Na začátku výstavby byla v roce 1966 v sedle Černého vrchu vybudována chata Ještědka, jež sloužila k ubytování dělníků budujících horský hotel. Jeho výstavba však přinášela obtíže. Po invazi spřátelených armád v srpnu 1968 odešli ze stavby dělníci z Anglie, kteří měli na budovu nanášet speciální tepelnou a antikondenzační izolaci. Dne 1. května 1971 začal vysílač přenášet televizní signál. Až za další dva roky ovšem byly dokončeny interiéry hotelu a restaurace, a 9. července 1973 se uskutečnilo slavnostní otevření celé stavby. Cena stavby byla 64 milionů československých korun (v roce 1973).\n\nObjekt od poloviny 90. let 20. století vlastnila společnost Jizera, a. s., na kterou byl v roce 1996 vyhlášen konkurs, neboť na něm vázl dluh ve výši 600 milionů Kč. Od správce konkursní podstaty jej 24. února 2000 odkoupily za 80 milionů Kč České Radiokomunikace. Protože budova vyžaduje opravy, na které České Radiokomunikace neměly dostatek prostředků a nedařilo se jim ani získat finance z fondů Evropské unie, zvažovala se možnost prodeje objektu Libereckému kraji za 75 milionů Kč (město Liberec o stavbu zájem nemělo). Kraj má totiž vyšší šance na zisk financí z evropských fondů a průhledné vlastnické vztahy stavby by také zvýšily šance na zařazení objektu mezi Světové dědictví UNESCO. Ve svém rozpočtu sice kraj požadovanou finanční částku vyhradil, avšak po změně jeho politického vedení po volbách v roce 2008 (dosavadní ODS vystřídala ČSSD) byly připravené prostředky přesunuty na předfinancování projektů na opravu silnic. Během srpna 2010 navíc kraj výrazně postihly povodně. Koncem roku 2010 se změnil majitel společnosti České Radiokomunikace, které koupila společnost z Austrálie, a ta se rozhodla hotel neprodávat. Restauraci i hotel provozuje (v roce 2013) společnost Ještěd, spol. s r. o.\nO obnovení zařízení restaurace do původního stavu se snaží organizováním sbírek také spolek \"Ještěd 73\".\n\nVlastník budovy České Radiokomunikace průběžně provádí nutnou údržbu stavby. V roce 2011 zajistil opravu opláštění budovy v místech, kde jsou ukryty vysílací antény. Dále je třeba ještě zrekonstruovat přístupové rampy, betonové zábradlí a části fasády vyrobené z betonu. Rekonstrukci si vyžádají také interiérové prostory či elektrické rozvody.\n\nV roce 1964 ocenil návrh stavby Svaz architektů ČSSR na Přehlídce architektonických prací 1962–63. Na jaře 1969, tedy v době, kdy budova ještě nebyla dokončena, získal její autor Karel Hubáček za tvůrčí využití technologie v architektuře nejvyšší ocenění Mezinárodní unie architektů Cenu Augusta Perreta. Je to nejvýznamnější ocenění, kterého kdy český architekt dosáhl. V roce 2000 byla stavba oceněna titulem „Nejvýznamnější česká stavba 20. století“. V září 2005 ji vybrali čtenáři portálu iDNES.cz za jeden ze sedmi divů České republiky, když se v anketě „Sedm divů Česka“ umístila na druhém místě (vítězem byla přečerpávací elektrárna Dlouhé stráně).\n\nDne 26. března 1998 zapsalo Ministerstvo kultury České republiky stavbu mezi nemovité kulturní památky. Dle usnesení vlády číslo 422/2005 Sb. je budova od 1. ledna 2006 prohlášena za národní kulturní památku České republiky. Od 29. května 2007 je také součástí Indikativního seznamu kulturních statků České republiky, z nichž se nominují stavby pro zápis na Seznam světového dědictví UNESCO.\n\nVrchol Ještědu je tvořen tvrdým křemencovým sukem (tzv. Ještědským krystalinikem). Jeho největší část obsahuje jemnozrnné fylity s šedavým, zelenavým, hnědým či fialovým zbarvením. Vyskytují se tu také devonské vápence. Klimaticky je dle Quitta řazen k oblasti označované CH7, která se vyznačuje krátkým, mírně chladným a vlhkým létem, dlouhým přechodným obdobím (mírně chladným jarem i mírným podzimem) a mírně vlhkou zimou. Sněhová pokrývka se zde drží dlouho (100 až 120 dní v roce). Průměrná teplota v lednu se pohybuje mezi -3 až -4 °C a v červenci osciluje od 15 do 16 °C. Srážkový úhrn od dubna do září dosahuje 500 až 600 mm a v zimním období činí od 250 do 300 mm. Na vrcholu navíc proudí silný vítr, který dosahuje rychlosti přes 80 km/h, což odpovídá vichřici, tedy 9. stupni ze 12 v Beaufortově stupnici.\n\nZáklad stavby (vysoké 99,86 metrů) tvoří kruhová železobetonová deska o tloušťce 1 metr a průměru 13,40 metru umístěná v nadmořské výšce 1004,75 metrů. Nosný prvek stavby je tvořen dvěma soustřednými železobetonovými válci o vnitřních průměrech 4,4 a 12,5 metrů (a tloušťkách stěny 30 centimetrů); užší je 42,4 metru vysoký, širší (vnější) 22,5 metru. Na tyto sloupy jsou na ocelových konstrukcích zavěšena jednotlivá patra stavby. Sloupy vyrobil pardubický podnik Průmstav. Nosné ocelové konstrukce pro patra budovy a stavbu věže byly vyrobeny v provoze MOSTÁRNA v tehdejším státním podniku Vítkovické železárny Klementa Gottwalda. Na vnitřní sloup je připevněna ocelová skořepina o délce 44 metrů proměnlivého průměru (od 10,50 metru po 1,62 metru). Na ni připevněný nosný laminátový válec mající průměr 1,90 metru a tloušťku stěny 16 až 12 milimetrů měl původně délku 17,52 metru. Během rekonstrukce v roce 1997 však byl ještě o další 3 metry prodloužen.\n\nNa základové desce, která je v suterénu budovy, jsou umístěny strojovny pro všechna energetická zařízení a dále skladiště. V části prvního podlaží jsou kanceláře a televizní přenosový sál, spojené s anténními systémy v devátém podlaží prostřednictvím výtahu a nouzového schodiště ve střední troubě. Zbylou přibližně polovinu prvního podlaží zabírá kuchyň hotelové restaurace. Ve druhém podlaží je umístěna vyhlídková terasa, která byla krátce po dokončení stavby vysílače dodatečně zasklena a umožňuje tak krytý přímý vstup do budovy z úrovně silnice. Ve druhém podlaží (v mezikruží mezi oběma nosnými sloupy) je bufet a dříve tu byla i jídelna personálu. Dále je v tomto podlaží vstupní hala s recepcí hotelu a schodiště, zavěšené na vnějším nosném válci, vede do třetího podlaží s restaurací, kavárnou, barem a reprezentačním salónkem.\n\nVe čtvrtém a pátém nadzemním patře jsou pokoje tříhvězdičkového hotelu. Ve spodním je prstencově okolo celého obvodu budovy umístěno 12 dvoulůžkových pokojů a jeden apartmán; všechny jsou přístupné z hotelové chodby, která se nachází mezi nosnými válci celé stavby. Do hotelové chodby vede z recepce točité mramorové schodiště. Páté podlaží původně sloužilo pro byty zaměstnanců hotelu či vysílače, avšak bylo změněno na hotelovou ubytovnu nabízející deset jednopokojových a dva třípokojové byty. Vnější nosný válec končí v úrovni stropu šestého nadzemního podlaží. Do osmého a devátého nadzemního podlaží umístil architekt nádrže s pitnou vodou a některé záložní bateriové zdroje energie. V desátém podlaží je strojovna výtahu.\n\nVnější plášť má v úrovni třetího až pátého podlaží (tedy v místech restaurace a hotelu) tvar kuželové rotační plochy a na každém podlaží je tvořen 64 kónicky umístěnými panely s povrchem z anodizovaného hliníkového plechu. V úrovni restaurace jsou tyto panely po celé šířce proskleny a doplněny nízkým parapetem, v úrovni ubytovacích pater jsou v panelech umístěna menší okna se zaoblenými rohy.\n\nV sedmém a osmém podlaží jsou umístěny parabolické antény mikrovlnných vysílačů. Kryt budovy je v těchto místech tvořen plastovým pláštěm z trapezoidních laminátových panelů, které nejsou spojovány kovovými prvky, protože ty by bránily průchodu elektromagnetických vln. Na vrchní straně strojovny výtahu v desátém patře je upevněna svařovaná trouba z oceli, která tvoří 48 metrů vysoký anténní stožár. Její povrch je pokryt metalizovaným hliníkem a uvnitř trouby vede vzhůru točité schodiště. Na stožár je v jeho horní části připevněn další samonosný laminátový nástavec o délce 18 metrů, během rekonstrukce vysílače v roce 1997 prodloužený o další 3 metry. Jeho úkolem je zakrývat televizní vysílací antény. Zakončen je ocelovým víkem, na němž je pomocí tlumičů zavěšeno prstencové kyvadlo o hmotnosti 800 kg, jež svým protipohybem tlumí příčné kmitání věže.\n\nNávrhy interiérů stavby, včetně jeho mobiliáře, pochází od architekta Otakara Binara. Nádobí a některé textilní doplňky se zhotovily podle návrhů Karla Wünsche. Na vybavení interiérů se podíleli také skláři Stanislav Libenský a jeho partnerka Jaroslava Brychtová. Ti původně plánovali vložit do veřejně přístupných částí stavby vysoké skleněné kyvadlo, složené ze dvou čoček, jež by znázorňovalo věčný pohyb. Místo toho ale zvolili jiné řešení, a sice umístění osmi skleněných emblémů zavrtaných do betonového dříku vysílače. Dřík a jeho úprava představují dle návrhu umělců vyrůstání věže ze skály. Skleněné emblémy označoval architekt stavby za spadlé meteority. Autorem mříže umístěné v hotelové chodbě je Jaroslav Klápště. Je složena z kovových částí zemědělských vozů a nářadí. Stěny schodiště a hotelových chodeb jsou obloženy keramickými obklady, jejichž autorkou je Děvana Mírová. Vstupní dveře a stěny recepce hotelu pokrývají tepané plechy od Miloše Košky, tapiserii umístěnou na zdi salónku vytvořil Vladimír Křečan.\n\nDne 1. července 1958 se začal z Ještědu šířit signál z vysílače, jenž patřil radioklubu, součásti libereckého Svazarmu. Antény vysílače byly připevněny k zábradlí kamenné věže. Na počátku roku 1959 převzala vysílač Správa dálkových spojů a k 1. květnu 1959 zahájila pravidelný provoz. Po třech letech provozu nahradilo dosud používaný amatérský vysílač zařízení TRSA 56 vyrobené v Sovětském svazu. Od 25. do 27. srpna 1968, tedy krátce po invazi vojsk Varšavské smlouvy do Československa, vysílalo z Ještědu Svobodné studio Sever. Poslední den jeho zdejšího vysílání v jeho programu promluvili také herec Jan Tříska a spisovatel Václav Havel, na což upomíná pamětní tabule umístěná v místech, kde provizorní vysílač stál.\n\nDne 1. května 1971 začal vysílač (vybavený zařízením Tesla III – Zona) šířit televizní signál. Během září 1973 začalo i vysílání druhého programu Československé televize z vysílače Tesla TV 5/1 s výkonem 5 kW.\n\nPo sametové revoluci šířil vysílač (pouze se zařízením značky Tesla) do okolí signál televizních stanic České televize (ČT1 a ČT2), dále Novy a Primy a též rozhlasových stanic Českého rozhlasu (Radiožurnál, Praha (dnes Dvojka) a Vltava) i soukromých provozovatelů (Radio Proglas, Radio Contact Liberec a Evropa 2).\n\nV souvislosti s digitalizací televizního vysílání v České republice došlo v červnu roku 2009 za pomoci vrtulníku k výměně anténních systémů (za výrobek značky Rohde & Schwarz) v laminátovém nástavci v horních partiích vysílače. Na vysílači muselo být nejprve ke konci července 2009 vypnuto analogové vysílání ČT2 (na kanálu 43) a na jeho místě začal následujícího dne vysílat Multiplex 1. Zbylé tři stanice analogového televizního vysílání, tedy ČT1 (na kanálu 31), Nova (na kanálu 8) a Prima (na kanálu 60), byly vypnuty 30. června 2011.\n\nDigitální vysílání Multiplexu 2 začalo počátkem dubna 2010 a Multiplexu 3 na konci července 2011. Dne 27. června 2017 začalo vysílání Přechodové sítě 12 DVB-T2. Využívá kanál, na kterém dříve vysílala analogová ČT1, tedy 31. Ve čtvrtek 29. března 2018 bylo spuštěno vysílání DVB-T2 Přechodové sítě 11 České televize na kanálu 26. První a druhý multiplex tak svým vysíláním pokrývají v České republice oblast vymezenou Hradcem Králové na východě, severním okrajem Prahy na jihu a Veltrusy, Úštěkem a Šluknovem na západě. Vysílání třetího multiplexu zasahuje oblast ohraničenou Semily z východu, Nymburkem z jihu a Doksy na západě.\n\nJeštěd je vedle šíření rozhlasového a televizního vysílání také důležitým uzlovým bodem pro radioreléové a optické spoje. Jsou zde základnové stanice (BTS) mobilních operátorů T-Mobile, O2, Vodafone a Nordic Telecom.\n\nVe vzdálenosti asi 100 metrů od stavby východním směrem se nachází horní stanice kabinové lanové dráhy z Horního Hanychova, což je část krajského města Liberec. Po úbočí vrcholu vede silnice spojující Horní Hanychov na východě s Hořeními Pasekami (součástí Světlé pod Ještědem) či Křižany na západě. Na této silnici je v Tetřevím sedle parkoviště a odbočka přímo k hotelu. Na vrchol, kde je turistický rozcestník „Ještěd“, vede též červená turistická značka z rozcestníku turistických tras nazvaného „Ještěd – odbočka k vrcholu“. Na něm se schází souběžně vedené červená a modrá turistická značka přicházející sem od severu z rozcestníku „Nad Výpřeží“ a pokračující dále jižně k rozcestníku „Ještědka“ u stejnojmenné chaty. U televizního vysílače je též výchozí bod naučné stezky Terasy Ještědu. Vrchol Ještědu je také cílem cyklotrasy číslo 3007, která sem vede z Nové Huti a cestou prochází Cvikov, Stráž pod Ralskem, Osečnou či Křižany.\n\nV roce 2008, při příležitosti 35. výročí jeho otevření, vyhlásila liberecká radnice veřejnou soutěž na vlajku Ještědu. V té době již měl Ještěd přes 20 let hymnu. Soutěž vyhrál vexilolog Josef Hubka (mj. vydavatel zpravodaje Vexilolog). Vlajka je tvořena listem o poměru 2:3 se třemi vodorovnými pruhy (červeným, bílým a červeným) o poměru šířek 4:1:1. Z dolního okraje listu vyniká vydutý klín opačných barev s vrcholem v jedné šestině šířky listu. Vlajka poprvé zavlála v rámci \"Oslav Ještědu\" 11. července 2008. Vlajka je od roku 2019 zapsána v Národním registru vlajek a praporů.\n\nSymbol Ještědu je zobrazen na vlajce a znaku Libereckého kraje.\n\n\n\n"}
{"id": "41790", "url": "https://cs.wikipedia.org/wiki?curid=41790", "title": "Tocholabalština", "text": "Tocholabalština\n\nTojolabalština (španělsky \"idioma Tojolabal\" – čteno „tocholabal“) je minoritní indiánský jazyk mayské jazykové skupiny. Hovoří jím asi 40 000 osob v okolí městečka Las Margaritas na jihovýchodě mexického státu Chiapas. Oficiální údaj ze sčítání lidu 2000 udává počet mluvčích na 37 986 , z čehož pouze 30 % neovládá španělštinu jako druhý jazyk. \n\nIndiáni mayského původu, kteří tímto jazykem mluví se nazývají tojolabalesové (čes. též tocholabalesové).\n"}
{"id": "41791", "url": "https://cs.wikipedia.org/wiki?curid=41791", "title": "Liga mistrů", "text": "Liga mistrů\n\nSlovo Liga mistrů má několik významů.\n\n\n"}
{"id": "41794", "url": "https://cs.wikipedia.org/wiki?curid=41794", "title": "Chiapas", "text": "Chiapas\n\nChiapas [čiapas] je jeden z 31 států Mexika. Jde o jeho nejjižnější také nejchudší oblast. Na západě hraničí s Oaxakou, na severozápadě s Veracruzem, na severu s Tabaskem, na severovýchodě s Campeche a na východě s Guatemalou. Z jihu ho omývají vody Tichého oceánu.\n\nV roce 2010 čítalo obyvatelstvo Chiapasu 4 793 406 osob. Hlavním městem je Tuxtla Gutiérrez (860 000 obyvatel). Většina obyvatel je indiánského původu. Hlavními indiánskými skupinami jsou Tzeltalové, Tzotzilové, Cholesové, Lakandonové, Taquesové, Tojolabalesové, Mamesové, Chujesové, Cackchiquélesové a Mochosové, všichni původem Mayové.\n\nV Chiapasu jsou také zapatisté, kteří zde vytvořili vlastní samosprávu a mají tedy problémy s vládou.\n\nJméno Chiapas současné pochází ze slova \"Chiapan\" nebo \"Tepechiapan\", výraz kterým se nazývalo bývalé domorodé obyvatelstvo (Chiapaneca) a které mělo značit „kopec Chía“ (chiatl = rostlina chía, -pan = místo nad), místo v kopci nad porostem chía, resp. místo nad porostem chía. Když španělští dobyvatelé založili města \"Chiapa de los Indios\" a \"Chiapa de los Españoles\", území se začalo říkat Chiapaská provincie.\n\nPrvní lidé začali osídlovat region 33 000–14 000 př. n. l. Šlo především o lovce. V Cueva de Santa Martha se nacházejí jeskynní malby 9000 let staré. Okolo roku 7500 př. n. l. se začíná rozvíjet zemědělství.\n\nKolem 300 n. l. se začíná rozvíjet mayská kultura. Na březích Usumacinty a v Lacandonské džungli vzkvétají velká centra jako Yaxchilán, Palenque, Toniná, Bonampak, Tenam Puente, Chinkultic, Lacanhá, stejně jako bezpočet dalších. V Zinacantánu a Soconuscu byla velké tržiště s kožešinou, indigem, vanilkou, péry z quetzala (pták) a jantarem.\n\nBěhem let 600–900 n. l. dosáhla tyto centra vrcholného rozkvětu. Dochází k velkému nárůstu obyvatel a k častým konfliktům mezi šlechtici a válečníky. Tyto vnitřní nepokoje se odrážely v masovém přesídlování na Yucatán. Kolem roku 1200 n. l. dochází k úpadku a hlavní centra jsou opuštěna.\n\nS rozpadem mayské kultury se začínají rozvíjet menší skupiny, jako Tzotzilové z Chamuly nebo Zinacantánu, či Tzeltalové z Copanaguastla a Mamesové ze Zaculea.\n\nKoncem 15. století začínají území ovládat Aztékové. Vymáhali vysoké daně ze zboží a zanechali po sobě jména míst, rostlin a zvířat v jazyce Nahuatl.\n\nS příchodem prvních Španělů v roce 1518 se také pojí původní název – „El Gran Quiché“. Juan de Grijalva podnikl první expedici po řece, která po něm zdědila název. Gonzalo de Sandoval začal v roce 1522 s dobýváním a založením Villi del Espíritu Santo v blízkosti Coatzacoalcoské řeky. Ale až v roce 1523 poslal Hernán Cortés Pedra de Alvarado, Luise Marína a Diega de Mazariegos, aby dobytí dokonali. Tak začaly pokusy o podrobení původních obyvatel Chiapasu, které nebyly do dnešních dnů ukončeny.\n\nJeden z velmi statečných činů se udál v roce 1527, kdy skupinka původních obyvatel byla obklíčena španělskými vojáky, mexickými válečníky a Tlaxcaltecskými válečníky. Tito lidé skočili do kaňonu El Sumidero a dali tak přednost smrti před otroctvím a podrobením se.\n\nPo vojenském i duchovním dobytí, založili Španělé město poblíž Costón – Nandaluní (pán chiapanů), které se jmenovalo \"Chiapa de los Indios\"; dnešní Chiapa de Corzo. Bylo založeno 3. března 1527 a byla zde postavena radnice. Bylo to tedy první Chiapaské město. Podnebí zde však nebylo Španělům nakloněno, a tak založili v krásném údolí Hueyacatlán, 31. března 1528 \"Chiapu de los Espaňoles\", dnešní San Cristóbal de las Casas. V roce 1556 byl založen San Pablo Comitán a koncem 16. století se malá \"vesnička Tuchtlán\", přeměnila v \"San Marcos de Tustla\", dnešní Tuxtlu Gutiérrez.\n\nBěhem koloniální nadvlády Španělů byl Chiapas součástí generálního kapitanátu Guatemala. Ten byl administrativně podřízen místokrálovství Nové Španělsko.\n\nChiapané také bojovali ve válce za nezávislost. 28. srpna 1821 kněz Matías de Córdoba, deklaroval nezávislost města Comitán na Španělsku a přijal vládu Agustína de Iturbide. Ostatní území pod správou generální kapitánie Guatemala udělala totéž a o rok později se stal Chiapas součástí \"prvního mexického císařství\".\n\nPo smrti Iturbideho a rozpadu císařství se konalo referendum. 96 tisíc lidí se vyjádřilo pro připojení k Mexiku, 60 tisíc pro připojení ke Spojeným středoamerickým provinciím (nástupnický stát guatemalského kapitanátu) a 15 tisíc se referenda neúčastnilo. 14. září 1824 byl slavnostně připojen Chiapas k Mexiku.\n\nStát se politicky dělí na devět regionů.\n\n"}
{"id": "41795", "url": "https://cs.wikipedia.org/wiki?curid=41795", "title": "Rimavská Sobota", "text": "Rimavská Sobota\n\nRimavská Sobota ( , ) je město na řece Rimavě v jižním Slovensku, patřící k Banskobystrickému kraji, v historickém regionu Malohont. V roce 2016 zde žilo 22 827 obyvatel. Rimavská Sobota je administrativní a hospodářské středisko okresu a okolí. Ve městě převažuje obyvatelstvo slovenské (60%) a maďarské (35%) národnosti. Rimavská Sobota je město s oficiálně nejvyšší nezaměstnaností ze všech měst na Slovensku.\n\nÚzemí v blízkosti Rimavské Soboty bylo osídleno již během pravěku, a to v době bronzové, archeologické nálezy pocházejí z období pilinské kultury, halštatského období, a také z doby římské.\n\nPrvní středověkou osadu, existující již za krále Gézy v letech 1074–1079, zničili Mongolové. První písemná zmínka o obci pochází z roku 1268 z listiny kancléře Štefana, v níž je osada nazvána \"Rymboa Zumbota\". Název odkazuje k právu sobotního trhu. Městská práva obec získala roku 1334. Mezi lety 1441–1460 byla obsazena husitskými oddíly Jana Jiskry a bratříky, kteří zde vybudovali pevnost Sobôtka a vyjednávali s uherským regentem „turkobijcem“ Jánošem Huňádym.\n\nV roce 1508 město vyhořelo. K jeho obnově byl pozván italský architekt, který vytvořil šachovnicový půdrys města. Od poloviny 16. století do roku 1601 město podléhalo turecké nadvládě Osmanské říše a trpělo nájezdy loupeživých Martalovců. V roce 1668 je císař Leopold I. připojil k habsburské říši a povýšil na královské město. Roku 1735 císař Karel VI. městu k domobraně udělil \"právo meče\".\n\nRoku 1792 zde osvícenci založili jednu z prvních vědeckých společností na Slovensku. V 19. století bylo město sídlem Gemersko-malohonstké župy (do té doby centrem Malohontu). 26. prosince 1805 zde na útěku z prohrané bitvy u Slavkova přenocoval zraněný generál Kutuzov. Revoluční rok 1848 zde proběhl dramaticky, proti revolucionářům, které vedli Štefan Marko Daxner a Ján Francisci, zasáhla vojska tří armád. Památku revolucionářů připomíná bronzový pomník básníka Sándora Petöfiho.\n\nZa první republiky se město hospodářsky příliš nerozvíjelo, ve druhé světové válce patřilo k Maďarskému království. 21. prosince 1944 bylo osvobozeno vojsky 2. ukrajinského frontu pod velením maršála Penelina. Maďarské obyvatelstvo bylo podle Benešových dekretů v letech 1945–1946 vystěhováno. V období socialismu bylo město silně přestavěno a industrializováno.\n\nJde o okresní město, aministrativní a průmyslové centrum okresu. Průmysl zastupují konzervárna, mlékárna, masné závody. Pivovar Gemer a továrna na tabákové výrobky již byly zrušeny. Kulturní život města kromě dvou příležitostných festivalů zastupuje Gemersko-malohontské muzeum, věnované Gemerskému a Malohontskému regionu.\n\nV Rimavské Sobotě žije obyvatelstvo těchto národností:\n\n\n\n\nSymboly města jsou:\n\n\nZnak městu udělil uherský král Zikmund Lucemburský při své návštěvě v roce 1387. Znak zobrazuje černou rozkřídlenou orlici s červenou zbrojí na stříbrném štítu. Z barev znaku je odvozená i současná černo-červeno-bíla vlajka města.\n\nVe městě se nachází tyto střední školy:\n\n\n\n\nStanice Jesenské leží na trati číslo 160 (Zvolen – Lučenec – Fiľakovo – Jesenské – Tornaľa - Rožňava – Košice)\n\n\n\nV roce 2001 Mezinárodní astronomická unie pojmenovala planetku 20495 na počest slovenského města Rimavská Sobota. Model planetky se nachází v parku hvězdárny.\n\n\n\n\n\n"}
{"id": "41796", "url": "https://cs.wikipedia.org/wiki?curid=41796", "title": "Ndondština", "text": "Ndondština\n\nNdondština známá též jako oshiwambo [ošiwambo] je skupina jazyků původem z Namibie a Angoly. Mluvčí jsou z kmene Owambo. Zahrnuje asi sedm jazyků, z čehož některé mohou být považovány za dialekty. Ve dvou z těchto jazyků se i učí na základních školách na prvním stupni s postupným přechodem na výuku v jazyce oficiálním, kterým je v Namibii angličtina. Jedná se o:\n\n\n\n"}
{"id": "41798", "url": "https://cs.wikipedia.org/wiki?curid=41798", "title": "Petronius", "text": "Petronius\n\nPetronius, zvaný též Gaius Petronius Arbiter nebo Titus Petronius, (asi 27–66 n. l.) byl římský patricij, o jehož působení na dvoře císaře Nerona a stoické smrti se zmiňuje římský historik Tacitus. Často bývá označován za autora Satirikonu.\n\nTacitus ve svých Análech (XVI, 18 a násl.) uvádí, že Petronius byl prokonzulem v Bithýnii. Prokonzul Titus Petronius byl osobním přítelem císaře Nerona, který jej učinil „rozhodčím ve věcech vkusu“ (\"arbiter elegantiarum\"). Po neúspěšném Pisonově pokusu o státní převrat ho pretoriánský prefekt Tigellinus, který byl jeho konkurentem v boji o císařovu přízeň, obvinil z účasti na spiknutí. Petronius byl tak v roce 66 n.l. přinucen spáchat sebevraždu. Ještě před svou smrtí podle Tacita napsal Neronovi dopis na rozloučenou, ve kterém podrobně vypsal císařovy zločiny a vypsal spolupachatele. Tacitus zdůrazňuje stoický charakter Petroniovy sebevraždy, když uvádí, že po stvrzení inkriminovaného dopisu nezapomněl zlomit svůj pečetní prsten, aby zabránil jeho zneužití.\nPetronius je hlavním hrdinou románu \"Není římského lidu\" od Jarmily Loukotkové. Vystupuje i v knize Quo vadis od Henryka Sienkiewicze. Dochovanými zlomky Satyrikonu se inspiroval italský neorealistický režisér Federico Fellini k natočení stejnojmenného filmu. Ve filmu vystupuje rovněž postava autora Petronia, která nese rysy ideálního stoického filozofa, jak je nacházíme například v Senekových textech.\n\nPod Petroniovým jménem je obecně znám román \"Satirikon\" či Satyrikon. Tacitus se však nezmiňuje o žádné spisovatelské činnosti Tita Petronia. Do dnešní doby se dochovaly pouze zlomky původně mnohem delšího textu. Autor zde vypráví o putování tří mladíků po Itálii. Tito mladíci zažívají mnohá dobrodružství a jejich zážitky jsou obrazem tehdejších společenských poměrů. Vše je psáno zábavnou a ironickou formou. Nejdelší zachovalou částí je Hostina u Trimalchiona. Hlavním hrdinou této epizody je neotesaný zbohatlík otrockého původu. Průběh hostiny poskytuje barvitý obraz života tehdejší provinční smetánky.\n\n\"Satyrikon\" vyniká neobyčejným stylistickým bohatstvím. V textu se vyskytuje lidová mluva i nejvybranější latina stříbrného věku římské literatury. Zlomky Satyrikonu se vyznačují velkým množstvím rukopisných variant. Na mnoha místech je text nevratně poškozen, jinde nabízí celou řadu protichůdných interpretací. Důvodem je mimo jiné i to, že při líčení zábavy propuštěnců na hostině u zbohatlíka Trimalchiona autor využívá jazyka nižších vrstev společnosti, který se jinak v literární latině objevuje jen zřídka. V textu se střídá próza a veršované pasáže, z nich nejrozsáhlejší jsou \"O dobytí Tróje\" a \"Občanská válka\".\n\n\n"}
{"id": "41799", "url": "https://cs.wikipedia.org/wiki?curid=41799", "title": "Držov", "text": "Držov\n\nDržov je vesnice, katastrální území, základní sídelní jednotka a místní část obce Vojníkov ležící asi 7 km severně od Písku mezi místními částmi Vojníkovem a Loukou. V roce 2011 zde trvale žilo 25 obyvatel.\n\nVe vsi je kaplička, rybníky, několik chalup a statků. Západně od obce na břehu řeky Otavy se nachází chatová oblast, k Držovu přísluší ta část, nacházející se v údolí držovského potoka. V katastru obce najdeme i dvě hájovny: držovskou a Na Vystrkově, které dříve obhospodařovali rozsáhlé lesy patřící Schwarzenberkům.\n\nPrvní písemná zmínka o vesnici pochází z roku 1542 (\"Drzow\").\n\n\n\n"}
{"id": "41800", "url": "https://cs.wikipedia.org/wiki?curid=41800", "title": "Louka (Vojníkov)", "text": "Louka (Vojníkov)\n\nLouka (jako katastrální území označována Louka nad Otavou) je místní část a ZSJ obce Vojníkov, ležící asi 8 km severně od Písku nad pravým břehem řeky Otavy. V roce 2011 zde trvale žilo 21 obyvatel.\n\nJe zde několik statků, rybník, kaplička. K Louce náleží i chatová oblast v lokalitě Jistec na břehu Otavy. Prochází tudy jedna značená turistická trasa. Nedaleko od Louky je kromě Jistce také Držov a malá osada Spolí nacházející se směrem k obci Oslov.\n\nPrvní písemná zmínka o vesnici pochází z roku 1323 (\"Luca\").\n\n"}
{"id": "41803", "url": "https://cs.wikipedia.org/wiki?curid=41803", "title": "Zapatisté", "text": "Zapatisté\n\nZapatisté se označují dvě politická hnutí v Mexiku:\n"}
{"id": "41804", "url": "https://cs.wikipedia.org/wiki?curid=41804", "title": "Tomáš Grigar", "text": "Tomáš Grigar\n\nTomáš Grigar (* 1. února 1983 v Ostravě) je profesionální český fotbalový brankář, který v současné době hraje za FK Teplice.\n\nNadějný brankář, který svými výkony upoutal jak v druholigových Vítkovicích, tak v juniorských výběrech České republiky. Do Sparty přišel na počátku roku 2004, ale v těžké konkurenci se ze začátku příliš neprosazoval. Při zdravotních problémech Jaromíra Blažka na podzim 2006 však dvakrát nastoupil dokonce v Poháru UEFA. Sezonu 2007/2008 začal jako dvojka, postupně se však dostal do branky a svou šanci již nepustil. V nové sezoně zatím nastupuje za druholigovou rezervu. Mladý gólman s přezdívkou Sáblík vyniká především při chytání samostatných nájezdů soupeře. V lednu 2009 přestoupil do Teplic. V Teplicích se stal jedničkou. Chytal téměř celou jarní část. V průběhu se stal oporou Teplic a nakonec získal i pohár Pohár ČMFS.\n\nReprezentoval ČR na Mistrovství světa hráčů do 20 let 2003 ve Spojených arabských emirátech, kde český tým po remízách 1:1 s Austrálií a s Brazílií a porážce 0:1 s Kanadou obsadil nepostupové čtvrté místo v základní skupině C. Tomáš odchytal všechny tři zápasy.\n\nZa A-tým ČR odchytal 2 přátelské zápasy v roce 2009.\n\n\n"}
{"id": "41805", "url": "https://cs.wikipedia.org/wiki?curid=41805", "title": "Subcomandante Marcos", "text": "Subcomandante Marcos\n\nSubcomandante Insurgente Marcos (zástupce velitele Marcos) je pseudonym mexického revolucionáře, mluvčího Zapatistické armády národního osvobození (EZLN). Podle mexické vlády je jeho skutečné jméno \"Rafael Sebastián Guillén Vicente\", na spolehlivost této informace jsou ovšem různé názory. Nosí stále kuklu a jeho pravá identita zůstává neznámá.\n\nV lednu 1994 vedl armádu mayských rolníků do východních částí mexického státu Chiapas na protest proti způsobu zacházení s domorodým obyvatelstvem ze strany mexické vlády. Marcos je mj. spisovatel, básník, humorista a antikapitalista.\n"}
{"id": "41806", "url": "https://cs.wikipedia.org/wiki?curid=41806", "title": "Helena Bušová", "text": "Helena Bušová\n\nHelena Bušová, vlastním jménem Helena Buschová (21. října 1911 v Praze – 28. listopadu 1986 ve Winnipegu v Kanadě), byla česká herečka.\n\nZačínala jako herečka v holešovickém Lidovém divadle Uranie. Později hrála v Novém divadle Oldřicha Nového a hlavně v Divadle Vlasty Buriana. V letech 1936–1937 a pak znovu 1943–1948 byla členkou uměleckého souboru Městských divadel pražských. \n\nPrvní roli, studentku, dostala ve filmu \"Před maturitou\" (1932). O dva roky excelovala společně s Voskovcem a Werichem v satirické komedii \"Hej rup!\" (1934), z dalších rolí jmenujme například: Helenu Čápovou v komedii \"Barbora řádí\" (1935), Bessy Vydrovou v \"Uličnici\" (1936), Alenu Skalickou v operetce \"Na tý louce zelený\" (1936), Annu v \"Bataliónu\" (1937), vynikající výkon manželky konšela Zvůnka podala v komedii \"Počestné paní pardubické\" (1944), \"Ryba na suchu\" (1942), \"U pěti veverek\" (1944) a další.\n\nPo válce 1946 si vzala pilota RAF Karla Kasala, který jeden čas velel známé 313. peruti RAF a získal pět válečných křížů. Po návratu domů byl uvězněn, jak skončila většina našich letců, co bojovali na té „nesprávné“ straně – v Anglii. Z vězení mu pomohl až Jan Masaryk. Ke konci roku 1947 opět odjel do Anglie a zpátky k RAF.\n\nPo druhé světové válce každý rok hrála alespoň v jednom filmu třeba \"Řeka čaruje\" (1945), \"Velký případ\" (1946), \"Lavina\" (1946), \"Čapkovy povídky\" (1947). Poslední film, ve kterém hrála, byl historický film \"O ševci Matoušovi\" (1948). V roce 1949 získala od československých úřadů povolení natáčet v Londýně s producentem a režisérem sirem Alexandrem Kordou, a tak zůstala u manžela v Anglii.\n\nV roce 1957 se manželé přestěhovali s tehdy sedmiletým synem Charliem do kanadského Winnipegu. Zde dokonce získala příležitost vystupovat v místním divadle. Ke konci života se chtěla vrátit do Československa, od komunistického režimu však nedostala vízum.\n\nCelkem hrála ve čtyřiceti filmech. Zemřela v roce 1986 ve Winnipegu v Kanadě.\n\n\n"}
{"id": "41809", "url": "https://cs.wikipedia.org/wiki?curid=41809", "title": "Digitální data", "text": "Digitální data\n\nPojem digitální data označuje veličiny, vyjádřené v diskrétní (nespojité) číselné formě (obvykle v binární soustavě pomocí jedniček a nul), nebo zařízení založená na obdobném principu. S digitálními daty pracuje v současnosti většina počítačů. \n\nNázev digitální je odvozen z anglického \"digit\" – číslice nebo prst, které pochází z latinského \"digitus\" – prst. Odkazuje tedy na to, co se dá spočítat na prstech nebo obecněji, co lze očíslovat pomocí přirozených čísel. \n\nRozdíl mezi digitálními a analogovými systémy je ve formě vstupu, zpracování, výstupu a zobrazování dat. Digitální systémy používají diskrétní veličiny, u nichž daná hodnota může nabývat několika definovaných stavů, zatímco veličiny v analogových systémech se mohou měnit spojitě a mohou nabývat libovolných hodnot v rámci daných mezí. Analogové veličiny lze převést na digitální procesem zvaným digitalizace nebo A/D převod. \n\nDigitální systémy nemusí být elektronické, diskrétní (nespojitý) charakter má velmi mnoho neelektrických veličin. \n\n"}
{"id": "41815", "url": "https://cs.wikipedia.org/wiki?curid=41815", "title": "Čisté ruce", "text": "Čisté ruce\n\nČisté ruce je název několika protikorupčních akcí v různých zemích.\n\n"}
{"id": "41817", "url": "https://cs.wikipedia.org/wiki?curid=41817", "title": "Mani pulite", "text": "Mani pulite\n\nMani pulite (česky \"čisté ruce\") je název celostátní policejní protikorupční akce v Itálii na počátku 90. let dvacátého století. Navazovala na skandál kolem Banco Ambrosiano v roce 1982. Nakonec vedla ke konci tzv. první republiky a k zániku řady politických stran. Někteří politici a průmyslníci poté, kdy byly odhaleny jejich zločiny, spáchali sebevraždu.\n"}
{"id": "41819", "url": "https://cs.wikipedia.org/wiki?curid=41819", "title": "Akce Čisté ruce", "text": "Akce Čisté ruce\n\nAkce Čisté ruce je název protikorupční akce, která proběhla na konci 90. let v České republice. Akci spustila v roce 1998 k moci čerstvě nastoupivší ČSSD, která se v rámci volebních slibů před parlamentními volbami v roce 1998 zavázala odhalovat hospodářskou kriminalitu a její propojení na nejvyšší politické kruhy, její výsledky jsou však sporné.\n\nK akci Čisté ruce se ČSSD inspirovala v Itálii, kde v 90. letech v rámci akce \"Mani pulite\" probíhalo rozsáhlé vyšetřování korupčních afér, za které následně padaly vysoké tresty. ČSSD akci představila jako snahu o odhalení a zpřetrhání vazeb mezi politickou a hospodářskou elitou a odstranění pronikání korupce do nejvyšších vládních kruhů. Řízením celé akce byl pověřen tehdejší ministr bez portfeje vlády Miloše Zemana Jaroslav Bašta, ten byl však později v důsledku neúspěchu akce z vlády odvolán.\n\nVzhledem k nehladkému průběhu akce docházelo ke vzájemnému obviňování i uvnitř tehdejší vlády. Bašta se neúspěch akce pokoušel vysvětlit tím, že jeho Koordinačně-analytická skupina (KOAS) není nijak úkolována Výborem na ochranu ekonomických zájmů (VOEZ), v jehož čele stál tehdejší předseda vlády Miloš Zeman.\n\nSociální demokraté následně přiznali, že akce vázne. Na zasedání předsednictva ČSSD to tehdejší předseda vlády a ČSSD Miloš Zeman potvrdil prohlášením, že z dosavadních průtahů v akci lze za výjimku považovat odsouzení bývalého tenisty Milana Šrejbera. Ten prostřednictvím smyšlených dárců sponzoroval ODS, čímž byl zpochybněn průběh privatizace Třineckých železáren, v nichž se stal podílníkem.\n\nŠrejber byl v následném soudním řízení odsouzen za zneužívání neveřejných informací v obchodním styku k trestu pět let odnětí svobody. K tomuto rozsudku se vyjádřil státní zástupce František Fíla, dle něhož ostatní případy hospodářské kriminality, které vládní ČSSD rovněž vydávala za součást akce Čisté ruce, soud v té době dosud neuzavřel. Na základě pochybení byl rozsudek Nejvyšším soudem zrušen a Šrejber byl osvobozen. V roce 2007 bylo celé stíhání zastaveno.\n\nS vyšetřováním v rámci této akce souvisí i vyšetřování údajného podvodu při privatizaci pražských Čokoládoven. Ministr Bašta tehdy označil za hlavního viníka bývalého šéfa Fondu národního majetku Tomáše Ježka. Jelikož se však jednalo o falešné obvinění, bylo na samotného ministra Baštu podáno trestní oznámení.\n\nPůvodní italská akce \"Čisté ruce\" byla oproti té české vyvolána justičními orgány, nikoli vládní stranou. Její průběh a výsledek byly rovněž rozdílné, jelikož měla za následek konec mnoha význačných politiků.\n\n\n"}
{"id": "41820", "url": "https://cs.wikipedia.org/wiki?curid=41820", "title": "John Rzeznik", "text": "John Rzeznik\n\nJohn Joseph Theodore Rzeznik (* 5. prosince 1965 Buffalo) je hlavní zpěvák americké rockové skupiny The Goo Goo Dolls.\n\nRzeznik se narodil do početné rodiny v Buffalu ve státě New York. Jeho rodiče Joseph a Edith Rzeznikovi byli polskými emigranty, má čtyři starší sestry. Otec Joseph podlehl alkoholismu, když bylo Johnovi čtrnáct let, a jeho matka Edith zemřela o rok později na srdeční problémy.\n\nRzeznik je autorem většiny textů a hudby písní Goo Goo Dolls, kteří vznikli v roce 1986. Spolupracoval s Ianem Gillanem na jeho sólovém albu \"Gillan’s Inn\".\n"}
{"id": "41824", "url": "https://cs.wikipedia.org/wiki?curid=41824", "title": "Fáma o smrti Martina Šmída", "text": "Fáma o smrti Martina Šmída\n\nFáma o smrti Martina Šmída sehrála velkou úlohu v sametové revoluci v roce 1989.\n\nZprávu, že při večerním policejním zásahu proti studentské demonstraci 17. listopadu 1989 zemřel student Martin Šmíd, přinesla Drahomíra Dražská, vrátná na vysokoškolských kolejích v Praze-Troji. Zpráva se postupně rozšířila (Petr Uhl volal do rádia Svobodná Evropa, Michael Žantovský do Reuters) do tiskových agentur (ze začátku ještě s upozorněním, že se jedná o nepotvrzenou zprávu). Zveřejnění zprávy o smrti studenta vyvolalo ve společnosti velké pohoršení a přispělo k pádu komunistického režimu v Československu.\n\nZabitou obětí měl být student Matematicko-fyzikální fakulty Univerzity Karlovy. Na dané škole studovaly dvě osoby tohoto jména, dokonce ve stejném (druhém) ročníku, ani jednomu se však 17. listopadu nic nestalo (jeden na demonstraci vůbec nebyl, druhý z ní odešel ještě před zásahem).\n\nK rozšíření fámy přispělo i přítomnost ležícího bezvládného těla po zásahu. Jednalo se o příslušníka Státní bezpečnosti (StB), poručíka Ludvíka Zifčáka, který byl pod jménem Milan Růžička nasazen do studentského hnutí, aby StB přinášel informace z tohoto prostředí. V průběhu zásahu byl udeřen do předloktí a v důsledku nervového vypětí asi na deset minut omdlel, což podpořilo fámy o zabití studenta. Zifčák byl poté ošetřen v nemocnici a v následujících dnech se opět pohyboval mezi studenty a účastnil demonstrací.\n\nMotivace Drahomíry Dražské byla dlouho předmětem spekulací. Podle zastánců konspiračních teorií byla celá akce provokací Státní bezpečnosti, která Dražskou k šíření dezinformace navedla. Sama Dražská v rozhovoru v roce 2009 prohlásila, že si zprávu o zabití studenta vymyslela, a odmítla, že by byla spolupracovnicí StB.\n\nBývalý příslušník StB Ludvík Zifčák později opakovaně tvrdil, že úlohu mrtvého studenta sehrál úmyslně. V roce 2009 v jednom rozhovoru například Zifčák uvedl, že u StB měl na starosti studentské hnutí a podílel se na založení „Nezávislého studentského hnutí“, které demonstraci na Albertově svolalo a tuto informaci předalo do Svobodné Evropy (dle Zifčáka financované CIA) a Hlasu Ameriky. Dále prohlašoval, že měl s kolegy úkol průvod navést směrem na Václavské náměstí a sehrát mrtvého studenta, což údajně přiznal také Zifčákův nadřízený major Petr Žák. Šiření zprávy měla zajistit Drahomíra Dražská, která byla údajně členem Zifčákovy skupiny. Vyšetřovací komise Federálního shromáždění pro objasnění událostí 17. listopadu 1989 Zifčákova tvrzení označila je za „opakovanou snahu přisuzovat své osobě a reálným událostem podstatně jiný význam, než jaký ve skutečnosti měly“. Sám Zifčák při výslechu na vojenské prokuratuře v roce 1990 uvedl, že si vymýšlí, na veřejnosti ale dále šířil svou verzi událostí.\n\n"}
{"id": "41826", "url": "https://cs.wikipedia.org/wiki?curid=41826", "title": "93", "text": "93\n\n"}
{"id": "41828", "url": "https://cs.wikipedia.org/wiki?curid=41828", "title": "Mapučové", "text": "Mapučové\n\nMapučové, dříve také Araukáni nebo Araukánci ( ), jsou etnická skupina jihoamerických indiánů v oblasti jižních And a Patagonie. V současnosti jich žije necelých 900 000 osob, většina v Chile, menší část (asi 50 000 osob) v Argentině.\n\nPrvní kontakty Mapučů s bělochy se datují do první poloviny 16. století, kdy na jejich území pronikl z Peru španělský conquistador Pedro de Valdivia. Mapučové pod vedením náčelníků Caupolicána a Lautara kladli dobyvatelům tuhý odpor. Sám Valdivia byl roku 1553 po prohrané bitvě Mapuči zajat a usmrcen. Na straně Mapučů se v bojích se Španěly vyznamenal \"toki\" (náčelník) Lautaro, který se od Španělů naučil chovu koní a měl hlavní podíl na porážce Valdivii. Další významný toki Caupolicán byl roku 1558 Španěly zajat a umučen, oba jsou pokládáni za národní hrdiny Chile. Války s Mapuči, tzv \"„Araukánské války“\" pokračovaly po celé 16. , 17. a 18. století, aniž by Španělé dosáhli výraznějšího úspěchu. Boje pokračovaly i po vyhlášení nezávislosti Chile roku 1818. Na rozdíl od většiny ostatních domorodých etnických skupin jižní Ameriky se tedy Mapučům dlouhou dobu dařilo udržet politickou nezávislost. Jejich území se stalo součástí Chile až po anexi v 80. letech 19. století a ještě roku 1934 proběhlo jejich velké povstání, které však bylo potlačeno.\n\nMapučové žili v malých rodinných osadách, tvořených dřevěnými či hliněnými domy. Ústřední moc představovali náčelníci \"toki\" (\"toqui\", tj. \"ti, kdo mají sekeru\"), volení pro období války. Symbolem jejich moci byla sekera zhotovená ze surové mědi.\n\nPůvodně lovci a sběrači se nejprve pod vlivem Inků naučili chovu lam a zemědělství, zvláště pěstování brambor. Později převzali od Španělů chov ovcí a zejména koní, stali se z nich vynikající jezdci a jejich kultura nabyla podobných rysů jako kultura prérijních indiánů v Severní Americe. Jejich oblíbenou zbraní byly oštěpy a šípy s měděnými hroty, ale zejména \"bolas\", zbraň z kamenných nebo kovových koulí spojených řemeny. Jejich typickým oděvem bylo pončo, doplněné stříbrnými ozdobami a čelenkou. Boty nebo spíš jakési kožené ponožky často zhotovovali z kůže z nohou koně nebo lamy. Jejich oblíbeným sportem byl pozemní hokej.\n\nPůvodním náboženstvím Mapučů je šamanismus. Šamany jsou většinou ženy a nazývají se \"machi\". Při obřadech často obětují listy koky a domácí zvířata (ovce, lamy, koně), v minulosti byly zaznamenány i lidské oběti. Šamanky používaly při obřadech ozdobné dřevěné konstrukce, jakési žebříky, s jejichž pomocí znázorňovaly výstup do nebeských světů. Několik těchto žebříků je k vidění v Náprstkově muzeu v Praze. Používaly také rámové šamanské bubny, podobně jako šamani na Sibiři a v Severní Americe.\nNejvyšším z uctívaných božstev byl nebeský duch bouře a deště \"Pillan\", důležitá byla i bohyně Měsíce \"Kueyen\". Mimoto věřili ve velké množství dobrých duchů - ochránců \"Ngen\" a zlých démonů \"Wekufe\", kteří způsobovali nemoci. Mezi démony patřil i \"Anchimallen\", očarované dítě sloužící zlému čaroději (do jisté míry obdoba haitské zombie), \"Huallepen\", vodní strašidlo, způsobující porody zdeformovaných dětí a \"Peuchen\". okřídlený had sající krev lidem a domácím zvířatům. Všechny tyto zlé duchy měly za úkol zažehnávat šamanky \"machi\".\n\n\n"}
{"id": "41829", "url": "https://cs.wikipedia.org/wiki?curid=41829", "title": "METEOSAT", "text": "METEOSAT\n\nMETEOSAT (zkratka odvozena z anglických slov\" Meteorological Satellite\") je série meteorologických družic vyrobená a provozovaná v rámci stejnojmenného programu. Provozovatelem je evropská mezivládní organizace Eumetsat. Družice Meteosat jsou umisťovány na geostacionární dráhy a poskytují meteorologická data pro předpovědi počasí a druhá generace se navíc věnuje studiu klimatu. První Meteosat byl vynesen v roce 1977 americkou raketou Delta z kosmodromu Cape Canaveral. Další družice již vynášely evropské rakety Ariane z Guyanského kosmického centra ve francouzské Guyaně. V současné době jsou aktivní dvě družice druhé generace a dvě družice první generace. Družice operují ve dvojicích, jedna jako hlavní a druhá jako záložní. První dvojice je umístěna nad nultým poledníkem a snímá Evropu, část Afriky a Ameriky. Druhá dvojice je nad Indickým oceánem.\n\nPřed vypuštěním první družice Meteosat neměly státy západní Evropy žádný družicový systém pro sledování počasí. S myšlenkou evropské geostacionární meteorologické družice přišli vědci z \"European Space Research Organisation\", předchůdce dnešní ESA. První Meteosat začal pouze jako vědecký program. Jeho snímky se však rychle staly nepostradatelnými a program přešel do operačního provozu. V roce 1983 byla založena mezinárodní organizace EUMETSAT, která měla za úkol správu programu Meteosat, provoz družic a distribuci dat koncovým uživatelům. Před založením EUMETSATU zahájila ESA program Meteosat Operational Programme (MOP), který zastřešoval vývoj a výrobu vesmírného segmentu (družic) až do roku 1995. EUMETSAT dosáhl plné finanční kontroly nad programem roku 1987. Prvním satelitem programu MOP byl v roce 1989 Meteosat 4, který byl následován Meteosatem 5 v roce 1991 a Meteosatem 6 v roce 1993. Následoval program Meteosat Transition Programme (MTP) který měl za úkol být přechodný článek mezi první a druhou generací. Jediným satelitem tohoto programu je Meteosat 7, vypuštěný v roce 1997. Prvním satelitem druhé generace je Meteosat 8, vypuštěný roku 2002.\n\nDružice Meteosat většinou operovaly ve dvojicích a bývaly umístěny poblíž nultého poledníku. Nové satelity zaujímají tuto pozici, zatím co starší slouží jako záloha. Ke konci plánované životnosti jsou satelity přesunuty na jiná místa, například Meteosat 3 byl přesunut nad Severní Ameriku. Satelit na konci životnosti je přesunut na vyšší oběžnou dráhu (odpadní dráha), aby se předešlo kolizi (viz Kosmické smetí). V roce 2009 operovaly celkem čtyři družice. Nejvíc jich zatím bylo v roce 2007, kdy byly vedeny jako aktivní Meteosaty 5 až 9. Na roky 2011 a 2013 jsou plánovány starty dalších dvou družic druhé generace. Třetí generace by měla vstoupit do služby kolem roku 2015.\n\nDružice první generace, Meteosat 1 až Meteosat 7, byly vybaveny přístroji MVIRI (\"METEOSAT Visible and Infrared Imager\"). Tento přístroj dokázal každou půlhodinu pořídit snímky zemské atmosféry ve třech různých oblastech elektromagnetického spektra. Jednalo se o snímkování ve viditelné i infračervené části a snímání koncentrace vodních par v atmosféře. Družice byly také schopny přeposílat data získaná ze vzdálených pozemních základen a dále distribuovat meteorologická data v různých textových a grafických formátech k uživatelům. Výrobcem družic bylo konsorcium COSMOS, v jehož čele stála francouzská společnost Aérospatiale. Družice měly tvar válce o průměru 2,1 metru, výšce 3,2 metru, a jejich hmotnost činí přibližně 282 kilogramů. Na oběžné dráze byly stabilizovány pomocí rotace 100 ot/min a pro pohyb a udržování polohy byly vybaveny raketovým motorem na hydrazin.\n\nMETEOSAT Visible and Infrared Imager tvořil hlavní přístroj Meteosatů první generace. Jednalo se o radiometr s vysokým rozlišením, schopný snímat tři oblasti elektromagnetického spektra. Viditelné spektrum o vlnové délce 0,45 až 1 µm detekoval pomocí křemíkových fotodiod, okamžitý úhel pohledu (země přímo pod satelitem) byl 2,5 km a ohnisková vzdálenost byla 3650 mm. V infračervené části spektra (IR), o vlnové délce 5,7 až 7,1 µm, dokázal nasnímat oblast 5 × 5 km. Snímání IR bylo realizováno pomocí HgCdTe detektoru (HgCdTe - slitina rtuti, kadmia a telluru) s ohniskovou vzdáleností 535 mm. Oblast snímání absorpce vodních par (WV) zabírala spektrum 10,5 až 12,5 µm a k detekci byl využíván stejný detektor, jako pro IR.\n\nTechnika zobrazení celého viditelného zemského disku byla založena na skládání jednotlivých snímků. Jak je psáno výše, satelit na oběžné dráze rotoval rychlostí 100 otáček za minutu. Přístroj \"MVIRI\" byl umístěn na boku a při každé otáčce pořídil snímky pruhu Země pod sebou o šířce 5 km. Takto bylo realizováno snímkování od východu k západu, severojižní posun (řádkování) bylo uskutečněno směrováním zrcadel teleskopu v krocích. Snímkování v IR a WV probíhalo v 2500 řádcích po 2500 snímcích na řádek. Data byla elektronicky zpracována a výsledný obraz země má rozlišení 2500 × 2500 pixelů. Viditelná část spektra byla snímána v 5000 řádcích za použití dvou detektorů. Výsledný obraz měl tedy rozlišení 5000 × 5000 pixelů. Doba snímkování zabrala 25 minut, poté byla zrcadla 2,5 minuty přesouvána do počáteční polohy a zároveň probíhala kalibrace IR a WV detektoru. Další dvě a půl minuty trvala konečná stabilizace po niž následovala nová série snímkování. Celkem tak trvalo pořízení snímků ve všech třech oblastech 30 minut.\n\nSoučasné satelity Meteosat jsou již druhou generací a oproti svým předchůdcům disponují novými přístroji a mnoha vylepšeními. Hlavní přístroj je nazýván SEVIRI (\"Spinning Enhanced Visible and Infrared Imager\"), který je přesnější než předchozí MVIRI a je zaměřen na poskytování přesných atmosferických dat pro předpovědi počasí pomocí výpočetní techniky. Satelit Meteosat 8 nese navíc přístroj GERB (\"Geostationary Earth Radiation Budget\"), který je zaměřen na sledování klimatu. Satelity se označují \"Meteosat Second Generation\" (MSG). Tvarem jsou podobné první generaci ale jejich průměr je 3,7 a výška 3,8 metru. Hmotnost celého satelitu při startu je 2035 kg, z čehož téměř 970 kg tvoří pohonné látky (365 kg MMH a 603 kg NO), hlavní přístroj SEVIRI váží 270 kg.. Elektrickou energii produkují solární panely, umístěné na povrchu pláště. Celkový výkon panelů je 600 wattů.\n\nPrvní satelit nové generace, Meteosat 8, byl vynesen na geostacionární oběžnou dráhu raketou Ariane 5 28. srpna 2002. Hlavním výrobcem je opět společnost Aérospatiale, dalšími subdodavateli jsou Matra, Messerschmitt a Alenia Aeronautica. Družice jsou navrženy pro starty pomocí raket Ariane 5 z Guyanského kosmického centra a jejich plánovaná životnost je sedm let.\n\nSpinning Enhanced Visible and Infrared Imager je hlavním přístrojem Meteosatů druhé generace, kde nahradil přístroj MVIRI. Oproti němu dokáže až snímat 11 různých úzkopásmových spektrálních kanálů a jednom širokopásmovém s vysokým rozlišením (HRV). Pořízení nové sady snímků trvá 15 minut, tedy o polovinu méně než u starší generace. Detekční čidla jsou polovodičová a v ohniskové rovině jsou umístěna po třech a snímají tedy tři řádky najednou. Výjimkou je HRV kanál, který 9 čidel. Infračervená čidla jsou chlazena na teplotu 95 kelvinů, ostatní jsou udržována na teplotě 20 °C. Princip skenování Země je stejný jako u předchozí generace. Rychlost rotace je stejná, ale díky většímu počtu snímaných řádků je celý skenovací cyklus dokončen během 1250 otáček. Rozlišení obrazů je 3712 × 3712 pixelů pro úzkopásmové kanály a 5568 × 11 136 pixelů pro HRV kanál. Rychlost přenosu nezpracovaných dat do pozemní stanice ke zpracování je 3,2 Mbit/s.\n\nSnímané kanály se označují číslem, oblastí elektromagnetického záření a vlnovou délkou sledované oblasti, například kanál 9 IR10.8 nese pořadové číslo 9 a sleduje infračervenou oblast o vlnové délce 10,8 µm. Kanály se rozdělují podle zdroje, jehož záření zachycují. Jsou to solární kanály, u nichž jsou zdrojem záření sluneční paprsky odražené od Země a tepelné kanály, u nichž je hlavním zdrojem infračervené vyzařování země. Na pomezí mezi oběma typy leží kanál IR3.9, který zahrnuje oba zdroje, ale standardně je brán jako tepelný. Tepelné kanály se dále dělí na takzvaná atmosferická okna a kanály s molekulární absorpcí. Atmosferická okna jsou kanály na kterých téměř nedochází k pohlcování záření molekulami v atmosféře. Naproti tomu snímkování kanálů s molekulární absorpcí je založeno na pohlcování záření různými složkami atmosféry.\nData zasílaná přímo družicí jsou označována jako level 1.0 a na Zemi je přijímá pozemní stanice v německém Usingenu. Odtud jsou odeslána pozemní telekomunikační linkou do centrály v Darmstadtu, kde probíhá jejich zpracování. Obrazová data jsou přepočítána a poskládána do geostacionární projekce. Zpracovaná data jsou označena jako level 1.5 a dále distribuována pomocí systému EUMETCast. Přes tento systém jsou data odeslána zpět do Usingenu, odkud jsou posílána do telekomunikační družice, která již distribuuje data koncovým klientům. Data pro koncové uživatele jsou vysílána v podobě digitálního televizní vysílání. Distribuci dat zajišťuje několik družic, v roce 2009 to byly: EUROBIRD 9A a Atlantic Bird 3 společnosti Eutelsat a a NSS-806 společnosti New Skies Satellites N.V. Data jsou nejprve vyslána k družici EUROBIRD 9A, která je poté odesílá pozemním stanicím v Americe a Africe, ze kterých jsou data opět poslána komunikačním družicím Atlantic Bird 3 (Amerika) a NSS-806 (Afrika).\n\n"}
{"id": "41830", "url": "https://cs.wikipedia.org/wiki?curid=41830", "title": "Lama", "text": "Lama\n\nLamy, známé též jako velbloudi Jižní Ameriky, jsou zvířata z čeledi velbloudovití, která se přizpůsobila těžkému životu v Andách. V posledních 40 letech se šíří do celého světa jako chovný dobytek či zvěř chovaná v zoologických zahradách.\n\nČeský název lama odpovídá dvěma taxonomickým rodům \"Lama\" a \"Vicugna\", česky též vikuňa. Oba rody patří do čeledi velbloudovití (Camelidae), podřádu mozolochodci (Tilopoda), řádu sudokopytníci (Artiodactyla) a třídy savci (Mammalia).\n\nV současnosti jsou uznávány dva druhy v rodu \"Lama\"\n\na dva druhy v rodu \"Vicugna\"\n\nU druhu guanako byly původně rozlišovány čtyři poddruhy, genetické studie z počátku 21. století však zredukovaly počet subspecií pouze na dvě:\n\nDruh vikuňa se rovněž člení na dvě subspecie:\n\nVšechny lamy mají 74 chromozomů, proto se mohou mezi sebou křížit. Mezidruhové křížení se nevyskytuje ve volné přírodě, dochází k němu pouze při chovu. Nejobvyklejší kříženci jsou lama krotká × alpaka, kteří se nazývají huarizo. Kříženci alpaka × vikuňa jsou nazýváni pakovikuňa a kříženci lama krotká × vikuňa jsou zváni lamovikuňa. Za nejlepší křížence se považuje pakovikuňa. Pakovikuni, které byly vypuštěny do volné přírody, nebo utekly z farem v okolí jezera Titicaca, se volně kříží a vznikají tak nové variety. Wari neboli huarizo jsou indiánskými pastýři dále rozdělovány na llamawari (tedy podobní lamě) a pacowari (podobný alpace). Oba typy spojují nežádoucí fenotypové vlastnosti. Všechny druhy se mohou mezi sebou křížit a všichni kříženci jsou neplodní.\n\nLamy mají rakovité chodidlo, opatřené mozolovitými polštáři, které jim umožňují snadný pohyb na písčitém a hrubém terénu a strmých skalách. Kopýtko mají na konečném článku prstu. Postranní prsty zmizely. Jsou to mimochodníci, tzn. vykračují oběma pravýma/levýma nohama.\n\nHorní pysk je rozdělen, spodní řezáky jsou velmi ostré a stále dorůstají. Utváření pysků umožňuje spásání krátkých a tvrdých travin. Mají třídílný žaludek.\n\nSrst je velmi hustá a zajišťuje účinnou ochranu proti nízkým teplotám ve vysokých výškách. Barva srsti je přizpůsobena prostředí.\n\nPočet červených krvinek dosahuje 14 mil. v 1 mm³ a funguje jako kompenzační mechanismus nízkého tlaku vzduchu ve vysokých výškách. I srdce je větší.\n\nVelbloudovití pochází ze Severní Ameriky. Žili zde v pliocénu, tedy před 40 – 50 miliony lety. Před 3 miliony let se velbloudi přesunuli do Asie a lamy do Jižní Ameriky.\n\nPředkem dnešních lam je rod \"Pliarchenia\", nalezený v Severní Americe a starý 9 – 11 milionů let. Z \"Pliauchenia\" se vyvíjí \"Hemiauchenia\" a tito se přesouvají do Jižní Ameriky na přelomu pliocénu a pleistocénu. Zhruba před 2 miliony let vznikají z \"Hemiauchenia\" guanako a vikuňa. Před 10 tisíci lety zmizeli\" Lamini\" z místa svého původu.\n\n\"Hemiauchenia macrocephala\" je lama nalezená na Floridě. Pochází z pozdního pleistocénu. Byla dlouhonohá a měla až dva metry v kohoutku. V Kalifornii se našly její fosilní otisky nohou.\n\nLamy byly domestikovány Inky na pláních okolo jezera Titicaca, nebo na altiplanu Junín. Domestikace začala před 5 000 lety. Přičemž s prvními domestikačními praktikami se setkáváme před 4 800 – 4 100 lety. Avšak domestikace alpaky se neuskutečnila dříve než r. 500 př. n. l. Domestikovaní camelidi byli integrální součástí ekonomických, sociologických a náboženských aktivit předincké a incké civilizace. Inkové využívali camelidy jak domestikované, tak divoké. Tento vynikající řídící systém zmizel s příchodem španělských conquistadorů. První španělští dobyvatelé Peru potlačili nejen lid této země, nýbrž také místní camelidy. Veškerý řídící systém a techniky chovu vyvinuté Inky byly ignorovány a stáda prudce degenerovala a vbrzku hrozilo vyhynutí zvířat. V tomto stadiu si koloniální úřady uvědomily toto nebezpečí a vydaly nařízení vedoucí k ochraně zvířat. Brzo po zavedení republikánského systému byla učiněna zákonná opatření zakazující lov, využívání a export. V r. 1917 byla založena ústřední výzkumná stanice v Peru, nazvaná La Granja Modelo del Puno, a v r. 1950 další stanice La Raya ve vysokých horách. V Bolívii byl učiněn pokus ustavit podobný ústav v Oruro.\n\nPrimárním produktem, který poskytují je vlna. Jedná se především o vlnu alpak, lam krotkých a vikuň. Vlna lam je obecně považována za velmi kvalitní, přičemž vlna vikuň je považována za nejlepší na světě. Mezi alpakami má lepší vlákno plemeno Huacaya a u lam krotkých Chaku. S tímto produktem se obchoduje po celém světě a vyrábí se z něho řada textilních výrobků. Rouno se hodnotí z řady hledisek. Zejména barva, hrubost, vlnatost a z které části zvířete je, tedy z které krajiny.\n\nDále se využívají na maso, jehož nutriční hodnota je velmi vysoká v porovnání s ostatními druhy.\n\nKůže a kožešina, má velké uplatnění v kožedělném průmyslu a výrobě uměleckých a náboženských předmětů. Jako velký problém v poslední době vyvstal lov mladých guanako a vikuň pro kožky a cenné rouno. Ten se daří v poslední době potlačit.\n\nDalším cenným materiálem, který lamy produkují, je jejich trus, který se používá jako hnojivo nebo po vysušení jako palivo. Lamy ho ukládají na určitém místě, kterému se pak zdaleka vyhýbají. Toho se využívá v chovatelské praxi. Trusem se natírají stromy a chrání se tak proti okusu, protože se \"Lamini\" tomuto místu zdaleka vyhnou. Navíc trus na andském Altiplanu větry vysuší a odstraní množství nadměrných pachů.\n\nLama se také díky své velikosti a síle používá k dopravě materiálů nebo na ní jezdí mladí domorodci. Denně je schopna ujít až několik kilometrů s nákladem kolem 40 kg. K nošení se většinou používají kastrovaní samci.\n\nV poslední době se s chovem těchto zvířat mimo Jižní Ameriku objevují i jiná využití. Chovají se v různých chovech ať už za účelem plemenitby nebo výzkumu. Dále se objevuje ekologické hledisko, kdy při spásání porostu provádí úpravu krajiny, stejně tak jako je tomu u ovcí a koz. Zejména ve Spojených státech a Velké Británii se uplatňují v agroturistice a nahrazují místo psa domácího mazlíčka. Jelikož jsou učenlivé a přátelské, učí je jejich majitelé řadě úkonů, které by pes nezvládl. V neposlední řadě se používají jako studijní materiál ve školách, přírodovědných klubech a zoologických zahradách. V nedávné době asistují i při tzv. psychoterapii.\n\nChov alpak a lam krotkých je důležitou ekonomickou aktivitou pro obyvatelstvo Vysokých And především Peru a Bolívie a v menší míře Argentiny, Chile a Ekvádoru. Odhaduje se, že okolo 500 000 vesnických rodin z andského regionu je závislých na chovu jihoamerických velbloudovitých nebo požívají jejich produkty.\n\nLamy žijí ve stádech, kde je jeden samec na 7 – 10 samic. Samice dospívají ve dvou letech, samci ve dvou a půl. Samice má dělohu se dvěma rohy. K reprodukci dochází v zimě (prosinec – únor). Doba březosti je zhruba kolem jednoho roku. K ovulaci dochází stimulací koitem, který se odehrává vleže. Plod se vyvíjí v levém děložním rohu. Všechny druhy se mohou mezi sebou křížit a všichni kříženci jsou plodní. Mají 1 mládě, které se rodí ráno, nejsou žádné záznamy o narození dvojčat. Mláďata se rodí dobře vyvinutá a po 1 – 2 hodinách po porodu jsou schopna následovat matku a pít mlezivo. Lamy umí ovládat svůj čas porodu (takže k němu nedojde za nepříznivých klimatických podmínek). Je tedy nutné, aby samice nebyla ve stresu a měla odpovídající výživu.\n\nLamy mají výrazně definovanou sociální strukturu a při vyrušení se vzrušují až do zuřivosti. Napadají se končetinami a způsobují nebezpečné rány. Podobně jako velbloudi plivají s přesností žaludeční tekutinu. Jsou velmi zvědavé a nebojácně zkoumají neznámé objekty. Během noci spí, pasou se během dne a přežvykují odpoledne a navečer. Používají zvláštní volání. Odpočívají, kálejí a spí na určitých místech, na kterých se nepasou. Také mají určitá místa, kde se válejí v prachu.\n\nAlpaky byly v 70. letech poprvé dovezeny do Severní Ameriky. V počátcích se objevovaly neúspěchy při chovu lam, ale v současnosti se tyto neúspěchy daří překonávat a lamy se chovají po celém světě. Zejména v USA, Kanadě, Austrálii, na Novém Zélandu a v zemích EU.\n\nNejrozšířenějšími druhy chovanými mimo Jižní Ameriku jsou alpaka a guanako. Početné chovy alpak jsou v Německu, a to zejména jako zdroj chutného masa.\n\n\n"}
{"id": "41832", "url": "https://cs.wikipedia.org/wiki?curid=41832", "title": "Ajmarština", "text": "Ajmarština\n\nAjmarština, aymarština, ajmara nebo aymara (španělsky \"aimara\", \"aimará\", \"aymara\" či \"aymará\", vlastní název \"aymar aru\") je indiánský jazyk z And. Mluví se jím v západní Bolívii, jižním Peru a severním Chile, další mluvčí žijí v Limě, Santiagu de Chile a mezi bolivijskými imigranty v Buenos Aires a na dalších místech Argentiny. V Bolívii a Peru je jedním z úředních jazyků. Z hlediska počtu mluvčích je v současnosti třetím nejrozšířenějším domorodým jazykem Ameriky, po kečuánštině a guaraníjštině. Ajmarština je rodným jazykem asi 2,2 milionu lidí. \n\nUvádí se, že název jazyka má původ ve slovním spojení \"jaya mara aru\" – \"starodávný jazyk\" (doslova \"daleký/daleko rok jazyk\"), ale dnes se odborníci přiklánějí spíše k názoru, že je odvozen od jména etnické skupiny \"Aymaraes\", která v minulosti obývala oblast na jihu nynějšího peruánského regionu Apurímac. Jeho význam je však nejasný. \n\nNa základě glotochronologické metody se předpokládá, že k rozpadu původního jazyka na centrální větev, jaqaru a kawki došlo kolem roku 500 n.l. K rozrůznění dialektů v bolivijském Altiplanu došlo odhadem kolem roku 1500. Na rozdíl od kečujštiny jsou ale ajmarské dialekty navzájem srozumitelné.\n\nPůvodně se ajmarsky hovořilo na území kolem dnešního města Lima. Postupně se jazyk šířil na jih, přičemž největšího rozsahu dosáhl přibližně kolem roku 1300. Postupně byl na severu a v části departamentu Oruro nahrazen kečujštinou. V Bolívii tento proces asimilace na kečujštinu trvá dodnes.\n\nAjmarské dialekty se liší zejména na fonologické úrovni, často například alternují fonémy /t/ a /th/, /j/ a /x/, /t/ a /th/ (a jiné s aspirací) apod. Poměrně často také docházi k přesmyčce, jako u \"chawlla\" a \"challwa\" \"ryba\". Některé dialekty také velmi zřídka užívají sufixů pro vyjádření aktuálního větného členění. Na úrovni morfologie a syntaxe jsou rozdíly menší (s výjimkou dialektů silně ovlivněných kečujštinou), např. \"munktti\" \"nechci\" (La Paz, Bolívie) vs. \"muntsa\" (Colchane, Chile), \"manq'asktawa\" \"(právě) jíš\" (La Paz) vs. \"manq'jtawa\" (Colchane).\n\nKromě regionálních variant existují také varianty sociální, konkrétně \"jaqi\" (=lidé; zde znamená indiáni) a \"q'ara\" (pejorativní označení pro bílé a mestice). Tyto dvě varianty (z nichž druhá se používá zejména při oficiálních příležitostech a v Radio Aymara) se liší kromě sémantiky některých sloves počtem fonémů a syntaktickou strukturou vět. Vzhledem k velkému počtu hispanismů v \"q'ara\" (často dochází ke \"code-switching\") lze situaci přirovnat k jopará v Paraguayi, ovšem s tím rozdílem, že v Paraguayi je jopará běžně užívaným jazykem jazykem většiny populace, kdežto ajmarojazyčná populace v Bolívii používá v běžné konverzaci \"čistou\" variantu ajmarštiny.\n\nMorfofonologická struktura ajmarštiny je poměrně jednoduchá, téměř úplně převládá typ CV (souhláska-samohláska). Vzhledem k morfosyntakticky podmíněné elizi koncových samohlásek na hranici morfémů může ovšem dojít k výskytu shluků souhlásek (\"consonant clusters\"), např. \"yatktti\" (morfofonologicky \"yati-ka-ta-ti\"). Staré výpůjčky ze španělštiny přizpůsobily strukturu slov (kromě fonémů) pravidlu CV, např.: \"palasa\" (< \"plaza\" – náměstí), \"phuruta\" (< \"fruta\" – ovoce) apod.\n\nAjmarština je polysyntetický jazyk, tj. gramatické kategorie se vyjadřují převážně sufixy (skládajícími se z 1-6 slabik) s pevně danou pozicí. Typický slovosled je SOV, tj. podmět-předmět/komplement-přísudek. Jazyk nezná ekvivalent slovesa \"být\", to se vyjadřuje sufixy, např.:\n\n\"Ch'uqix p'ujsawa.\" – Brambory jsou měkké/moučnaté.\n\nHranice mezi slovními druhy jsou často nejasné, např. \"jayra\" znamená \"lenoch, líný, lenošit\", \"jallu\" znamená \"déšť/prší\", \"panqara\" znamená \"rostlina\" i \"kvést\" apod. Postavení slova ve větě zpravidla určují až sufixy, které se dělí na jmenné, slovesné a nezávislé (nevztahují se ke slovnímu druhu). Některé sufixy mění jmenný charakter slova na slovesný a naopak, a to i několikrát v rámci jednoho slova. Např. \"yati\" znamená \"znalost\" nebo \"vědět\", \"yaticha\" (>V) znamená \"naučit\" (sufix \"-cha\" je slovesný), \"yatichiri\" (>V>N) znamená \"učitel\" (sufix \"-iri\" nominalizuje), \"yatichirï\" (>V>N>V) znamená \"být učitelem\" (prodloužení koncové souhlásky je fonemické a verbalizuje) atd.\n\nSlovesné sufixy nejsou morfosémanticky transparentní, tj. jeden morfém v sobě kombinuje kategorii způsobu, času, osoby podmětu a podle valence slovesa osoby dalšího argumentu (který je vybrán vzhledem k Silversteinově hierarchii životnosti). Ajmarština nezná pasívum (v indoevropském smyslu) ani aplikativ, má ale jiné morfologicky derivační procesy měnící valenci sloves, jmenovitě kauzativum, benefaktiv a malefaktiv. Například základní imperativ od slovesa \"alaña\" \"koupit\" je \"alam\" \"kup\", s vyjádřením druhotného argumentu sufixem \"-ita\" vznikne forma \"alita\" \"kup (si) ode mne\", s benefaktivním sufixem \"-rapi\" vznikne forma \"alarapita\" \"kup pro mě\" atd. Podobně existují vedle sebe formy \"sartam\" \"vstaň\", \"sartayam\" \"vzbuď ho (kauzativum: donuť ho vstát)\", \"sartayarapita\" \"vzbuď ho kvůli mně\" apod.\n\nVztažné vedlejší věty jsou tvořeny nominální formou slovesa a příslušnými závislými členy. Nominální forma slovesa na rozdíl od finitní nevyjadřuje osobu předmětu, tj. např. \"yatichañapa\" znamená \"bude učit mě/tebe/jeho/ji\" (finitní formy se liší: \"yatitu/yattam/yati\"). Podle typu věty má slovesná forma pád, např. \"yatiqañamataki\" \"aby ses mohl učit\" (benefaktiv: \"-taki\"), \"yatiqañamkama\" \"dokud se budeš učit\" (limitativ: \"-kama\") apod. Osoba podmětu se vyjadřuje v závislých větách posesivním sufixem.\n\nVlastnictví se vyjadřuje sufixy (posesor) a lokativem (závislý člen), např. \"utaja \"můj dům\", \"kullakan utapa \"sestřin dům\" apod. Je-li závislý člen neživotný, vztah mezi oběma členy není morfologicky vyjádřen, např. \"Wuliwya prisidinti\" \"prezident Bolívie\".\nV predikátu se užívá sufixu \"-ni\" (např. \"pä utanïtwa\" \"mám dva domy\") nebo slovesa \"utjaña\" (např. \"pä utax utjituwa\" \"mám dva domy\", sufix \"-itu\" vyjadřuje shodu v osobě s podmětem (3) a předmětem (1)). Navíc lze ve funkci predikátu použít přímo posesora: \"pä utax nayankiwa\" \"dva domy (jsou) moje\", sufix \"-nk(a)\" je odvozen z lokativu a verbalizuje).\n\nPosesivní sufixy:\nPříklady sufixů pro slovesný způsob:\nU číslovek ajmarština dříve používala pětkovou soustavu (jako např. grónština, podle počtu prstů na ruce), většina číslovek ale byla později nahrazena výpůjčkami z kečujštiny. Původní systém se zachoval např. ve slovech \"paqallqu\" \"sedm\" (doslova: \"dva-pět\") a \"kimsaqallqu\" \"osm\" (doslova: \"tři-pět\").\n\nAktuální větné členění se v ajmarštině povinně vyjadřuje sufixy \"-xa\" (téma) a \"-wa\" (réma). Sufix -wa má nulový alomorf u slov v akuzativu, nejedná-li se o poslední slovo věty (qut saräxa vs. saräx qutwa \"půjdu k jezeru\"). Slovosled jmenných frází je dán pevně, na úrovni klauze je ale volný (převládá SOV). Přívlastek a příslovečné určení (např. lokativní fráze) se vyjadřují odlišně, např. věta \"muž v domě spal\" se přeloží buď \"utankir chachax ikiwa\" nebo \"utanx chachax ikiwa\" (v prvním případě závisí \"utan(a)\" \"v domě\" na podmětu, v druhém případě na slovese).\n\nAjmarština sdílí s kečujštinou více než 20% slovní zásoby, strukturu gramatiky a také mnoho sufixů. Většina jazykovědců se přesto přiklání k názoru, že se jedná o výsledek jazykového kontaktu, tedy že oba jazyky nejsou blíže geneticky příbuzné. Zde je přehled některých rozdílů:\n\n\n\n\n\n\"Kunas (jupan) sutipaxa?\" – Jak se jmenuje?\n\n\"(Jupan) sutipax Julyawa.\" – Jmenuje se Julie.\n\n"}
{"id": "41838", "url": "https://cs.wikipedia.org/wiki?curid=41838", "title": "Guaranština", "text": "Guaranština\n\nGuaraní či guaranština, vlastním označením \"avañe'ẽ\", je jihoamerický domorodý jazyk, řadící se do rodiny tupíjských jazyků a v jejím rámci do skupiny tupí-guaraní (tato subrodina je velmi členitá s obtížným rozdělením). Hovoří jím v podobě zvané jopará, více či méně ovlivněné španělskou slovní zásobou, na 6 milionů lidí (94 %) v Paraguayi, kde je spolu se španělštinou úředním jazykem. Další zhruba milion mluvčích představují obyvatelé přilehlých oblastí okolních zemí a paraguayští emigranti v Buenos Aires.\n\nJedná se o polysyntetický jazyk s polypersonální shodou a inkorporací.\n\n"}
{"id": "41844", "url": "https://cs.wikipedia.org/wiki?curid=41844", "title": "Muezzin", "text": "Muezzin\n\nMuezzin (arabsky ) je v islámu služebník mešity, který stojí na ochozu minaretu a svolává věřící k modlitbě.\n\nMuezzin volá tzv. adhan (arabsky ). Tak se děje celkem pětkrát denně v sunnitských zemích - před úsvitem, ráno, v poledne, večer a po západu slunce; třikrát denně v šiítských zemích (Irák, Írán). Dnes však již na většinách mešit nejsou muezzini, ale reproduktory, které hlásají výzvu ze záznamu; tato skutečnost je některými muslimskými kruhy často kritizována. Ve velké mešitě v Mekce však stále svolávají muezzini.\n\nFunkce muezzina existuje již od dob Mohameda. Tehdy chodil muezzin ulicemi a svolával lidi k modlitbě po celém městě. Jako první muezzin bývá uváděn Bilal ibn Ribah. Po smrti Mohameda vznikly pokusy nahradit funkci muezzina jiným způsobem (vlajky, trumpety atp.), ale svolávání se ukázalo jako nejúčinnější.\n\nArchitektonické úpravy mešit přistavováním minaretů přinesly změnu - slepé muezziny. Lidé se báli narušení soukromí právě z ochozu minaretu, proto se na místo muezzina přijímali zejména nevidomí lidé.\n"}
{"id": "41845", "url": "https://cs.wikipedia.org/wiki?curid=41845", "title": "Euroregion Labe", "text": "Euroregion Labe\n\nEuroregion Elbe/Labe\" \"(\"EEL\") je projekt přeshraniční česko-saské spolupráce, kterého se účastní obce Česka a Německa v okolí řeky Labe. Do projektu je zapojeno 86 severočeských města a obcí, hlavní město svobodného státu Sasko Drážďany a zemský okres Saské Švýcarsko-Východní Krušné hory. Euroregion má plochu 5 500 km² a na jeho území žije kolem 1 404 000 obyvatel.\n\nEEL byl založen 24. června 1992. Tomuto zakládacímu aktu předcházely konstituce 2 komunálních sdružení. Na české straně byl původně založen „\"Klub Euroregionu Labe\"“ (od r. 2002 Euroregion Labe) a na saské straně „\"Komunální společenství Euroregion Horní Polabí/Východní Krušnohoří e.V.\"“. Tímto se spojila města, obce, okresy severních Čech a Saského Švýcarska a další části Dolního Polabí stejně jako Východního Krušnohoří, aby společně realizovali myšlenku porozumění, vzájemné spolupráce a přeshraničního rozvoje ve všech oblastech společenského života.\n\nZřízení EEL a jeho orgánů mělo za cíl zjednodušit regionální přeshraniční spolupráci. Tato spolupráce se zakládá na principech rovnoprávnosti při dodržení „Evropské rámcové dohody o přeshraniční spolupráci mezi územními správními celky“, která byla přijata roku 1980 Evropskou radou.\n\nBěhem zakládající konference 24. června 1992 byly v Ústí nad Labem přijaty následující cíle a úkoly:\n\nV rámci Euroregionu Elbe/Labe (EEL) bylo na počátku založeno 7 odborných pracovních skupin (OPS - regionální rozvoj, hospodářský rozvoj/cestovní ruch, doprava a hraniční přechody, životní prostředí a ochrana přírody, zdravotnictví a sociální záležitosti, kultura/vzdělávání/sport a ochrana před katastrofami). Zakládající konference EEL schválila také „\"Rámcovou dohodu\"“ a první úvahy o společném regionálním přeshraničním rozvoji, tedy důležité dokumenty pro rozvoj společné přeshraniční spolupráce. Tyto dokumenty ukazovaly představu o společné přeshraniční spolupráce na komunální a regionální úrovni. Již od svého založení se EEL snaží vytvářet síť přeshraniční spolupráce ve všech oblastech komunálních a regionálních kompetencí. EEL je platformou, spojovacím článkem a koordinátorem mezi Saskem a Severozápadními Čechami. S přijetím České republiky do EU 1. května 2004 a s přistoupením do Schengenského prostoru byla zahájena další etapa přeshraniční spolupráce EEL.\n\nVýznamnými městy na tomto území jsou Drážďany, Ústí nad Labem, Děčín, Teplice, Pirna, Freital, Míšeň a Litoměřice.\n\n"}
{"id": "41846", "url": "https://cs.wikipedia.org/wiki?curid=41846", "title": "Pohár UEFA 2005/06", "text": "Pohár UEFA 2005/06\n\nSezóna 2005/06 byla 48. sezónou Poháru UEFA. Vítězem se stal španělský fotbalový klub Sevilla FC. Finále se odehrálo 10. května 2006 na Philips Stadionu v nizozemském Eindhovenu.\n\nTři nejlepší týmy z každé skupiny Poháru UEFA a osm týmu ze třetích míst Ligy mistrů postoupily do třetího (vyřazovacího) kola Poháru UEFA, pro které byly dvojice slosovány dle následujícího klíče:\nprvní proti třetímu z tabulky skupiny Poháru UEFA, a druhý z tabulky skupiny Poháru UEFA proti třetímu z tabulky skupiny Ligy mistrů.\n\nTřetí kolo poháru UEFA se hrálo na dva zápasy – vždy jeden domácí a jeden venku.\nPrvní zápasy se hrály 15. února, kromě 3 v tabulce posledních, které se hrály o den později.\nOdvety se pak hrály 23. února.\n\nOsmifinálová utkání se hrála 9. března a 15. a 16. března.\n\nPrvní čtvrtfinálová utkání se hrála 30. března a odvety 6. dubna.\n\nPrvní semifinálová utkání se hrála 20. dubna a odvety se hrály 27. dubna.\n\nFinálové utkání proběhlo 10. května v nizozemském Eindhovenu.\n"}
{"id": "41852", "url": "https://cs.wikipedia.org/wiki?curid=41852", "title": "Bedřich Václavek", "text": "Bedřich Václavek\n\nBedřich Václavek (10. ledna 1897 Čáslavice – 5. března 1943 Osvětim) byl český marxistický estetik, literární teoretik a kritik. Jako člen Devětsilu byl stoupenec poetismu. Rozpracoval směr socialistického realismu.\n\nBedřich Václavek se narodil 10. ledna 1897 v Čáslavicích u Třebíče. Pocházel z chudé rodiny. Gymnázium vystudoval v Třebíčí. Poté studoval germanistiku a bohemistiku na Filozofické fakultě Karlovy Univerzity v Praze. Jeho učiteli byly přední osobnosti české literární vědy a folkloristiky: Zdeněk Nejedlý, Otokar Fischer, Čeněk Zíbrt a další. Po ročním studiu na univerzitě v Berlíně působil krátce v Brně jako středoškolský profesor a potom po většinu svých tvůrčích let jako knihovník Zemské a univerzitní knihovny v Brně a Studijní knihovny v Olomouci.\n\nSoustavně byl veřejně činný. Byl nejvýznamnějším představitelem levice v literární vědě. Ve dvacátých letech byl členem avantgardy sdružené v Devětsilu. Ve 30. letech působil v Levé frontě. Za okupace se zapojil do protifašistického odboje, byl zatčen, převezen do koncentračního tábora v Osvětimi a 5. března 1943 pravděpodobně usmrcen injekcí.\n\nDnes je po něm pojmenována jedna z kolejí Univerzity Palackého v Olomouci.\n\nPrvní Václavkovou knihou je soubor statí o jeho současnících \"Od umění k tvorbě\" (1928). Další byla historická monografie \"Poezie v rozpacích\" (1930). Třetí nejdůležitější knihou byla \"Česká literatura 20. století\" (1935). Jeho dílu projevila úctu Filozofická fakulta MU v Brně, která ho posmrtně jmenovala docentem pro obor novější české literatury.\n\n\n\n"}
{"id": "41866", "url": "https://cs.wikipedia.org/wiki?curid=41866", "title": "Partizánske", "text": "Partizánske\n\nPartizánske (do roku 1949 \"Baťovany\") je město na Slovensku. Jeho součástí je původně samostatná obec se šlechtickým sídlem - kaštielem. Leží na úpatí pohoří Tribeč, na soutoku řeky Nitra a Nitrica. Má  obyvatel.\n\nMěsto založil český podnikatel Jan Antonín Baťa před 2. světovou válkou, když vybudoval vedle své obuvnické továrny i domy pro dělníky. Kromě bývalé Baťovy továrny je zde i potravinářský průmysl.\n\nPodle sčítání v roce 2001 žilo ve městě 24 907 obyvatel, z toho 97,7 % tvořili Slováci a malé menšiny Čechů a Maďarů. Dominantní náboženské vyznání bylo římskokatolické (72 %), 18 % bylo bez vyznání a necelá 3 % evangelíci.\n\nNarodil se zde hudebník Marián Kochanský, fotbalista Ján Geleta, zpěvák Pil C nebo operní pěvci Peter a Miroslav Dvorskí.\n\n\n"}
{"id": "41874", "url": "https://cs.wikipedia.org/wiki?curid=41874", "title": "Nitra (řeka)", "text": "Nitra (řeka)\n\nNitra je řeka v Nitranském kraji na Slovensku. Je to levý přítok Váhu. Její délka činí 167 km. Povodí má rozlohu 4499 km².\n\nPramení v Malé Fatře v Západních Karpatech. Na dolním toku protéká Podunajskou nížinou a spojovacím kanálem u obce Komoča, který byl vybudovaný v roce 1971 je spojená s Váhem. Staré koryto však pokračuje dále na jih přes Martovce přijímá Žitavu a do Váhu ústí nedaleko Komárna.\nPřítoky jsou Handlovka, Nitrica, Bebrava, Chocina, Bojnianka, Radošinka (všechny zprava) a zleva Kadaň a Žitava.\n\nPrůměrný průtok na dolním toku činí 24,1 m³/s. Nejvyšší je na jaře a nejmenší v létě. Využívá se k plavení dřeva.\n\nŘeka protéká následujícími městy Nitranské Pravno, Partizánske, Topoľčany, Nitra, Komjatice, Šurany, Nové Zámky\n\n"}
{"id": "41875", "url": "https://cs.wikipedia.org/wiki?curid=41875", "title": "Pohár Intertoto", "text": "Pohár Intertoto\n\nPohár Intertoto (Intertoto Cup) byl letní fotbalovou soutěží pořádanou evropskou fotbalovou asociací UEFA v letech 1995 až 2008. Podle hracího systému v posledních několika ročnících jej hrál jeden nejlepší tým z každé evropské fotbalové ligy, který se neprobojoval do Ligy mistrů ani Poháru UEFA a zároveň podal do poháru už před sezonou přihlášku. Hrála se celkem tři kola dvojzápasovým vyřazovacím systémem. 11 vítězů ze třetího kola postoupilo do druhého předkola Poháru UEFA. Týmy byly před losováním rozděleny do skupin podle regionů - Jižní Evropa a Středomoří, Střední Evropa a Severní Evropa, ježto jako označení zahrnovalo Skandinávii, Island, Britské ostrovy, Pobaltí a Nizozemsko. Toto rozdělení se pak měnilo v případě, že bylo třeba vyrovnat počet týmů.\n\nPřed reformou, mezi ročníky 2005 a 2006, byl počet týmů, které postupovaly do Poháru UEFA, značně nižší. Vítězové tří finále však postupovali přímo do prvního kola Poháru UEFA.\n\nPoslední ročník se odehrál v roce 2008. Následně byla tato soutěž kvůli rozšíření Poháru UEFA (následně přejmenovaného na Evropskou ligu UEFA) zrušena.\n\nSeznam všech 11 týmů, které vyhrály ve 3. kole a tudíž se kvalifikovaly do 2. předkola poháru UEFA. Tým, který z nich došel v Poháru UEFA nejdále, je označen tučně.\nVýsledky jsou součtem skóre ze dvou zápasů. Dvojice až trojice vítězů postoupily do 1. kola Poháru UEFA.\nMezinárodní soutěž pro kluby, které se neprobojovaly do evropských pohárů, založil v roce 1961 rakouský trenér a funkcionář Karl Rappan, jmenovala se \"Mezinárodní fotbalový pohár\" nebo neoficiálně \"Rappanův pohár\". Sponzorovaly ji sázkové kanceláře, které si díky ní udržely zákazníky i v době letní ligové přestávky. UEFA odmítla převzít nad pohárem oficiální záštitu, v účasti však klubům nebránila. Původně měla soutěž formát čtyřčlenných základních skupin, jejichž vítězové postupovali do play-off o držitele poháru. V roce 1967 byla pro nedostatek volných termínů vyřazovací část zrušena a hrálo se pouze o prvenství v jednotlivých skupinách, které bylo ohodnoceno finanční prémií. Soutěž byla nadále známa jako \"Interpohár\"; počet skupin se pohyboval mezi osmi a dvanácti, při losování se dbalo, aby každá země měla ve skupinách jen po jednom zástupci. Poslední ročník Interpoháru se odehrál v roce 1994, pak byla soutěž začleněna do systému pohárů organizovaných UEFA a získala nový název \"Pohár Intertoto\".\n\n\nOficiální stránky poháru Intertoto \"(anglicky)\"\n"}
{"id": "41880", "url": "https://cs.wikipedia.org/wiki?curid=41880", "title": "Karanténa", "text": "Karanténa\n\nKaranténa je držení osob nebo zvířat na izolovaném místě za účelem pozorování, zda se u nich projeví příznaky nějaké nemoci. Je užívána na lidech nebo nákladech, které přicházejí z regionů ohrožených epidemií.\n\nSlovo karanténa pochází etymologicky z italského slova \"quaranta\" (čtyřicet); označení období 40 dnů, po kterou byli na lodích izolováni nemocní bez možnosti se vrátit ke břehu. Původně trvala třicet dní (\"trentino\"), ale pak došlo k rozšíření na čtyřicet (\"quarantino\"). Tuto proceduru aplikoval od 70. let 14. století Dubrovník, který se tak bránil proti moru. Stejný postup začaly o něco později využívat i Benátky, Janov, Pisa nebo Marseille.\n\nNejrozšířenější je izolace osob v místě, kde nemoc již propukla, znemožnění osobám cestovat a šířit tak nemoc. Taková karanténa byla uplatněna například v roce 2005 ve městě Etoumbi v Kongu.\n\n"}
{"id": "41881", "url": "https://cs.wikipedia.org/wiki?curid=41881", "title": "Koleda", "text": "Koleda\n\nKoleda označuje původně píseň, kterou děti zpívají během velkých křesťanských svátků (Vánoce, Tří králů, den sv. Řehoře (12. března), Velikonoce) při obcházení jednotlivých domů, kdy „si koledují“ o výslužku, kterou představovalo především jídlo nebo pití; tento zvyk se dnes udržel už pouze na vsích. Postupně však se slovo koleda stalo označením písně s vánoční tematikou, původně s náboženským obsahem, v posledním století však i bez něho. Tradiční koledy mají silnou melodii, často založenou na středověkých sborových vzorech, a sloku následovanou refrénem, často zpívaným sborově.\n\nHistorie Křesťanských vánočních koled sahá do 13. století, podle legendy je autorem první koledy svatý František z Assisi (1181–1226). Jednou ze zajímavostí je, že v 15. století bylo v Polsku přeloženo hodně koled z češtiny, šlo o koledy Jednoty bratrské. Vánoční koledy se zpívaly původně pouze během doby vánoční, v posledním půlstoletí se však oproti původní tradici zpěvu adventních písní a rorát začaly zpívat již během adventu.\n\nKoledou se též nazývá v některých zemích, zvláště v Polsku, každoroční sbírka, se kterou katoličtí kněží obcházejí farnost, aby si vykoledovali na živobytí.\n\nSlovo „koleda“ je všeslovansky rozšířeno, praslovanština jej přejala z latinského calendae (první den v měsíci) a pohanští Slované slovem koleda označovali slavnosti spojené se zimním slunovratem.\n\n\n"}
{"id": "41882", "url": "https://cs.wikipedia.org/wiki?curid=41882", "title": "Ukupanipo", "text": "Ukupanipo\n\nUkupanipo je podle polynéské (zejména havajské) mytologii bůh, který kontroluje množství ryb, které mohou rybáři chytit. Má podobu žraloka. Podle některých pověstí adoptoval lidské dítě, které získalo schopnost transformovat se do podoby žraloka.\n"}
{"id": "41883", "url": "https://cs.wikipedia.org/wiki?curid=41883", "title": "Muslim", "text": "Muslim\n\nMuslim (arabsky: مسلم), je vyznavač islámu, monoteistického abrahámovského náboženství. Femininum pro muslimku zní v arabštině „muslima“. Význam arabského slova „muslim“ je \"oddaný (Alláhu)\". Perská forma, používaná v Íránu, Afghánistánu, Pákistánu, Indii i jinde, je \"musalmán\" (مسلمان), z toho pochází české řídce užívané a zastaralé \"musulman\", \"musulmanka\", které má nádech archaismu. \n\nV českém prostředí se pro vyznavače islámu používá i řada zastaralých a hanlivých označení, v novověkých cestopisech někdy pojem muslim splývá s označením Turek. Mezi starší hanlivé výrazy patří například označení \"saracéni\" – pravděpodobně zkomoleninu slova \"šarqíjún\" (Orientálci), \"hagaréni\" či \"izmaelité\" – tato označení naráží na legendu o Abrahámovské geneaologii Arabů, z rodu Izmaele, Abrahamova prvorozeného syna, jehož mu porodila otrokyně Hagar. Někdy se také používá pojem \"mohamedán\", který sami muslimové chápou jako nesprávný a hanlivý, protože uctívají Alláha, nikoliv proroka Muhammada. Dalším zastaralým obecným a expresivním označením je \"machometán\".\n\nCelkový počet muslimů se odhaduje (k roku 2010) asi na 1,6 miliardy a představují tak necelou čtvrtinu světové populace. Jedná se po křesťanech (2,2 miliardy) o druhou největší náboženskou skupinu světa. Převážná část muslimů jsou sunnité (75–90 %), většina zbývajících se hlásí k ší'itskému islámu; kromě těchto dvou hlavních větví islámu existují i další, například cháridža.\n\nSlovem \"Muslim\", \"Muslimové\" (s velkým písmenem) se označuje etnická skupina Bosňáci (odlišujte od Bosňanů, obyvatel Bosny).\n\nVýznamným Čechem, který mezi světovými válkami konvertoval k islámu, byl cestovatel a spisovatel Alois Bohdan Brixius (1903-1959, po přijetí islámu Hadži Mohamed Abdalláh Brikcius). Byl prvním předsedou české Náboženské rady muslimské (1935), která v té době sdružovala asi 700 členů.\n\n\n"}
{"id": "41884", "url": "https://cs.wikipedia.org/wiki?curid=41884", "title": "Fischerova–Tropschova syntéza", "text": "Fischerova–Tropschova syntéza\n\nFischerova–Tropschova syntéza je katalyzovaná chemická reakce, ve které jsou oxid uhelnatý a vodík, příp. methan za teploty 200-350 °C a pod velkým tlakem přeměňovány na různé kapalné uhlovodíky. Obvyklé katalyzátory mají za základ železo a kobalt. Hlavním účelem této syntézy je výroba umělé náhrady ropy.\n\nPůvodní Fischerovu–Tropschovu syntézu syntézu lze popsat následujícími chemickými rovnicemi:\n\nVzniklé uhlovodíky mohou být rozděleny frakční destilací a rafinovány jako klasická ropa.\n\nOxid uhelnatý a vodík lze vyrobit částečnou oxidací uhlí nebo biomasy (viz zplyňování). Zdrojem methanu může být např. zemní plyn.\n\nOd objevu německých vědců Franze Fischera a Hanse Tropsche ve dvacátých letech bylo provedeno mnoho vylepšení původní syntézy a nyní se toto označení používá na širokou paletu podobných reakcí.\n\nTuto syntézu ve velkém měřítku používaly Japonsko a nacistické Německo během druhé světové války a Jihoafrická republika za apartheidu, kdy tyto země neměly přístup k ropě a byly nuceny vyrábět její náhradu z uhlí.\n\nV současnosti je její význam nízký z důvodu vysokých finančních nákladů a relativně nízké ceny klasické ropy. Diskutuje se o nutnosti jejího opětovného širokého uplatnění v budoucnu, kdy se začne těžba klasické ropy snižovat (viz ropný vrchol).\n\nO využití této metody se uvažuje také v případě velmi odlehlých nalezišť zemního plynu, čímž by se snížily náklady na jeho transport.\n\n"}
{"id": "41886", "url": "https://cs.wikipedia.org/wiki?curid=41886", "title": "Chrámová prostituce", "text": "Chrámová prostituce\n\nChrámová prostituce byla starověká forma kultovního pohlavního styku chrámových služebnic, rozšířená především v Indii, Egyptě, Babylónu, Lýdii, Numídii, Arménii a na Kypru. V Řecku je doložena především v Korintu. Výtěžek si přivlastňovali pohanští kněží. Dodnes přežívá v jižní Indii.\n\nU obskurní sekty Rodina se nazývala flirt fishing. \n"}
{"id": "41887", "url": "https://cs.wikipedia.org/wiki?curid=41887", "title": "Louka (rozcestník)", "text": "Louka (rozcestník)\n\nSlovo Louka má několik významů:\n\n\n\n\n\n\n\n"}
{"id": "41891", "url": "https://cs.wikipedia.org/wiki?curid=41891", "title": "Opat", "text": "Opat\n\nOpat je představený kláštera některých mužských řádů. Zpravidla stojí v čele opatství. Podobnou roli jako opat má u ženských řádů abatyše.\n\nSlovo opat je odvozeno z latinského \"abbas\", a to z hebrejského \"abba\", otec. V prvních křesťanských stoletích to bylo uctivé oslovení, později čestný titul a od 6. století podle řehole Benedikta z Nursie označení představeného mnišské komunity. Titul a funkci opata užívají benediktini a další mužské řády, které vznikly jejich reformami (cisterciáci, trapisté atd.) a také premonstráti. Představení klášterů později vzniklých řeholních řádů a kongregací užívají místo toho označení převor, kvardián, probošt nebo rektor.\n\nOpat je svrchovaný představený s rozhodovací i soudní pravomocí, teprve od Tridentského koncilu (1545–1563) podléhá dozoru místního biskupa. Jen v některých otázkách, například při prodeji nebo koupi majetku, se musí poradit se svou komunitou. Opatem může být zvolen pouze kněz, volí ho všichni členové komunity, a to na doživotí, opat ovšem může rezignovat. Volbu potvrzuje biskup, který nově zvolenému opatovi také předává insignie jeho úřadu: berlu, prsten a mitru. Opatská hodnost patří mezi preláty, opat však nemá biskupské svěcení, a tedy ani jeho pravomoci.\nOpatský znak je od pozdního středověku charakterizován černým širokým kloboukem, dvanácti černými uzlíky či třapci po stranách a svisle postavenou berlou za štítem. Na stuze pod štítem může být heslo.\n\nOpat primas je volený předseda shromáždění všech opatů benediktinského řádu. V řádech premonstrátů, cisterciáků a trapistů existuje pro obdobnou funkci označení generální opat.\n\nVe středověku a v raném novověku se samostatnost kláštera zakládala na jeho nemovitém majetku, který opat spravoval a byl tudíž i světským pánem. Jako takový podléhal – podobně jako biskupové – svému lennímu pánovi, případně panovníkovi, který ho sám jmenoval. Proto se od raného středověku vyskytovali i laičtí opati, kteří někdy nebyli ani členy řádu a vykonávali pouze tuto světskou vládu.\n\nZa německé reformace si opati reformovaných klášterů ponechali svůj titul, časem se však označovali spíš jako preláti nebo probošti. Ve východních církvích odpovídá funkci opata igumen (\"hégúmenos\") nebo archimandrita.\n\nVe Francii se od 16. století opět oživil starý význam slova abbas a rozšířil se titul abbé jako zdvořilé oslovení (obvykle mladšího) kněze, který nemá žádnou zvláštní funkci.\n\n\n"}
{"id": "41892", "url": "https://cs.wikipedia.org/wiki?curid=41892", "title": "Převor", "text": "Převor\n\nPřevor (z latinského \"prior\") je představený kláštera u dominikánů, augustiniánů, milosrdných bratří a jiných katolických řádů nebo zástupce opata (např. u řádu premonstrátů, benediktinů, cisterciáků). V domech rytířských řádů převor podřízený \"velkopřevorovi\" řídí konvent duchovních členů. O zřizování převorů (a jejich náměstků tzv. \"podpřevorů\") rozhoduje ústava jednotlivých řádů. Nejvyšší představený kartuziánů a augustiniánů se nazývá \"generální převor\".\n\nSlovo je odvozeno z latinského \"prior\" – první. V ženských klášterech se užívá slova \"převorka\".\n\nV Řeholi sv. Benedikta ze 6. století se toto slovo objevuje několikrát, ale ještě neznačil specifickou funkci, nýbrž obecně představeného mnichů. S Clunyjskou reformou v 10. století termín získal specifický význam, a to obdobný funkci probošta.\n\n"}
{"id": "41894", "url": "https://cs.wikipedia.org/wiki?curid=41894", "title": "Díly u Lhotky", "text": "Díly u Lhotky\n\nDíly u Lhotky je přírodní památka ev. č. 942, lokalita Lhotka u Žďáru nad Sázavou v okrese Žďár nad Sázavou. Správa CHKO Žďárské vrchy.\n\nDůvodem ochrany je podhorská louka s výskytem vstavačovitých.\n"}
{"id": "41898", "url": "https://cs.wikipedia.org/wiki?curid=41898", "title": "Color Graphic Adapter", "text": "Color Graphic Adapter\n\nColor Graphic Adapter (CGA) byla první grafická karta IBM a také první standard barevné grafiky pro počítače IBM PC. Na trhu se objevila v roce 1981.\n\nAdaptér nabízel textové režimy 40x25 a 80x25 znaků v 16 barvách, nebo \nrozlišení 320 x 200 bodů při 4 pevně zvolených barvách (byly jen dvě možnosti) v grafickém režimu (viz tabulky).\n"}
{"id": "41900", "url": "https://cs.wikipedia.org/wiki?curid=41900", "title": "Enhanced Graphic Adapter", "text": "Enhanced Graphic Adapter\n\nEGA (Enhanced Graphic Adapter) je standard grafické karty, který nahradil předchozí standard CGA. Sám byl po několika letech vytlačen standardem VGA.\n\nGrafické karty EGA se objevily v roce 1984, společně s novou řadou počítačů IBM AT.\n\nStandard EGA umožňoval zobrazit 16 barev při rozlišení 640 x 350 bodů. Tyto karty byly vybaveny vlastní pamětí původně 64 KB (která však umožňovala plné rozlišení pouze v černobílém módu), později až 256 KB. Klony karet od jiných výrobců později umožňovaly větší rozlišení a další funkce.\n\nStandard EGA se stal zastaralým poté, co spolu s novou řadou IBM PS/2 byl v dubnu 1987 představen nový standard VGA.\n"}
{"id": "41902", "url": "https://cs.wikipedia.org/wiki?curid=41902", "title": "Prešovský kraj", "text": "Prešovský kraj\n\nPrešovský kraj, s hlavním městem Prešovem, je jeden z osmi krajů Slovenska. Má 818 916 obyvatel (2013).\n\nDo Prešovského kraje patří celkem 666 obcí, z toho 23 měst.\n\nLeží na severovýchodě země, spolu s Košickým krajem přibližně odpovídá bývalému Východoslovenskému kraji. V 19. století byly části dnešního regionu součástí žup Liptovské, Spišské, Šarišské a Zemplínské. Dnes zde žijí většinou Slováci, na severu a východě území ale existuje i ukrajinská a rusínská (v minulosti početná) menšina, na celém území žijí i Romové. Prešovský kraj patří mezi méně ekonomicky vyspělé slovenské kraje, většina jeho území je hornatá a tak nevhodná pro zemědělství.\n\n\n"}
{"id": "41903", "url": "https://cs.wikipedia.org/wiki?curid=41903", "title": "Jan Mukařovský", "text": "Jan Mukařovský\n\nJan Mukařovský (11. listopadu 1891 Písek – 8. února 1975 Praha) byl český estetik a literární teoretik, čelný představitel českého strukturalismu a Pražského lingvistického kroužku, akademik ČSAV.\n\nPo maturitě studoval lingvistiku na pražské univerzitě, kde studium úspěšně zakončil roku 1915 (PhDr. v r. 1922). Poté až do roku 1925 vyučoval na gymnáziu v Plzni. Od roku 1925 vyučoval na gymnáziu v Truhlářské ulici v Praze. V roce 1926 spoluzakládal Pražský lingvistický kroužek, kde se brzy stal jednou z vůdčích postav. Roku 1929 se habilitoval jako docent estetiky na Karlově univerzitě. V letech 1931–1937 působil na Komenského univerzitě v Bratislavě, kde byl v roce 1934 jmenován profesorem. Řádným profesorem Univerzity Karlovy se stal v roce 1948.\n\nPo 2. světové válce se politicky angažoval ve prospěch KSČ a zřekl se svých dřívějších strukturalistických „pochybení“, což mu umožnilo, aby se v roce 1948 stal rektorem Univerzity Karlovy a zůstal jím až do roku 1954. Toto období je spojeno s vypovězením řady kvalitních pedagogů, na němž měl Mukařovský také svůj podíl. Dne 25. února 1948 podepsal výzvu prokomunistické inteligence \"Kupředu, zpátky ni krok\" podporující komunistický převrat.\n\nV letech 1951 – 1962 byl ředitelem Ústavu pro českou literaturu Československé akademie věd. Od roku 1948 až do své smrti působil v mírovém hnutí, byl členem byra Světové rady míru a předsedou Československého výboru obránců míru.\n\nNapsal desítky článků, ale nikdy své myšlenky neshrnul do souborného díla. Mezi jeho nejvlivnější práce patří například studie „Estetická funkce, norma a hodnota jako sociální fakty“. Zprvu ho ovlivnil ruský formalismus, později se inspiroval sémiotikou a fenomenologií. Zabýval se problémy obecné estetiky, a to hlavně vztahem estetična k ostatním oblastem, povahou estetické funkce a hodnoty, estetických norem a významem estetična pro společnost. Rovněž se věnoval charakteru uměleckých děl, které chápe jako autonomní znak, strukturu, a vždy směřoval k postižení jejich specifického estetického účinku. Vedle teoretických úvah napsal také několik analytických studií, například o tvorbě Karla Hynka Máchy, Karla Čapka, Vítězslava Nezvala nebo Vladislava Vančury.\n\nVysvětluje ji ve vztahu k ostatním funkcím. Ve stati \"Místo estetické funkce mezi ostatními\" na problematiku funkcí nahlíží z pohledu subjektu. Věci podle něj nemají předem stanovené a nikdy neměnné funkce, ale mohou plnit jakékoliv funkce. Pro žádnou oblast lidského jednání nejsou vyhrazeny jen některé. Rozhodující je, jaký postoj člověk ke skutečnosti zaujme. Takto nahlížené funkce Mukařovský definuje jako \"způsob sebeuplatnění subjektu vůči vnějšímu světu.\" Podle toho, jestli se subjekt skrze funkci uplatňuje vůči skutečnosti bezprostředně nebo znakově, Mukařovský rozlišuje čtyři typy funkcí:\n\nMezi ostatními funkcemi zaujímá estetická ojedinělé postavení. Jako jediná se soustředí na znak sám, zatímco ostatní (včetně funkcí praktické a teoretické, pokud znak užívají) se víc zajímají o to, co znak označuje. Jev, jehož se chopí estetická funkce, resp. k němuž člověk zaujme estetický postoj, se stává samoúčelným estetickým znakem. Estetická funkce podle Mukařovského \"činí z věcí nebo aktů, na kterých se projevuje, autonomní znak, vyvázaný z jednoznačné souvislosti se skutečností, ke které ukazuje.\" Jako vnímatelé se zajímáme o způsob, jakým se skutečnost v estetický znak zformovala, tj. o jeho výstavbu. Skutečnost se v estetickém znaku sjednocuje \"podle obrazu jednoty subjektu.\"\n\nV rozsáhlé studii \"Estetická funkce, norma a hodnota jako sociální fakty\" dodává, že oblast estetična vymezuje sociální kontext, který stabilizuje její rozložení ve světě. Rozsah její účasti v jednotlivých sférách skutečnosti se liší například společnost podle kolektivu nebo doby. Například důraz na estetickou stránku odívání se může lišit historicky a geograficky. Estetická funkce dominuje pouze v umění, resp. umění je tu od toho, aby bylo v první řadě nositelem estetické funkce. Mukařovský ale nevylučuje, naopak spíš zdůrazňuje, že dílo může časem svůj estetický potenciál ztratit, později znovu nabýt nebo třeba zaujmout něčím jiným než prvně.\n\nRegulují estetickou oblast. Mukařovský je chápe jako obecná pravidla, která má být aplikována na každý konkrétní případ. Jejich existenci umisťuje do kolektivního vědomí, v němž přebývají také další sociální fakty, například jazyk, náboženství nebo věda. Norma osciluje mezi bezvýjimečnou platností a pouhou potencí, u níž je myslitelná porušitelnost. Tomuto pohybu – Mukařovský mluví o dialektické antinomii – nejsou ušetřeny ani normy estetické. Naopak se díky němu vyvíjejí. Každá aplikace normy ji zároveň přetváří. Nejpatrnější to je v umění, kde se normy porušují záměrně. Každé umělecké dílo aktuálně platnou normu naplňuje neadekvátně. Na dějiny umění nahlíží jako na neustále revolty proti stávajícím normám.\n\nJe cílem estetického postoje a může vyplynout jako shoda s normou. Situace v umění ale ukazuje, že esteticky hodnotné bývají také předměty, které normu překonávají. Na hodnotě estetické se podílejí také hodnoty mimoestetické obsažené v díle. Tyto mimoestetické hodnoty, jejichž nositeli můžou být v případě umění všechny složky díla, vstupují mezi sebou do různých vztahů. Estetická hodnota pak vystupuje jako úhrnné pojmenováním pro dynamickou celistvost těchto vztahů, spíná mimoestetické hodnoty díla do jednotného celku. Přínos takové estetické hodnoty spočívá v tom, že jednotlivé mimoestetické hodnoty vytrhává z bezprostředního vztahu se skutečnosti a uvádí je do souvislosti s celým souborem hodnot vnímajícího kolektivu. Tím uvádí do pohybu systém hodnot daného vnímatele: přináší mu jiný pohled na skutečnost a nově jej orientuje ve světě. Něco takového v běžné životní praxi kolektiva není možné, protože pohyb hodnot omezuje neustála nutnost jejich praktické aplikace.\n\nVzhledem k tomu, že se stejné složky můžou stát nositeli různých hodnot a že tyto hodnoty k sobě můžou zaujmout různé vztahy, může se proměňovat také estetická hodnota díla v závislosti na tom, jaký kolektiv, v jaké době a na jakém místě jej posuzuje. Dílo se navíc vnímateli dává jako úkol, tj. je na něm, aby se podílel na sjednocení mimoestetických hodnot, resp. na konkrétní realizaci či aktualizaci estetické hodnoty. Působnost díla nepodmiňuje dílo samé, ale také uzpůsobení společnosti, resp. \"jejím sklonem k jisté oblasti hodnot i jejím způsobem hodnocení.\" Jedno umělecké dílo může rozdílené kolektivy vnímatelů zajmout odlišně v závislosti na jejich společenské praxi a aktuálním stavu jejich norem a hodnot.\n\nMukařovský ale odmítá přistoupit na absolutně relativistickou pozici a snaží se argumentovat pro možnost objektivní platnosti estetické hodnoty. Umělecké dílo, jehož materiální složky dokážou upoutat více mimoestetických hodnot, tím mohutněji také dokážou dynamizovat jejich vztah. Takové dílo bude neustále upoutávat pozornost a nezautomatizuje se. Bude nabízet víc možností sjednocení, a tak co nejdéle vytrvá ve svém úkolu působit na vztah mezi člověkem a skutečností. Nezávislá estetická hodnota je tedy trvalejší a vyšší, \"čím méně snadno se dílo poddává doslovné interpretaci ze stanoviska obecně přijatého systému hodnot té které doby a toho kterého prostředí.\" Jako příklad takového díla lze uvést Máchův Máj, o němž prohlašuje, že \"mnohoznačnost vztahů mezi jednotlivými významovými jednotkami dovoluje, aby každá generace vložila do Máchova díla smysl, jakého sama potřebuje.\"\n\nJe zřejmé, že Mukařovský užívá termín estetická hodnota ve dvojím smyslu. Jednak mluví o estetické hodnotě aktuální, zažívané během konkrétní estetické zkušenosti s uměleckým dílem či něčím jiným. A dále estetické hodnotě potenciální, kdy má na mysli spíš bohatství možností, které nabízejí složky díla pro konkrétní realizace aktuální estetické hodnoty.\n\nV umění dominuje estetická funkce. Umělecká díla tu podle Mukařovského jsou od toho, aby poskytovala estetickou hodnotu. Snažil se vysvětlit, co způsobuje jejich zvláštní estetickou působnost. Jde mu o postižení konkrétního tvaru, resp. uspořádání, které vyvolává daný estetický dojem. Ačkoliv terminologii postupně obměňoval základní směřování jeho úvah se nezměnilo. Odmítá dichotomii obsahu a formy a případné upřednostňování některé z těchto dvou složek. Na estetické působnosti díla se můžou podílet všechny složky bez rozdílů. Umělecké dílo chápe jako autonomní znak, který se skládá ze tří částí:\n\n\nDílo pojímá jako strukturu, která není pouhou sumou svých částí, ale vzájemnými vztahy mezi složkami, které jsou nositeli částečných významů. Například v literatuře význam nesou slova, zvuk, gramatické tvary, větná stavba, frazeologie, ale mimo jiné také složky tematické. V malířství zase podoba linií a barev stejně tak jako samotný námět. Strukturu charakterizuje jako dynamickou: její vnitřní rovnováha se bez ustání porušuje a přetváří. Každá jednotlivá složka se chce nadřadit složce jiné, přičemž ty složky, které se dočasně dostanou do popředí, mají rozhodující význam pro celkový smysl struktury. Zdůrazňuje moment významového sjednocení složek, jejich svedení na společného jmenovatele. Ve starších studiích mluví o významově jednotě, která se odvíjí od způsobu, jakým umělec vybíral a skládal jednotlivé prvky díla. Tento moment pojmenovává jako sémantické gesto. Jde ale o pojem značně rozkolísaný. Někdy jej charakterizuje také jako princip, kterým je dílo organizováno jako dynamická jednota od nejjednodušších prvků k nejobecnějším rysům, nebo jako významovou intenci, ale obsahově vyprázdněnou. Přes různé formulace má být sémantické gesto síla postrádající sice sdělitelný význam, ale zakládající specifický estetický účinek díla. Pouze dílo sjednocené sémantickým gestem v celek může jakožto autonomní znak prostředkovat mezi autorem a vnímatelem. Stává se \"svědectvím o vztahu původcově ke skutečnosti a výzvou ke vnímateli, aby ke skutečnosti jako celku zaujal i on svůj vlastní vztah.\" Sémantické gesto ale nelze ztotožnit s ideou či posláním uměleckého díla, gesto má kvalitativní povahu.\n\nZatímco v prvotních textech na moment významového sjednocení nahlíží spíš z pozice autora či stavby uměleckého díla, v novějších pod vlivem fenomenologie vyzdvihuje roli vnímatele, který se musí smyslu dobrat. Zdůrazňuje proces vytváření smyslu, který má vyústit v zaujetí nového vztahu ke skutečnosti. Jak tento proces vypadá, detailně popsal ve studii \"O jazyce básnickém.\" Umělecké dílo charakterizuje jako postupně uskutečňovaný kontext. S odvíjením díla v čase vnímatel postupně přichází do styku s jednotlivými složkami a vytváří si představu o možném smyslu. Ta se mu ale potvrdí nebo vyvrátí až na samém konci, kdy bude znát všechny složky díla, přičemž během vnímání může své předpoklady přehodnocovat. Identifikuje tři principy, které tento proces řídí:\n\n\nPrvní princip říká, že od samého začátku vnímatel směřuje k jednotnému smyslu, který se ale ukáže až na samém konci. Druhým principem postihuje postupné vyvstávání smyslu v průběhu vnímání. Každou novou složku, s níž se vnímatel během zakoušení díla setká, ovlivňují minulé jednotky, na jejichž pozadí ty nové vyhodnocuje. V souvislosti s principem třetím upozorňuje na to, že každá složka usiluje o své osamostatnění, o vyvstání svého věcného významu. Dynamika kontextu jí v tom ale brání a nutí ji zaujmout místo ve struktuře podle postupně zpřesňované významové intence, která ale bude zřetelná až na samém závěru vnímání.\n\nV novějších studiích upozorňuje na proměnlivost významového sjednocení struktury, resp. uměleckého díla. Souvisí to právě s tím, že problematiku estetické působnosti začal víc osvětlovat z pohledu vnímatele. V pozdních textech jej dokonce vybavuje silou do jisté míry spoluvytvářet významovou intenci díla, jak dokazuje jeho rozsáhlá práce \"Záměrnost a nezáměrnost v umění.\" Značná část naplnění významové intence připadá také na vnímatele, který rozhoduje o tom, jakou ze složek díla pojme za základ významového sjednocení, a usměrní tak vztah všech složek. Neznamená to ale, že vnímatel může do díla vložit jakýkoliv smysl. Vzhledem k tomu, že se dílo odvíjí jako postupně uskutečňovaný kontext, může se náhle některá ze složek natolik vzepřít významovému sjednocení, o které se vnímatel snaží, že zůstane mimo předpokládanou jednotu. Takové složky se jeví jako nezáměrné. Estetickou zkušenost s uměleckým dílen pak Mukařovský charakterizuje jako kolísání mezi záměrností a nezáměrností. Vnímatel totiž může během vnímání předpokládanou významovou intenci neustále upravovat. Posunu se zde dočkalo také sémantické gesto, u kterého Mukařovský víc než dřív zdůrazňuje jeho vlastnost, že strhává pozornost na samotný akt významového sjednocování. Má být jakousi energií, která nabízí prožitek ze samotného utváření, na němž záleží víc než na ustálení konečné významu.\n\nPo komunistickém únorovém převratu v roce 1948 se strukturalistické pozice zřekl. Například v článku \"Ke\" \"kritice strukturalismus v naší literární vědě\" směr označil za neslučitelný s marxistickou literární vědou. Nic to ale nemění na tom, že Mukařovského strukturalistické myšlení inspirovalo mladší teoretiky – například Milana Jankoviče, Miroslava Červenku nebo Květoslava Chvatíka. Ten také v 60. let editoval výbor starších prací Mukařovského nazvaný \"Studie z estetiky\". V následujícím desetiletí na něj navázala publikace \"Cestami poetiky a estetiky\". Naposledy vydalo ve dvousvazkovém titulu nejdůležitější Mukařovského články nakladatelství Host.\n\n\n\n\n"}
{"id": "41908", "url": "https://cs.wikipedia.org/wiki?curid=41908", "title": "Margita Bangová", "text": "Margita Bangová\n\nMargita Bangová (* asi 1936) se po roce 2002 stala známá v Kanadě i v České republice v po ní pojmenovaném případě ve spojení s výzvami na české Cikány, vystěhovat se do Kanady.\n\nBangová, Cikánka z České republiky, také známá jako Margita Horváthová, je mediálně známá žebračka v Torontu. Do Kanady se dostala jako politický uprchlík v roce 1997. Dostávala sociální podporu, kterou doplňovala žebráním. V dokumentu na televizní stanici Nova vyzývala české Cikány, aby se stěhovali do Kanady. Poté se dostala do centra pozornosti kanadského bulvárního tisku.\n\nV důsledku emigrační vlny českých Cikánů zpřísnila Kanada vízové předpisy pro české občany.\n"}
{"id": "41913", "url": "https://cs.wikipedia.org/wiki?curid=41913", "title": "Heterocyklické sloučeniny", "text": "Heterocyklické sloučeniny\n\nHeterocyklické sloučeniny jsou organické cyklické látky, které mimo atomů uhlíku mají v cyklu\ni jiné atomy (nazývané \"heteroatomy\"). Podle druhu heteroatomu lze tyto sloučeniny rozdělit na kyslíkaté,\ndusíkaté, sirné atd. Podle počtu heteroatomů se rozdělují na jednosytné, dvojsytné a vícesytné. Stejně jako cyklické uhlovodíky, jsou i heterocykly nejčastěji pětičlenné a šestičlenné. Spojením heterocyklu s aromatickým jádrem vzniká například chinolin a spojení dvou heterocyklů dává vzniku kondenzovaným heterocyklům, jako je například purin. Jsou známy i aromatické heterocyklické sloučeniny. Heterocyklické sloučeniny se často vyskytují v přírodních látkách a některé jsou nezbytné pro život.\n\nStruktura vybraných heterocyklických sloučenin (pyridin, purin a furan)\n\n\n\n\n\n\n\n\n\n\n\n\n\nTriviální názvy se nejvíce používají pro pěti- a šestičlenné heterocykly a jejich deriváty.\n\nZáměnný systém vychází z domněnky, že heterocyklus vzniká náhradou atomu C za heteroatom, což se vyjádří předponou.\n\nPomocí Hantzschova-Widmanova systému lze tvořit názvy tří- až desetičlenných heterocyklů pomocí předpon heteroatomů a kmene vyjadřujícího počet členů a nasycení cyklu.\n"}
{"id": "41917", "url": "https://cs.wikipedia.org/wiki?curid=41917", "title": "NHL 2005/2006", "text": "NHL 2005/2006\n\nSezóna 2005/06 byla 88. sezónou NHL (původně 89.), první po stávce hráčů. Vítězem Stanley Cupu se stal tým Carolina Hurricanes.\n\n<nowiki>*</nowiki> vedení v divizi zajišťuje jedno ze tří prvních míst v konferenci\n\n\n\n\n\n\n\n\n\n\nŘazeno na prvním místě podle počtu kanadských bodů, na druhém místě podle počtu vstřelených gólů\nŘazeno podle gólového průměru na utkání\n\nLegenda \nMin - odchytané minuty \nV - vítězství \nP- porážky \nP/prodl - porážky v prodloužení či nastavení \nGA - obdržené branky \nSO - utkání bez obdržení branky (shotout) \n% úsp. - procento úspěšnosti zákroků \nGól. prům. - gólový průměr na utkání \n\nNejlepší v sezóně - Databáze NHL\n"}
{"id": "41920", "url": "https://cs.wikipedia.org/wiki?curid=41920", "title": "Vilém Julius Josef Hauner", "text": "Vilém Julius Josef Hauner\n\nPhDr. Vilém Julius Josef Hauner (28. dubna 1877 Praha – 31. října 1941 Mauthausen, Rakousko) byl český matematik a astronom, později proslulý jako vojenský historik, publicista a překladatel.\n\nNarodil se 28. dubna 1877 v Praze jako prvorozený syn pražského restauratéra a posléze hoteliéra Viléma Haunera (1842–1919) a jeho ženy Julie. Vystudoval pražskou filosofickou fakultu a 20. října 1900 byl promován na doktora filosofie. Pracoval v té době jako asistent astronomického ústavu a svých znalostí využil např. jako autor hesla o mlhovinách v \"Ottově slovníku naučném\".\n\nRoku 1901 studoval v Lipsku a o rok později na Cambridgeské univerzitě. Postupně napsal matematická pojednání \"Geometrie neeuklidovská a její poměr k theorii poznání\" (\"Česká mysl\", roč. IV.) a \"Geometrie neeuklidovská: Theorie Riemannova\" (\"Česká mysl\", roč. IX).\n\nPozději se zabýval především moderními a vojenskými dějinami. V letech 1911–20 byl hospodářem Mensy akademické, za což byl osvobozen od vojenské služby, a členem Akademického domu. Od roku 1919 byl stálým členem komise pro vojenské názvosloví u Ministerstva národní obrany. V době první republiky byl redaktorem časopisu \"Tribuna\", kde do roku 1923 přispíval do zahraniční a vojenské rubriky. Od roku 1920 byl členem správní rady Vojenského ústavu věd, v roce 1925 se stal jeho místopředsedou. Byl docentem na Svobodné škole politických nauk.\n\nZa druhé světové války mu byl ze strany okupačních úřadů zkonfiskován majetek, později zemřel v koncentračním táboře Mauthausen. Jméno \"Dr. V. J. J. Hauner\" je uvedeno na společné pamětní desce u vchodu domu na Budějovické 5 v Praze 4.\n\nS manželkou Jitkou (1880-1848) měl dva syny. Starší syn Edgar (1906–1942) se stal právníkem a byl zastřelen nacisty během heydrichiády 8. června 1942. Druhý syn, neslyšící Vilém Bohumír, se věnoval knižní umělecké vazbě a měl dva syny, z nichž mladší je rovněž historikem.\n\nZabýval se dějinami novověkého válečnictví, napsal mnoho článků z vojenské historie do \"Času\", \"Přehledu\", \"Tribuny\", \"Československé revue\", \"Parlamentu\", \"Vojenských rozhledů\" a dalších. Překládal z němčiny, angličtiny a francouzštiny. Později se stal redaktorem vojenské části \"Masarykova slovníku naučného\".\n\n\n\n"}
{"id": "41924", "url": "https://cs.wikipedia.org/wiki?curid=41924", "title": "Gambrinus liga 2005/06", "text": "Gambrinus liga 2005/06\n\nSezóna 2005/06 Gambrinus ligy je 13. sezónou v samostatné české lize. Začala 7. srpna 2005 a skončila 13. května 2006. Do tohoto ročníku postoupily z druhé ligy týmy FK SIAD Most, FC Vysočina Jihlava a FC Viktoria Plzeň. Po skončení sezóny do druhé ligy sestoupily FK Chmel Blšany a FC Vysočina Jihlava. Mistrem se stal tým FC Slovan Liberec.\n\n\n\nMarek Čech (28/0/14),\nZbyněk Hauzr (2/0/0) –\nMartin Abraham (21/2),\nJuraj Ančic (15/1),\nJiří Bílek (12/1),\nJan Blažek (6/1),\nJakub Dohnálek (2/0),\nFilip Dort (14/2),\nLibor Došek (1/1),\nJosef Hamouz (20/0),\nIvan Hodúr (25/4),\nRadek Hochmeister (19/1),\nJan Holenda (18/4),\nFilip Hološko (15/6),\nTomáš Janů (29/1),\nPavel Košťál (27/2),\nJózsef Magasföldi (3/0)\nMilan Matula (22/2),\nPetr Papoušek (27/2),\nZbyněk Pospěch (24/5),\nDaniel Pudil (29/3),\nTomas Radzinevičius (4/0),\nPeter Šinglár (26/1),\nJosef Tuma (6/0),\nTomáš Zápotočný (24/4) –\ntrenér Vítězslav Lavička, asistenti Josef Petřík, Michal Zach, Libor Macháček (1.–16. kolo) a Milan Veselý (16.–30. kolo)\n\nPavel Kučera (17/0/6),\nMiroslav Miller (14/0/2) –\nMiloš Brezinský (19/0),\nDavid Brunclík (6/0),\nTomáš Čáp (17/1),\nRadim Holub (12/5),\nPetr Krátký (6/0),\nMarek Kulič (28/11),\nJan Kysela (26/2),\nMarek Matějovský (26/4),\nMichal Ordoš (13/2),\nMarián Palát (21/2),\nLuboš Pecka (29/8),\nJose Diogo Pires (6/0),\nJiří Rychlík (24/1),\nTomáš Sedláček (7/1),\nPavel Simr (7/1),\nJiří Skála (1/0),\nMartin Sviták (8/1),\nFrantišek Ševinský (29/3),\nJaromír Šmerda (17/0),\nOndřej Švejdík (24/1),\nLukáš Vaculík (17/3),\nJiří Vít (28/3) –\ntrenér Dušan Uhrin, asistenti Petr Čuhel a Jiří Macháček (17.–30. kolo)\n\nMatúš Kozáčik (16/0/4),\nAleksander Šeliga (2/0/0),\nMichal Vorel (13/0/5) –\nAdauto (2/0),\nAnte Aračić (9/0),\nMartin Černoch (4/0),\nMilan Černý (5/0),\nRadek Dosoudil (8/0),\nPavel Eliáš (3/0),\nPavel Fořt (22/7),\nGaúcho (10/5),\nPatrik Gedeon (5/0),\nZoltán Hercegfalvi (9/0),\nMiroslav Holeňák (17/2),\nTomáš Hrdlička (18/4),\nDavid Hubáček (19/0),\nPetr Janda (13/1),\nLukáš Jarolím (29/4),\nDavid Kalivoda (11/2),\nIvan Kováč (4/0),\nMatej Krajčík (24/3),\nKarel Kratochvíl (11/0),\nMartin Latka (13/2),\nTomáš Pešír (15/1),\nKarel Piták (25/10),\nJiří Studík (4/0),\nMarek Suchý (21/0),\nMichal Švec (10/0),\nDušan Švento (23/5),\nCesareo Victorino (4/0),\nStanislav Vlček (30/10),\nPetr Zábojník (10/0),\nMartin Zbončák (9/0) –\ntrenér Karel Jarolím, asistenti Petr Vrabec a Miroslav Janů\n\nTomáš Poštulka (30/0/12) –\nPetr Benát (23/1),\nAriel Damián Cólzera (2/0),\nMichal Doležal (26/5),\nEdin Džeko (13/3),\nMartin Fenin (16/2),\nTomáš Hunal (27/0),\nTomáš Jirsák (25/2),\nPavel Karlík (1/0),\nJosef Kaufman (21/0),\nMartin Klein (19/1),\nZdeněk Koukal (5/0),\nJiří Kowalík (2/0),\nPavel Krmaš (29/3),\nKarel Kroupa (8/0),\nJiří Mašek (15/5),\nKarel Rada (29/1),\nEmil Rilke (28/1),\nAntonín Rosa (2/0),\nVlastimil Ryška (3/0),\nJiří Sabou (25/4),\nOndřej Szabo (10/0),\nJan Štohanzl (5/0),\nDušan Tesařík (12/0),\nAdam Varadi (11/2)\nPavel Verbíř (29/6) –\ntrenér Vlastimil Mareček, asistenti Jiří Bartl, Svatopluk Habanec a Vladimír Počta\n\nJaromír Blažek (29/0/9),\nTomáš Grigar (2/0/0) –\nLibor Došek (28/7),\nVáclav Drobný (10/0),\nMichal Hanek (2/0),\nOndřej Herzán (7/1),\nJiří Jeslínek (3/0),\nMarek Jungr (1/0),\nMichal Kadlec (29/0),\nKarol Kisel (24/3),\nDaniel Kolář (7/1),\nTomáš Kóňa (10/0),\nLuboš Loučka (5/1),\nPetr Lukáš (18/0),\nMauro Lustrinelli (13/3),\nMiroslav Matušovič (28/5),\nPavel Pergl (9/0),\nMartin Petráš (14/2),\nAdam Petrouš (13/0),\nKarel Poborský (6/1),\nTomáš Poláček (17/4),\nZdeněk Pospěch (29/5),\nTomáš Řepka (13/0),\nTomáš Sivok (15/3),\nMiroslav Slepička (16/1),\nJan Šimák (18/0),\nRadoslav Zabavník (14/1),\nLukáš Zelenka (28/8) –\ntrenéři Jaroslav Hřebík (1.–9. kolo) a Stanislav Griga (10.–30. kolo), asistenti Jaroslav Šilhavý a Boris Kočí (1.–16. kolo), Jan Stejskal a Róbert Paldan (17.–30. kolo)\n\nMartin Raška (25/0/11),\nPetr Vašek (5/0/0) –\nPavel Besta (30/0),\nDavid Bystroň (27/1),\nPetr Cigánek (5/0),\nMartin Čížek (16/1),\nPetr Čoupek (19/1),\nJosef Hoffmann (22/1),\nMaroš Klimpl (29/0),\nMichal Lesák (9/0),\nMartin Lukeš (15/4),\nLukáš Magera (29/5),\nFrantišek Metelka (22/1),\nVladimír Mišinský (8/0),\nMichal Papadopulos (15/5),\nFilip Racko (3/1),\nFrantišek Rajtoral (26/0),\nRadek Slončík (18/0),\nZdeněk Staněk (20/0),\nDavid Střihavka (11/2),\nPetr Tomašák (13/1),\nAdam Varadi (13/6),\nRóbert Zeher (13/0),\nLibor Žůrek (23/5) –\ntrenéři Jozef Jarabinský (1.–4. kolo) a Pavel Hapal (5.–30. kolo), asistenti Erich Cviertna a Dušan Vrťo (1.–4. kolo), Svatopluk Schäfer, Libor Pala (5.–8. kolo) a Jiří Neček (17.–30. kolo)\n\nPetr Drobisz (29/0/12),\nMiroslav Ondrůšek (1/0/0) –\nDaniel Břežný (7/1),\nJakub Bureš (2/0),\nJuraj Czinege (7/1),\nPetr Čoupek (1/0),\nPetr Filipský (3/0),\nMilan Ivana (29/11),\nJiří Kowalík (1/0),\nOndřej Kúdela (12/1),\nMario Lička (28/1),\nOndřej Lysoněk (15/0),\nVladimír Malár (27/3),\nPavel Malcharek (19/0),\nPavel Němčický (18/0),\nRudolf Obal (12/0),\nMichal Ordoš (12/0),\nJan Palinek (10/0),\nPetr Pavlík (16/1),\nMilan Petržela (21/0),\nTomáš Polách (21/1),\nZbyněk Pospěch (1/0),\nJan Rajnoch (28/2),\nFerenc Róth (17/1),\nThomas Sowunmi (24/4),\nDarko Šuškavčević (29/1),\nMartin Švejnoha (25/1) –\ntrenér Ladislav Molnár (1.–10. kolo) a Stanislav Levý (11.–30. kolo), asistenti Luděk Zajíc (1.–16. kolo), Jaromír Piták a Jiří Jurásek (17.–30. kolo)\n\nJiří Bobok (3/0/0),\nMichal Špit (27/0/7),\nJan Zelenka (1/0/0) –\nMiroslav Baranek (24/2),\nVáclav Drobný (15/0),\nTomáš Glos (7/0),\nLadislav Grubhoffer (6/0),\nRichard Hrotek (24/0),\nLuboš Hušek (23/1),\nJosef Jindříšek (16/1),\nRostislav Kiša (11/2),\nFilip Klapka (23/2),\nMichal Kordula (25/1),\nŠtěpán Kučera (8/0),\nJaroslav Laciga (6/0),\nDavid Lafata (14/3),\nLuboš Loučka (4/1),\nTomáš Michálek (16/7),\nPetr Musil (6/0),\nDušan Nulíček (8/0),\nVladimír Pončák (19/0),\nPetr Smíšek (25/4),\nJan Svátek (12/1),\nJiří Svojtka (16/0),\nZdeněk Šenkeřík (15/6),\nKarel Vrabec (3/0),\nJozef Weber (29/1),\nPetr Zábojník (7/0) –\ntrenér Petr Rada, asistenti Zdeněk Klucký a Radim Straka\n\nMartin Blaha (3/0/0),\nTomáš Lovásik (28/0/8) –\nPeter Babnič (17/2),\nAleš Bednář (2/0),\nRogério Márcio Botelho Gaúcho (6/2),\nTomáš Glos (4/0),\nMartin Horáček (22/2),\nMichal Hubník (20/6),\nRoman Hubník (27/2),\nMartin Hudec (23/3),\nAleš Chmelíček (10/3).\nTomáš Janotka (2/0),\nMarek Kašťák (13/0),\nRadim Kopecký (3/0),\nMichal Kovář (25/1),\nRadim König (14/0),\nIvo Krajčovič (5/0),\nRadim Kučera (2/0),\nMelinho (15/3),\nLadislav Onofrej (28/4),\nAndrej Pečnik (13/0),\nTomáš Randa (26/1),\nDavid Rojka (12/3),\nFilip Rýdel (27/1),\nJan Schulmeister (11/1),\nVojtěch Schulmeister (1/0),\nRadek Špiláček (18/0),\nPavel Šultés (9/0),\nKamil Vacek (9/0),\nMichal Vepřek (3/0),\nMartin Vyskočil (21/0) –\ntrenér Petr Uličný, asistenti Karel Trnečka a Augustin Chromý\n\nJaroslav Beláň (1/0/0),\nMartin Svoboda (30/0/8) –\nMartin Boček (11/1),\nAdam Brzezina (26/4),\nRadek Čížek (24/1),\nMichal Gašparík (13/1),\nAndré Hainault (13/1),\nZdeněk Houšť (13/0),\nMartin Hruška (7/0),\nLadislav Jamrich (4/0),\nPetr Jendruščák (28/2),\nArnaud Kouyo (4/0),\nTomáš Kulvajt (7/0),\nMichal Macek (22/1),\nVincent Mendy (14/3),\nJiří Novotný (26/0),\nAleš Pikl (11/4),\nTomáš Pilař (29/2),\nTomáš Poláček (4/1),\nJan Procházka (22/1),\nLukáš Schut (1/0),\nHorst Siegl (29/9),\nRichard Sitarčík (9/0),\nGratien Gaël Suarez (1/0),\nAleš Škerle (29/0),\nJaroslav Škoda (18/1),\nVáclav Štípek (15/0),\nRoman Švrček (6/1),\nVitali Trubila (1/0),\nMartin Zbončák (11/0) –\ntrenér Přemysl Bičovský (1.–16. kolo) a Zdeněk Ščasný (17.–30. kolo), asistenti Jan Štefko a Martin Luger\n\nVít Baránek (20/0/9),\nAleš Kořínek (2/0/0),\nOtakar Novák (8/0/1) –\nMartin Bača (25/2),\nMarek Čelůstka (1/0),\nBronislav Červenka (26/0),\nVáclav Činčala (24/5),\nRoman Dobeš (12/0),\nTomáš Dujka (13/0),\nTomáš Janíček (24/0),\nJan Jelínek (5/0),\nJan Kraus (28/6),\nZdeněk Kroča (29/2),\nEdvard Lasota (5/0),\nJosef Lukaštík (25/2),\nLukáš Opiela (20/0),\nAleš Pikl (9/0),\nJuraj Škripec (18/0),\nJaroslav Švach (28/2),\nVlastimil Vidlička (26/0),\nVít Vrtělka (27/1),\nVáclav Zapletal (22/2),\nIvo Zbožínek (10/2),\nJan Žemlík (10/2) –\ntrenér Lubomír Blaha st., asistenti Marek Kalivoda a Pavel Hoftych\n\nPeter Brezovan (7/0/1),\nMartin Lejsal (12/0/4),\nMichal Václavík (12/0/3) –\nLibor Baláž (21/2),\nAleš Besta (24/5),\nJaroslav Černý (28/2),\nMarián Had (11/0),\nLukáš Hlavatý (5/0),\nMario Holek (23/2),\nDavid Horejš (22/1),\nZdeněk Houšť (2/0),\nFilip Chlup (15/0),\nPetr Krátký (3/0),\nMartin Kuncl (11/0),\nPavel Mezlík (25/3),\nRadek Mezlík (4/0),\nPetr Musil (2/0),\nZdeněk Partyš (11/0),\nPetr Pavlík (13/1),\nAleš Schuster (19/0),\nPatrik Siegl (27/2),\nPavel Simr (16/3),\nRoman Smutný (1/0),\nMarek Střeštík (1/0),\nPetr Švancara (21/6),\nJan Trousil (28/1),\nKarel Večeřa (15/0),\nPavel Vrána (6/1),\nLuděk Zelenka (26/6),\nMartin Živný (4/0) –\ntrenér Jiří Kotrba (1.–9. kolo) a Josef Mazura (10.–30. kolo), asistenti Miroslav Soukup a Rostislav Horáček\n\nOldřich Pařízek (27/0/5),\nRadek Sňozík (4/0/1) –\nJan Buryán (27/3),\nMartin Čupr (26/1),\nRadek Divecký (12/3),\nTomáš Fenyk (1/0),\nRené Formánek (29/1),\nTomáš Frejlach (17/4),\nJan Gruber (10/0),\nPavel Hašek (13/0),\nNedim Hiroš (2/0),\nDaniel Huňa (12/1),\nPetr Javorek (2/0),\nMichal Klesa (27/1),\nVáclav Koloušek (14/0),\nMarcel Mácha (29/0),\nAlexandre Mendy (13/2),\nJiří Mlika (2/0),\nJakub Navrátil (23/1),\nRudolf Otepka (22/8),\nMiloslav Penner (24/0),\nTomáš Pilík (12/1),\nLukáš Pleško (10/1),\nMiroslav Podrazký (3/0),\nJan Riegel (28/6),\nLuděk Stracený (16/2),\nJan Vošahlík (8/0) –\ntrenér Pavel Tobiáš, asistenti Daniel Drahokoupil a Karel Krejčí\n\nDavid Bičík (3/0/0),\nJán Mucha (9/0/2),\nMartin Ticháček (18/0/4) –\nMilan Barteska (27/2),\nAleš Bednář (25/0),\nTomáš Borek (1/0),\nMartin Fillo (29/6),\nOndřej Honka (3/0),\nMarek Jarolím (5/0),\nMartin Knakal (28/1),\nPetr Knakal (7/0),\nMiloslav Kousal (24/5),\nTomáš Krbeček (4/1),\nDavid Limberský (23/3),\nRadek Pilař (25/0),\nVáclav Procházka (28/1),\nTomáš Rada (23/1),\nMichal Smejkal (9/2),\nMarek Smola (29/0),\nJan Svátek (7/0),\nJiří Šíma (8/0),\nPetr Šíma (4/0),\nMartin Švejnoha (13/0),\nOndřej Šiml (1/0),\nRobert Vágner (27/5),\nPetr Vlček (10/0),\nJan Zakopal (29/3) –\ntrenér Zdeněk Michálek (1.–24. kolo) a František Straka (25.–30. kolo), asistenti Jaromír Votík, Stanislav Purkart a Josef Čaloun\n\nLibor Macháček (1/0/0),\nBranislav Rzeszoto (20/0/9),\nPetr Tulis (1/0/0),\nMichal Vorel (10/0/2) –\nPavel Bartoš (13/0),\nMichal Demeter (13/2),\nPetr Heide (6/0),\nMichal Kadlec (29/0),\nTomáš Kaplan (28/2),\nMilan Kopic (9/1),\nJiří Liška (23/0),\nMichal Lovětínský (27/2),\nJiří Malínek (28/0),\nMichal Pacholík (14/0),\nLuboš Perniš (26/3),\nVladimír Peška (8/2),\nIvo Svoboda (13/1),\nOndřej Šourek (24/0),\nJan Štohanzl (13/0),\nVladimír Vácha (17/0),\nMichal Veselý (23/1),\nPetr Vladyka (29/5),\nPavel Vojtíšek (16/1),\nMarek Zúbek (28/0) –\ntrenér Karel Večeřa st., asistenti Tomáš Jansa a Libor Macháček\n\nAntonín Buček (2/0/0),\nMichal Daněk (16/0/6),\nMartin Slavík (13/0/4) –\nJiří Bílek (15/1),\nJan Broschinský (22/0),\nDavid Brunclík (8/1),\nTomáš Buldra (3/0),\nPavel Devátý (28/3),\nMarián Dirnbach (10/1),\nFilip Dort (15/1),\nMartin Horáček (6/0),\nJakub Hottek (8/0),\nŠtěpán Kacafírek (3/0),\nJan Klasna (1/1),\nDaniel Kolář (14/3),\nVlastimil Kožíšek (1/0),\nJiří Krejčí (11/0),\nKarel Krejčík (7/0),\nPetr Loos (6/0),\nLukáš Michal (16/0),\nMartin Müller (13/0),\nLukáš Nachtman (8/0),\nTomáš Pešír (10/0),\nLukáš Pleško (11/0),\nMichal Polodna (30/3),\nDavid Střihavka (10/2),\nJakub Süsser (1/0),\nRadek Šelicha (15/2),\nRadek Šindelář (13/2),\nRadek Šourek (23/0),\nPetr Trapp (14/0),\nZdeněk Volek (13/0),\nJan Vorel (29/1),\nRóbert Zeher (11/0) –\ntrenér Michal Bílek, asistenti Pavel Průša a Zdenko Frťala\n\n"}
{"id": "41926", "url": "https://cs.wikipedia.org/wiki?curid=41926", "title": "Miroslav Hauner", "text": "Miroslav Hauner\n\nMiroslav Hauner (* 5. května 1950 Plzeň) je český fotograf.\n\nOd reportážní fotografie se postupně dostal k fotografování krajiny, architektury a umění, věnuje se především rodnému regionu. Jeho obrazové knihy \"Západní Čechy\" a \"Česká krajina\" vyšly opakovaně v desetitisícových nákladech, druhá zmíněná získala v roce 1986 ocenění v soutěži o nejkrásnější knihu roku.\n\nV roce 1990 založil s fotografem a grafikem Milanem Kinclem nakladatelství KINCL & HAUNER, které svou produkci zaměřovalo především na pohlednice Prahy a přání.\n\n"}
{"id": "41927", "url": "https://cs.wikipedia.org/wiki?curid=41927", "title": "Pécs", "text": "Pécs\n\nPécs ( , , , , ) je župní město v jihozápadním Maďarsku v župě Baranya, 170 km jihozápadně od Budapešti a 32 km severně od chorvatských hranic na úpatí pohoří Mecsek. Žije zde obyvatel. Je pátým největším maďarským městem. Pécs je sídlem biskupa římskokatolické církve a také sídlem univerzity. V roce 2010 byla Pécs vyhlášena evropským hlavním městem kultury.\n\nOblast dnešního \"Pětikostelí\" byla osídlená již odedávna, prvními doloženými obyvateli tu byli ale Keltové. Když sem přišli v 2. století Římané, našli tu již keltské kolonie, kde se pěstovalo víno. Z římských dob se dodnes dochovaly ještě části akvaduktu. Ve 4. století už bylo velmi důležitým křesťanským městem. Po pádu Západořímské říše se sem během stěhování národů nastěhovali Avaři a Slované, ke svojí říši ho připojil později i Karel Veliký. V 11. století zde vznikl benediktský klášter, v 13. století sem přišli dominikáni. Roku 1367 tu vznikla první univerzita v Uhersku. Zlomem ale byl rok 1526. Po bitvě u Moháče, kterou Ludvík Jagellonský prohrál, se zde, stejně jako v celém Uhersku usídlili Turci. Ti přebudovali kostely na mešity, vybudovali školy koránu, lázně a bazar; město bylo řízeno islámským právem Šaría. Osvobozeno bylo až po pádu Pešti a ústupu osmanských vojsk na jih.\n\nZ období raného křesťanství ve 4. století se v Pésci (v té době provinční římské město Sopianae) zachovala skupina staveb souvisejících s pohřbíváním zesnulých. Dochovaly se zde např. podzemní hypogea, mauzolea i zbytky kaplí a dále mnoho archeologicky cenných předmětů. Tyto památky jsou důležité jak z konstrukčního a architektonického, tak i uměleckého pohledu. Na zdech se nachází mnoho bohatě zdobených nástěnných maleb s křesťanskou tematikou výjimečně kvality. Křesťanské pohřebiště se nachází v těsné blízkosti katerdrály svatých Petra a Pavla a od roku 2000 je zapsáno na seznamu světového kulturního dědictví UNESCO.\n\nOd roku 1710, kdy skončily protihabsburské vzpoury, začalo opět prosperovat. Roku 1777 získalo od Marie Terezie městská práva, vznikla tu i právnická škola. O deset let později, v roce 1787 tu žilo již 8 000 lidí. Během revolučního roku 1848 bylo načas obsazené Chorvatskem, osvobodili ho opět Habsburkové. Od roku 1882 je napojené železnicí na Budapešť, což odstartovalo ještě větší rozvoj průmyslu. Za 1. světové války bylo obsazeno srbskými jednotkami, po Trianonské smlouvě, kdy ztratili Maďaři Slovensko sem byla přestěhována i univerzita z dnešní Bratislavy (tehdy \"Pozsony\").\n\nBěhem 2. světové války nebylo téměř poškozeno, na rozdíl od jiných měst a stále se rozrůstalo, připojovaly se k němu i okolní obce. V blízkosti města byly objevena naleziště uranu, jehož těžba zde rozšířila hornickou tradici hlubinné (a po 2. světové válce i povrchové) těžby černého uhlí severozápadně od města. V 80. letech minulého století tu žilo téměř 180 000 lidí. Po pádu socialismu byly zrušené některé továrny, navíc válka v nedaleké rozpadající se Jugoslávii načas odradila část turistů. Od 90. let počet obyvatel postupně klesl na 163 000 v roce 2000 a 145 000 v roce 2017.\n\nMěstská rada má 27 členů, z nichž 19 drží vládní pravicová strana Fidesz. Jejím členem je i starosta Zsolt Páva, který byl v čele města v letech 1994–1998 a poté od roku 2009. Strana Fidesz v Pécsi začala kriminalizovat bezdomovectví (2014) a v rámci kampaně proti Georgi Sorosovi vyzvala občany, aby nepronajímali žádné prostory nevládní organizaci podporované OSF (2017) .\n\nPécs má pravidelné železniční spojení s hlavním městem Budapeští vlaky InterCity v dvouhodinovém taktu. Cesta trvá necelé tři hodiny a vlak urazí 228 km. Vlaky vyjíždí z nádraží Budapest-Keleti pályaudvar a staví ve stanicích Budapest-Kelenföld, Sárbogárd, Dombóvár, Sásd a Szentlörinc. Vlaky IC jsou doplněny spěšnými vlaky, které vyjíždějí ze stanice Budapest-Déli pályaudvar. Na počátku 21. století existovalo spojení s 389 km vzdáleným bosenským Sarajevem (s přímými vozy z Budapešti) a přechodně i spoje do Košic a Vídně; v roce 2017 už žádný z těchto spojů neexistoval. Osobní vlaky spojují Pécs s dalšími městy v jihozápadním a západním Maďarsku a s Balatonem (Moháč, Szombathely, Barcs, Gyékényes, Pusztaszabolcs, Fonyód aj.).\n\nNeorenesanční budova hlavního nádraží z roku 1900 je kulturní památkou. V blízkosti vrchu Misina v pohoří Mecsek je v provozu dětská železnice (gyermekvasút).\n\nOd března 2010 je Pécs napojena na maďarskou dálniční síť dálnicí M60 a dálnicí M6 vedoucí do Budapešti. Tyto dvě dálnice nahradily silnici I. třídy číslo 6 a dálnice M60 zároveň tvoří jižní obchvat města. Dalšími významnými silnicemi jsou: východním směrem vedoucí silnice č. 6 pokračující na chorvatské hranice u města Barcs, východním směrem vedoucí silnice č. 57 do města Moháč, na sever přes pohoří Mecsek vedoucí silnice č. 66 do města Kaposvár (a dále k Balatonu), na jih vedoucí silnice č. 58 do lázní Harkány a dále do Chorvatska.\n\nLetiště Pécs-Pogány se nachází 9 km jihovýchodně od města a je dostupné po silnici č. 58. Letiště bylo otevřeno roku 2003, má jednu asfaltovou dráhu (16-34) délky 1500 metrů.\n\nMěstská hromadná doprava je v Pécsi v současnosti zajišťována pouze autobusy. V minulosti však byly ve městě v provozu tři tramvajové linky. První tramvajová trať byla zprovozněna roku 20. října 1913. Tramvajová doprava byla provozována na následujících linkách:\nTramvajová doprava byla ve městě zrušena ke dni 31. srpna 1960. V současné době se opět uvažuje o zavedení tramvajové dopravy.\n\nPrvní autobusová linka byla zprovozněna 19. srpna 1926 s autobusy Renault. Velký rozvoj autobusové dopravy nastal po druhé světové válce a především po zrušení tramvajové dopravy.\nMěstskou hromadnou dopravu ve městě zajišťuje společnost Pécsi Közlekedési Rt., která provozuje autobusy značek Ikarus a Mercedes.\n\n\n"}
{"id": "41928", "url": "https://cs.wikipedia.org/wiki?curid=41928", "title": "Vahadlo", "text": "Vahadlo\n\nVahadlo je součást strojů, realizující přenos sil a pohybů na principu páky.\n\nNázev byl původně použit pro vodorovnou součást miskových vah. V technice se tento název vžil pro mnoho dalších součástek, které pracují na stejném principu. Používalo se už Starověkém Egyptě.\n\nVahadlo je součástí vypružení některých podvozků (viz pojezd parní lokomotivy), některých ventilových rozvodů spalovacích motorů, mnoha dalších strojů a zařízení.\n\nVahadlo se používá též pro ruční čerpání (vážení) vody ze studní, studna opatřená vahadlovým zařízením se nazývá vahadlová studna.\n"}
{"id": "41929", "url": "https://cs.wikipedia.org/wiki?curid=41929", "title": "Nikolaas Tinbergen", "text": "Nikolaas Tinbergen\n\nNikolaas (Niko) Tinbergen (15. dubna 1907 Den Haag – 21. prosince 1988 Oxford) byl nizozemský biolog, etolog a ornitolog. 1973 obdržel společně s Karlem von Frisch a Konradem Lorenzem Nobelovu cenu za fyziologii a medicínu, a to za své objevy, týkající se organizace a společenského chování živočichů.\n\nTinbergen studoval biologii na univerzitě v Leidenu, jeho bratr Jan Tinbergen byl významný ekonom (Nobelova cena 1969). Roku 1932 se oženil s E. A. Rutten a jako svatební cestu strávili společně 15 měsíců v Grónsku, kde Tinbergen studoval společenský život Inuitů i různých živočichů. Roku 1937 strávil půl roku v Altenbergu u Vídně u K. Lorenze a navštívil v Mnichově také Frische. V létě 1938 přednášel v USA, kde se setkal s evolučním biologem Ernstem Mayrem, který na něj měl značný vliv. Roku 1940 byl jmenován profesorem, ale už od roku 1942 byl držen nacisty jako rukojmí v zajateckém táboře, což způsobilo roztržku s K. Lorenzem, který s nacisty spolupracoval. Roku 1949 se s rodinou přestěhoval do Oxfordu, v roce 1955 získal britské státní občanství a roku 1966 se stal profesorem Oxfordské univerzity. Mezi jeho žáky byli také Desmond Morris a Richard Dawkins.\n\nTinbergen patřil mezi průkopníky přesného pozorování živočichů ve volné přírodě. Zabýval se hlavně studiem hmyzu (mravkolev, vosa, čmelák) a ptáků (racek), studoval otázky instinktu a vtištění (imprinting), ritualizace a spouštěcích signálů a také hierarchického uspořádání živočišných společenství. Některé jeho výsledky byly později vyvráceny a jeho pokus o výklad dětského autismu byl vůbec odmítnut. \n\nV oblasti biologické metody formuloval takzvané “čtyři otázky” nebo čtyři oblasti biologie, jež se odlišují jednak tím, co se zkoumá (ontogeneze živočicha anebo jeho anatomie a funkce), jednak tím, zda se zkoumají blízké (“proximátní”) anebo konečné (“ultimátní”) souvislosti.\n\n\n\n"}
{"id": "41933", "url": "https://cs.wikipedia.org/wiki?curid=41933", "title": "Paolo Maldini", "text": "Paolo Maldini\n\nPaolo Maldini (* 26. června 1968 v Miláně) je bývalý italský fotbalista hrající celou profesionální kariéru za italský prvoligový klub AC Milán. Pelé ho roku 2004 zařadil mezi 125 nejlepších žijících fotbalistů.\n\nJeho otec, Cesare Maldini, patří k nejznámějším italským fotbalovým reprezentantům všech dob.\n\nPaolo Maldini hrál na pozici obránce převážně na levé straně. I přes jeho dlouho trvající fotbalovou kariéru zůstal věrný jednomu klubu, v němž byl kapitánem a drží rekord v počtu startů za jeden klub. První zápas v italské Serii A odehrál 20. ledna 1985 proti Udinese. Zápas tehdy skončil remízou 1:1. Svou bohatou kariéru zakončil v sezóně 2008/09 na konci května v zápase proti ACF Fiorentina. V AC Milán jeho dres s číslem 3 pověsili do Síně slávy a žádný hráč nesmí nosit toto číslo.\n\n\n\n"}
{"id": "41934", "url": "https://cs.wikipedia.org/wiki?curid=41934", "title": "Jaroslav Řídký", "text": "Jaroslav Řídký\n\nJaroslav Řídký (25. srpna 1897 Liberec – 14. srpna 1956 Poděbrady) byl český hudební skladatel, dirigent a pedagog.\n\nNarodil se ve Františkově v rodině tesařského pomocníka Jana a posluhovačky Marie Řídkých. Hudebním základům se naučil víceméně jako samouk, hodiny hry na flétnu a housle dostával od kapelníka Aloise Hokeše. Po české obecné škole nastoupil na německou měšťanku, kde dozrálo jeho rozhodnutí stát se profesionálním hudebníkem. Protože neměl peníze na studium konzervatoře, získal první formální hudební vzdělání v kapele pěšího pluku v Josefově (1911). Z pluku zběhl, dva roky se toulal s divadelní společností, a pak byl na návštěvě své matky chycen a vojenským soudem poslán na několik měsíců do vězení. Studium skladby na Pražské konzervatoři zahájil v roce 1919 a od roku 1923 pokračoval na Mistrovské škole Pražské konzervatoře, kterou absolvoval v roce 1926. Mezi jeho učitele na střední škole konzervatoře patřili Jaroslav Křička, Josef Bohuslav Foerster a Karel Boleslav Jirák, na Mistrovské škole byl ve třídě Josefa Bohuslava Foerstra. Již během studia měl úspěchy s několika kompozicemi (např. \"Symfoniettou c moll\" z roku 1923, se kterou absolvoval střední školu konzervatoře), v roce 1923 se stal sbormistrem dejvického pěveckého spolku Boleslav a následujícího roku jej přijal Václav Talich jako druhého harfenistu do České filharmonie. Profesorem konzervatoře se stal v roce 1929 a dva roky poté již byl členem České akademie věd a umění. Po válce nastoupil na nově zřízenou pražskou Akademii múzických umění a roku 1955 byl jmenován jejím řádným profesorem. Řídkého tvorba vrcholí v padesátých létech, a to zejména \"Koncertem pro klavír a orchestr op. 46\", oceněným státní cenou II. stupně (1954), a \"VII. symfonií op. 47\", která byla s velkým úspěchem uvedena na Pražském jaru 1956 za přítomnosti tehdy již těžce nemocného autora. Zemřel krátce poté, 14. srpna v lázních Poděbradech.\n\nNa hlavní schodiště liberecké radnice byla umístěna jeho busta pocházející od sochaře Stanislava Hanzlíka.\n\nŘídký komponoval převážně instrumentální hudbu (symfonickou a komorní). Vokální tvorba je v jeho díle zastoupena především kantátou \"Rodnému kraji\" na slova Františka Branislava. A naprostá většina jeho díla je z oblasti absolutní hudby.\n\nŘídkého kompoziční styl vychází z tradičních základů hudební tvorby, reprezentovaných např. B. Smetanou a A. Dvořákem – zejména tíhne k tradičním hudebním formám (sonátové aj.) a tradiční tematické práci. Rovněž harmonická stránka jeho tvorby je tradiční – jeho hudba je vždy tonální.\n\nPro Řídkého velmi typické (podobně jako dříve pro Smetanu, Dvořáka, Fibicha aj.) je užívání idiomů české taneční hudby, zvláště polky a furiantu.\n\n\n\n"}
{"id": "41935", "url": "https://cs.wikipedia.org/wiki?curid=41935", "title": "Divadlo (přírodní památka)", "text": "Divadlo (přírodní památka)\n\nDivadlo je zajímavý skalní útvar, zařazený do soupisu přírodních památek pod ev. č. 1797, nachází se asi 3 km jihovýchodně od obce Hamr na Jezeře v okrese Česká Lípa. Je na území Ralské pahorkatiny, v bývalém vojenském prostoru Ralsko.\n\nHlavní částí celé lokality vzniklé postupným zvětráním pískovců je skalní oblouk, doplněný mnoha zvětralými sloupy, dutinami, římsami a výklenky. Kolem je převážně borový les s výskytem bílého jmelí a vřesu, u skal se vyskytují v malé míře i lišejníky a mechy.\n\nDivadlo je 3,5 km od obce Hamr na Jezeře ve východní části okresu Česká Lípa. Je součástí Zákupské pahorkatiny (a ta je částí Ralské pahorkatiny), v nadmořské výšce 365 až 385 m. n.m.\n\nNa ploše 2,45 ha je zde maloplošné chráněné území - přírodní památka Divadlo, vyhlášené v roce 1996, jehož správu má na starosti AOPK ČR CHKO Kokořínsko. Důvodem ochrany je přírodní amfiteátr budovaný křemitými pískovci s limonitovými inkrustacemi.\nNa modré okružní cestě je celá řada dalších přírodních památek - Široký kámen a Děvín, Ostrý a Schachtstein, Rašeliniště Černého rybníka, Stohánek. Území je dostupné po modře značeném turistickém okruhu o délce 9 km z Hamru na Jezeře v malým převýšením. Součástí okruhu je rozlehlá zřícenina hradu Děvína. K Divadlu nevede žádná silnice, nejbližší autobusová zastávka je v Hamru.\n\n"}
{"id": "41942", "url": "https://cs.wikipedia.org/wiki?curid=41942", "title": "Holubovské hadce", "text": "Holubovské hadce\n\nPřírodní rezervace Holubovské hadce je součástí CHKO Blanský les a nachází se v údolí Křemežského potoka mezi obcí Holubov a řekou Vltavou v okrese Český Krumlov.\n\nRezervace byla vyhlášena v roce 1972 k ochraně komplexu reliktních hadcových borů a vegetace skalních štěrbin hadcových substrátů. Výměra rezervace je 15,68 ha.\n\nHorninový podklad tvoří částečně serpentinizovaná ultrabazika (hadce), při okrajích rezervace pak ortoruly. Hadce obsahují vyšší množství hořčíku, niklu, chromu a kobaltu. Přeměnou a zvětráváním vzniká uhličitan hořečnatý, který je pro mnohé rostliny jedovatý.\n\nNa jižních svazích převládají hadcové bory s množstvím teplomilných druhů v podrostu. Například kostřava ovčí \"(Festuca ovina),\" bezkolenec \"(Molinia caerulea\" agg.), válečka prapořitá \"(Brachypodium pinnatum),\" silenka nadmutá \"(Silene inflata),\" chrpa čekánek \"(Centaurea scabiosa),\" metlička křivolaká \"(Avenella flexuosa),\" vítod obecný \"(Polygala vulgaris),\" bělozářka větvitá \"(Anthericum ramosum),\" tomkovice jižní \"(Hierochlöe australis)\" aj. Na skalkách se roztroušeně vyskytuje silně ohrožený sleziník hadcový \"(Asplenium cuneifolium)\" a hvozdík kartouzek hadcový \"(Dianthus carthusianorum\" subsp. \"capillifrons).\"\n\nNa severních svazích, které jsou mírnější a hadec nevystupuje až k povrchu, jsou hlubší a humóznější půdy, které pokrývají acidofilní bory. Ve stromovém patře uplatňuje i smrk ztepilý \"(Picea abies).\" V bylinném patře dominuje bezkolenec \"(Molinia caerulea\" agg.) nebo třtina rákosovitá \"(Calamagrostis arundinacea),\" vesměs zde chybějí teplomilnější druhy.\n\nNa některých skalních výchozech jsou výrazná společenstva epilitických sinic, zvláště pak z rodů \"Stigonema,\" \"Tolypothrix.\" Tato společenstva jsou doplňována kokálními zástupci rodů \"Gloeocapsa,\" \"Gloeocapsopsis\" nebo \"Aphanocapsa.\"\n\nNa Holubovských hadcích se také vyskytuje větší množství vzácných bezobratlých živočichů, z nichž můžeme jmenovat například plže závornatku drsnou \"(Clausilia dubia),\" která žije ve štěrbinách hadcových skalek a sklovatku rudou \"(Daudebardia rufa)\" z nivy Křemžského potoka. Dále střevlíky \"Carabus arcensis\" a \"Carabus convexus\" a dvoukřídlé pestřenky vrtule a puklice. Z obratlovců je významnější jen výskyt užovky hladké \"(Coronella austriaca).\"\n\n"}
{"id": "41943", "url": "https://cs.wikipedia.org/wiki?curid=41943", "title": "Pionýr", "text": "Pionýr\n\nPojem pionýr (anglicky \"pioneer\") má několik významů:\n\n\n\n\n\n"}
{"id": "41946", "url": "https://cs.wikipedia.org/wiki?curid=41946", "title": "Bratislavský kraj", "text": "Bratislavský kraj\n\nBratislavský kraj s hlavním městem Bratislavou je jedním z osmi krajů na Slovensku (RŠÚJ 3 a NUTS 3: SK010). Má 618 380 obyvatel (2013).\n\nJeho území je zároveň územím jedné ze čtyř slovenských oblasti - RŠÚJ Bratislavský kraj (RŠÚJ 2 a NUTS 2: SK01).\n\nLeží na západě země a v podstatě se jedná o okolí Bratislavy a okresy měst Senec, Pezinok a Malacky; je nejbohatší v rámci Slovenska a druhý nejbohatší v rámci nových zemí Evropské unie. Většinu jeho území tvoří zemědělsky obdělávaná rovina (Podunajská nížina).\n\n\n"}
{"id": "41950", "url": "https://cs.wikipedia.org/wiki?curid=41950", "title": "Nové Dvory (okres Litoměřice)", "text": "Nové Dvory (okres Litoměřice)\n\nNové Dvory () jsou obec v Ústeckém kraji, rozložená podél levého břehu potoka Čepel, 7 km severozápadně od Roudnice nad Labem a 11 km jihovýchodně od Litoměřic. Obec, kterou tvoří dvě místní části, vlastní Nové Dvory a 1,5 km jihovýchodněji ležící Chvalín, zaujímá rozlohu 7,23 km². Žije v ní obyvatel.\n\nPrvní písemná zmínka pochází z roku 1451.\n\nÚdaje z roku 2001:\n\n\n"}
{"id": "41951", "url": "https://cs.wikipedia.org/wiki?curid=41951", "title": "Černá ruka", "text": "Černá ruka\n\nČerná ruka ( , \"Crnа ruka\"), oficiálně později zvaná Sjednocení nebo smrt (\"Уједињење или смрт\", \"Ujedinjenje ili smrt\"), byla tajná organizace oficiálně založená v srpnu 1901 srbskými nacionalisty.\n\nOrganizaci založila skupina armádních důstojníků vedená plukovníkem Dragutinem Dimitrijevićem Apisem v srpnu 1901. Jejich cílem bylo zavraždění srbské královské rodiny. Tento plán provedli ve dnech 28.-29. května 1903 pod názvem Majski prevrat (Květnové povstání), při kterém zavraždili krále Alexandra a jeho manželku českého původu, královnu Dragu a další členy srbské královské rodiny ve starém královském paláci v Bělehradě.\n\n8. října roku 1908 vytvořili členové Černé ruky radikální skupinu \"Narodna odbrana\" (Národní obrana) v reakce na rakousko-uherskou anexi Bosny a Hercegoviny, když byla srbská společnost znepokojená tím, že srbská vláda není v těchto záležitostech příliš rozhodná.\n\nČerná ruka si kladla za cíl sjednocení všech jižních Slovanů, při kterých měli Srbové sehrát rozhodující roli, neplánovali ale v Srbsku státní převrat.\n\nPočátkem května 1911 vznikla skupina \"Sjednocení nebo smrt\", která se později spojila s Černou rukou.\nÚčastnila se atentátu na rakouského následníka trůnu, arcivévodu Františka Ferdinanda d'Este a jeho českou manželku Žofii Chotkovou v Sarajevu 28. června 1914. Tento incident o několik dní později posloužil jako záminka k vyhlášení první světové války.\n\nJako reakce na tuto organizaci bylo také založeno sdružení Bílá ruka, které naopak mělo podporovat panovníka a dvůr.\n\nV češtině existuje úsloví \"řádit jako Černá ruka\".\n\n"}
{"id": "41953", "url": "https://cs.wikipedia.org/wiki?curid=41953", "title": "Autonomní provincie Bolzano", "text": "Autonomní provincie Bolzano\n\nAutonomní provincie Bolzano resp. Autonomní provincie Bolzano-Horní Adiže (it. \"Provincia autonoma di Bolzano-Alto Adige\", něm. \"Autonome Provinz Bozen-Südtirol\", ladinsky \"Provinzia autonòma de Balsan/Bulsan–Südtirol\", také jen \"Horní Adiže\") je jedna ze dvou provincií v italské autonomní oblasti Tridentsko-Horní Adiže (\"Trentino-Alto Adige\"). Sousedí na severu s Rakouskem, na východě s provincií Belluno, na jihu s autonomní provincií Trento, na jihozápadě s provincií Sondrio a na západě se Švýcarskem. Z hlediska historických hranic odpovídá provincie Bolzano zhruba severní polovině Jižního Tyrolska.\n\nProvincie vykonává mnoho funkcí, které jinde vykonává oblast. Administrativně se člení na 8 okresních společenství (německy \"Bezirksgemeinschaft\", italsky \"Comunità comprensoriale\"; plurál \"Bezirksgemeinschaften\", \"Comunità comprensoriali\") se 116 obcemi. Jedním z těchto okresních společenství je i provinční metropole Bolzano.\n\nProvincie je oficiálně trojjazyčná. 69,15 % obyvatel mluví německy, 4,37 % má jako rodný jazyk ladinštinu a zbytek italštinu. Italsky mluvící obyvatelstvo se soustřeďuje v hlavním městě provincie Bolzanu (něm. \"Bozen\") a v Meranu (něm. \"Meran\"). Italové žijí také ve městech Bressanone (něm. a čes. \"Brixen\"), Laives (něm. \"Leifers\") a Bronzolo (něm. \"Branzoll\"). Ladinsky mluvící obyvatelstvo obývá Val Gardena (lad. \"Gherdëina\", něm. \"Grödnertal\") a Val Badia (lad. \"Le Gran Ega\", něm. \"Gadertal\").\n\nItálie toto území anektovala 10. září 1919 po porážce ústředních mocností v první světové válce. Převzala je jako členský stát vítězné Dohody od rozpadajícího se Rakouska-Uherska s odvoláním na londýnskou úmluvu z roku 1915.\n\nPůvodně žili v regionu Ladinové, následně oblast obsadili Římané. V 6. až 7. století sem přišli Bavorové. V roce 740 se region stal součástí Franské říše. Roku 1363 přešel - jako celé tehdejší hrabství Tyrolsko - pod Habsburskou monarchii. Přibližně dvě třetiny lidí zde i v současnosti používají svůj rodný jazyk němčinu.\n\nHory\nÚdolí\n\n"}
{"id": "41954", "url": "https://cs.wikipedia.org/wiki?curid=41954", "title": "Síť", "text": "Síť\n\nSíť má více významů:\n\n\n\n"}
{"id": "41955", "url": "https://cs.wikipedia.org/wiki?curid=41955", "title": "Alsasko", "text": "Alsasko\n\nAlsasko (francouzsky \"Alsace\", německy \"das Elsass\", alsasky \"s’Elsass\", česky dříve \"Elsasko\") je bývalý region Francie. V mírně odlišných hranicích se jedná též o bývalou francouzskou provincii, zrušenou roku 1790. Nachází se na východě Francie u hranic s Německem a Švýcarskem. Region se skládal ze dvou departmentů (Bas-Rhin a Haut-Rhin) a jeho hlavní město je Štrasburk. Součástí stejnojmenné provincie byl ještě Belfort. Hlavní symbol Alsaska je čáp. Je součástí mnoha legend vyprávěných dětem. Od roku 1970 čáp zmizel, ale dnes se zase navrací. Od roku 2016 byl spolu s regiony Champagne-Ardenne a Lotrinsko sloučen do nového regionu Grand Est.\n\nAlsasko ve svých současných hranicích má rozlohu 8283 km² a je to nejmenší region Francie. Nejvyšší horou je Ballon de Guebwiller (1426 m). Klima v Alsasku je polokontinentální, jsou zde studené zimy a horká léta. Alsasko je ideální místo na pěstování vína (hlavně město Colmar). Vína zde pěstovaná se nazývají \"Vin d’Alsace\". Populace Alsaska má 1 859 869 lidí (1. 1. 2012) a stále roste. Alsasko má 224,6 obyvatel na km².\n\nV minulosti bylo Alsasko obydleno kočovnými lovci, poté Kelty a Římany, kteří toto území pečlivě střežili. Po pádu Říma bylo Alsasko kolonizováno Alamany a v 5. stol. bylo součástí Franské říše, později Svaté říše římské.\n\nV průběhu třicetileté války vpadla do Alsaska francouzská vojska a Alsasko se stalo roku 1648 součástí Francie. Po prusko-francouzské válce (1870–1871) bylo téměř celé Lotrinsko a Alsasko s výjimkou Belfortu připojeno k Německé říši, v níž tvořilo součást říšské země Alsaska-Lotrinska. Po první světové válce se stalo podle Versaillské smlouvy znovu součástí Francie. V průběhu druhé světové války bylo roku 1940 obsazeno německým vojskem. Po roce 1945 bylo území vráceno Francii. Moderní region však již Belfort (součást departementu Territoire de Belfort) nezahrnuje.\n\nAlsasko je jeden z nejprůmyslovějších regionů Francie, hrubý domácí produkt je zde 44,3 miliard eur (rok 2002). 68 % je soustředěno ve službách a 25 % v průmyslu.\nHlavní průmyslové aktivity Alsaska:\n\nVětšina Alsasanů jsou římští katolíci, ale v důsledku německého vlivu jsou zde také církve protestantské.\n\nV Alsasku můžeme najít typické domy, které jsou postaveny v řadách. Jejich zdi jsou polodřevěné (kvůli blízkosti lesa) a mají ploché střechy.\n\nAlsaská kuchyně je ovlivněna německou kuchyní. Typické je používání vepřového masa v mnoha podobách. Typická jídla jsou \"baeckeoffe\", \"tarte flambée\", \"sauerkraut\" a \"fleischnackas\". Na konec roku se zde organizuje mnoho slavností, na kterých se peče perník a mnoho druhů sladkostí. Alsasko je známé produkcí bílého vína. Nejznámější víno je suchý ryzlink.\n\nAlsasko je oblíbený region pro turisty, největší a nejznámější města jsou:\n\nDalšími památkami v Alsasku jsou hrad Haut-Koenigsbourg, hora Sainte-Odile, ekomuzeum v Ungersheim, vánoční trhy (Štrasburk, Mylhúzy, Kolmar a Kaysersberg), německý koncentrační tábor Natzweiler-Struthof, muzeum deportace a opevnění v Schoenenbourg.\n\n\n\nPolitické změny se odrážely na vzhledu vydávaných poštovních známek. V roce 1940 byla část jedné emise německých známek opatřena přetiskem Elsaß, jinak zde platily střídavě i souběžně známky jak francouzské, tak německé.\n\n\n"}
{"id": "41958", "url": "https://cs.wikipedia.org/wiki?curid=41958", "title": "Košický kraj", "text": "Košický kraj\n\nKošický kraj, s hlavním městem Košice, je jeden z osmi krajů Slovenska. Má 794 756 obyvatel (2013).\n\nKošický kraj vznikl rozdělením Východoslovenského kraje mezi Košický a Prešovský kraj. V jeho jižní části se nachází nížina, zasahuje sem historický region Tokaj a Zemplín; pěstuje se tu víno. Nejvýznamnějšími řekami jsou tu Hornád, Bodrog a Ondava. Významnými pohořími jsou pak Vihorlat a Slovenské rudohoří v jeho západní části. Košický kraj patří spíše k těm chudším krajům; v maďarském příhraničí existuje maďarská menšina a žije zde také velký počet Romů.\n\n\n"}
{"id": "41960", "url": "https://cs.wikipedia.org/wiki?curid=41960", "title": "Lotrinsko", "text": "Lotrinsko\n\nLotrinsko ( , , v románské lotrinštině \"Louréne\", v germánské lotrinštině \"Lothringe(n)\") je bývalý region Francie. Nachází se na severovýchodě země a zahrnuje dvě velká města Mety (\"Metz\") a Nancy. Sídlem regionální rady jsou Mety. Název regionu je odvozen od středověké Lotharingie. Od roku 2016 byl spolu s regiony Alsasko a Champagne-Ardenne sloučen do nového regionu Grand Est.\n\nPo rozdělení franské říše roku 843 verdunskou smlouvou připadlo území pozdějšího Lotrinska jako součást Středofranské říše k údělu Lothara, nejstaršího syna císaře Ludvíka I. Pobožného, který po otci získal také císařský titul. Své pojmenování \"Lotharingie\" - Lotrinsko získala země o něco později podle stejnojmenného Lotharova syna Lothara II., který po otcově smrti roku 855 zdědil a do roku 869 vládl severní třetině oné říše. Meersenskou smlouvou byla poté Lotharingie v roce 870 rozdělena mezi východofranskou a západofranskou říši. O deset let později (880) připadla Ribemontskou smlouvou k Východofranské říši celá.\n\nAž do 18. století se země nacházela v hranicích Svaté říše římské jako tzv. vévodství lotrinské. Poté se stala předmětem válek mezi Francií (Ludvík XIV.) a římskou říší (v čele s Habsburky, nejdříve rakouskými, posléze i španělskými). Ke konci 18. století se vévodství dostalo pod svrchovanost Francie, když v roce 1738, na základě vídeňské smlouvy zakončující válku o nástupnictví na polském trůnu, obdržel Lotrinsko k doživotnímu užívání Stanisław Leszczyński, jehož dcera Marie se provdala za francouzského krále Ludvíka XV. Podle dohody po Leszczyńského smrti roku 1766 vévodství zaniklo a země byla přičleněna k Francii. Ve francouzských hranicích pak zůstala až do roku 1871, kdy se její severní část společně se sousedním Alsaskem stala na půlstoletí součástí nově vzniklého Německého císařství. Vzniklý francouzsko-německý spor o tato území se později stal jednou z hlavních příčin 1. světové války, po jejímž skončení přešlo na základě Versailleské smlouvy z roku 1918 celé Lotrinsko opět pod svrchovanost Francie. V roce 1940 bylo severní Lotrinsko znovu připojeno k Německu, kde zůstalo až do pádu Třetí říše na konci 2. světové války v roce 1945. kdy byla země připojena zpět k Francii.\n\nSoučasný \"region\" Lotrinsko se rozkládá na území větším než původní vévodství lotrinské, které postupně přecházelo pod francouzskou suverenitu v letech 1737 až 1766. Dnešní \"region\" zahrnuje i některé provincie a oblasti, které dříve existovaly odděleně od samotného vévodství lotrinského. Jednalo se o:\n\nNěkteří lidé za tradiční Lotrinsko považují pouze oblast samotného vévodství lotrinského, zatímco jiní k němu připočítávají také Barrois a Tři biskupství. Příčinou rozporů je to, že svým původem je vévodství vlastně pouze \"hornolotrinské\", protože ani dříve nezahrnovalo celé území známé jako \"Lotrinsko\".\nSituace Barrois je nejsložitější: Malá západní část Barrois (na západ od řeky Mázy), známá jako \"Barrois mouvant\", byla na počátku 14. století oddělena od zbytku Barrois a vložena pod francouzskou suverenitu. Zbylou největší částí Barrois (na východ od Mázy) bylo barské vévodství, součást Svaté říše římské, jež bylo v 15. století sjednoceno s vévodstvím lotrinským prostřednictvím sňatku barského vévody Reného I. Dobrého s dcerou lotrinského vévody Izabelou. Vévodství barské a lotrinské se tak spojila v personální unii pod jediným vévodou, ačkoliv formálně se až do jejich přičlenění k Francii v roce 1766 stále jednalo o dva samostatné celky.\n\nV době Velké francouzské revoluce byly na území Barrois, Tří biskupství a vévodství lotrinského vytvořeny čtyři \"departementy\": \"Meuse\", \"Meurthe\", \"Moselle\" a \"Vosges\". Po roce 1870 se části departementů \"Moselle\" a \"Meurthe\" staly součástí Německého císařství a zbylé francouzské části byly spojeny do nového departementu Meurthe-et-Moselle. Po roce 1918 byly zabrané oblasti vráceny Francii a začleněny do ní jako nový departement \"Moselle\", ve kterém byl ale zachován zvláštní právní řád. Když se pak v polovině 20. století zakládal ve Francii systém \"regionů\", bylo rozhodnuto vytvořit z \"Meurthe-et-Moselle\", \"Meuse\", \"Moselle\" a \"Vosges\" společný \"region\", nazvaný jednoduše „Lorraine“ (\"Lotrinsko\").\n\nLotrinsko je jediným francouzským regionem, který sousedí se třemi státy: Belgií (Valonsko), Lucemburskem a Německem (Sársko, Porýní-Falc). Hraničí také s francouzskými regiony Franche-Comté, Alsasko a Champagne-Ardenne. Toto jeho strategické umístění učinilo z Lotrinska křižovatku čtyř národů a způsobilo, že hrálo významnou roli v evropské historii. Lotrinskem protéká mnoho řek, mj. Mosela, Meurthe a Máza.\n\nVětšina Lotrinska má jasný francouzský charakter. Proto připojil Otto von Bismarck po vítězství v prusko-francouzské válce k Německému císařství pouze asi třetinu dnešního Lotrinska. Kultura této sporné třetiny, dnes známé jako departement Moselle, nesla románské i germánské prvky a nebylo ji možné jednoznačně označit ani jako francouzskou, ani jako německou. Podobně jako jiné hraniční regiony bylo Lotrinsko směsicí etnik a dialektů, které v některých případech ani nebyly vzájemně srozumitelné se spisovnou francouzštinou, resp. němčinou.\n\nNavzdory politice „jediného jazyka“ prosazované francouzskou vládou přežívají v severní části regionu dosud germánské dialekty, jež jsou ve francouzštině známy pod názvy \"francique\" či \"platt (lorrain)\" (jiný je ovšem \"lorrain\", což je románský dialekt téhož regionu). Tyto dialekty se liší od alsaštiny, kterou se mluví jižně od Lotrinska, ačkoliv jsou s ní často zaměňovány. Žádný z nich nepožívá žádného oficiální uznání. V minulosti se v germánském Lotrinsku vyskytovaly dvě rodiny dialektů, z nichž moselský a lotrinský jsou tam používány dodnes. Podobají se středozápadním germánským dialektům sousedního Lucemburska a Německa.\n\nPodobně jako většina francouzských regionálních jazyků (např. bretonština, západní vlámština, katalánština, provensálština a alsaština), byly i lotrinský a moselský germánský dialekt v důsledku zavedení povinné školní docházky v 19. a 20. století z velké části nahrazeny francouzštinou. V dnešní době jsou ale vynakládány snahy o jejich záchranu a mnoho starších lidí jimi stále hovoří. Příklady takovýchto snah zahrnují dvojjazyčné značení v těch částech Francie, kde se používá germánský dialekt, a speciální jazyková výuka ve školách.\n\nLotrinský kříž je podobný dvojitému kříži známému ze státního znaku Slovenska a znaku Uherského království. Navíc tyto krajiny spojuje rovněž historie, protože král moravských Slovanů Svatopluk se po určitou dobu přátelil s východofranským králem Arnulfem a stal se kmotrem jeho nemanželského syna Svatopluka. Tento nemanželský syn dostal od svého otce svěřenu Lotharingii. Proto existuje domněnka, že jeho prostřednictvím se používání symbolu patriaršího kříže mohlo rozšířit i zde. Této hypotéze věří např. předseda Matice slovenské Marián Tkáč, který Tiskové agentuře Slovenské republiky v červenci roku 2015 sdělil, že symbol patriaršího kříže získal Svatopluk Lotrinský od svého kmotra Svatopluka I. jako křestní dar.\n\nZa druhé světové války byl lotrinský kříž přijat jako oficiální symbol odbojového hnutí Svobodných Francouzů ( nebo FFL) pod vedením generála Charlese de Gaulla. Přijetí právě tohoto symbolu navrhl \"capitaine de corvette\" Thierry d'Argenlieu jakožto připomínku udatnosti Jany z Arku (která jej již v 15. století používala jako svůj symbol) a také jako reakci na německou svastiku. Příďovou vlajku zobrazující lotrinský kříž na pozadí francouzské trikolory a kokardu s vyobrazením tohoto kříže poprvé představil viceadmirál Émile Muselier v rozkazu č. 2 z 3. července 1940, ačkoliv sám přitom působil jako velitel námořních a leteckých sil Svobodných Francouzů pouhopouhé dva dny.\n\nVe vesnici Colombey-les-Deux-Églises, rodišti Charlese De Gaulla, byl na jeho památku v roce 1972 vztyčen obrovský, 43 metrů vysoký lotrinský kříž.\n\nTradici používání brambor v lotrinské kuchyni lze vysledovat až do roku 1665. Brambory jsou používány v mnoha tradičních pokrmech tohoto regionu, jako například v \"potée lorraine\". Odrůda \"Breux\", jejíž název je odvozen od vesnici Breux na severu departementu Meuse, je odborníky považována za vynikající, především díky obzvláště příznivým místním podmínkám. Častou součástí pokrmů lotrinské kuchyně je také uzená slanina. Používá se v mnoha tradičních regionálních jídlech, včetně slavného lotrinského quiche. Lotrinské mirabelky jsou typickým ovocem regionu. Používají se při výrobě koláčů a dalších druhů moučníků, stejně jako na výrobu alkoholických nápojů.\n\nMezi tradiční pokrmy tohoto regionu patří:\n\n\nV dnešní době je už velká část pivovarů mimo provoz, ačkoliv v regionu ještě stále funguje např. pivovar Les Brasseurs de Lorraine v Pont-à-Mousson. Ze dvou pivovarů v Saint-Nicolas-de-Port a Stenay byla udělána muzea.\n\nSe 44 miliardami eur produkuje Lotrinsko 3,4 % francouzského HDP a mezi 26 francouzskými regiony je tak na 8. místě. Největší nárůst zaznamenala v posledních letech logistika a sektor služeb, zatímco tradiční odvětví (textilní průmysl, těžební průmysl, metalurgie) upadala, což přineslo regionu problémy s rostoucí mírou nezaměstnanosti, která se pohybuje okolo národního průměru. V roce 1997 byl v Lotrinsku uzavřen poslední důl na železnou rudu, který dříve poskytoval 50 milionů tun železa ročně.\nZ živočichů jsou pro region typičtí liška a rys. Příznačnými rostlinami jsou kapradí, bodlák, zimostráz, kakost, konvalinka, šalvěj, mirabelka, javor, jasan, buk a smrk.\n\n\n\n\n\n\n\n\n\n\n\n\n\n"}
