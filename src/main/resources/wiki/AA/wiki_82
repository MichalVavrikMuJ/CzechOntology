{"id": "58875", "url": "https://cs.wikipedia.org/wiki?curid=58875", "title": "Eleonora Akvitánská", "text": "Eleonora Akvitánská\n\nEleonora Akvitánská (francouzsky \"Aliénor d'Aquitaine\", anglicky \"Eleanor of Aquitaine\"; asi 1122/1124 Bordeaux – 31. března/1. dubna 1204 Poitiers) byla akvitánská vévodkyně v letech 1137 až 1204 a hraběnka z Poitiers.\n\nSňatkem s Ludvíkem VII. se stala nejprve francouzskou královnou (1137–1152) a po rozvodu s Ludvíkem v důsledku druhého manželství s Jindřichem II. Plantagenetem anglickou královnou (od roku 1154). S prvním manželem se zúčastnila druhé křížové výpravy do Svaté země a svou účastí zaujala byzantské kronikáře. Později podněcovala své syny z druhého manželství ke vzpouře proti jejich otci. Proto ji Jindřich II. držel řadu let v domácím vězení. Současníky pohoršovala svým jednáním a byla terčem mnoha pomluv i obdivu. Dochoval se její bohatě ilustrovaný žaltář, kde je zpodobněna v pozici pokorné donátorky.\n\nEleanora se narodila jako nejstarší ze tří dětí akvitánského vévody Viléma X. a jeho manželky Eleonory ze Châtelleraultu. Po náhlé smrti svého otce na pouti do Santiaga de Compostela se stala dědičkou Akvitánie, bohatého kraje na západě Francie.\n\nEleonora byla podle soudobých svědectví krásná, vzdělaná a kultivovaná žena. V červenci 1137 byla v souladu s poslední vůlí svého otce provdána za sedmnáctiletého následníka francouzského trůnu Ludvíka. Nemocný ženichův otec Ludvík VI. již pár dní po svatbě zemřel a mladík nastoupil 1. srpna 1137 na francouzský trůn jako Ludvík VII. Brzy po nástupu na trůn se vymanil z moci své matky Adély Savojské. Jeho rádcem se na dlouhou dobu stal opat Suger.\n\nMladá královna si z domova přinesla kritický postoj k církvi a zřejmě pod jejím vlivem nebyl Ludvík zpočátku své vlády příliš nakloněn církevním svobodám, a pokud to vyhovovalo jeho záměrům, neváhal se s církví dostat do konfliktu. Proti církevnímu rozhodnutí se postavil i v případě sporu o manželství svého senešala Rudolfa z Vermandois, který zapudil kvůli královnině sestře Petronile svou choť a dostal se tak do sporu s Theobaldem z Blois, bratrem odvržené choti. Papežský legát prohlásil první manželství za platné a nad hrabstvím vyhlásil interdikt. Král Ludvík provinilého a církví exkomunikovaného senešala vojensky podpořil, napadl hraběte Theobalda a pak se celý život trápil výčitkami nad tisíci ubožáky, kteří uhořeli v kostele při dobývání Vitry. Roku 1143 obě strany uzavřely mír.\n\nLudvík prý sice byl do Eleonory zamilován, ale podle jejího názoru byl \"„spíš mnich než král“\". Královna nemohla dlouho počít potomstvo, první dcera Marie se narodila až po mnoha modlitbách roku 1145.\n\n31. března 1146 na sněmu ve Vézelay král, v touze podpořit křesťanské státy oslabené zejména po ztrátě Edessy, přijal kříž a Eleonora se rozhodla jej společně se svými vazaly doprovázet. Křižácké vojsko se vydalo po pevnině do Svaté země. Byzantského kronikáře zaujala účast žen, mezi nimiž vynikala samotná Eleonora, kterou nazvali \"Zlatonožkou\".\n\nPo poměrně klidném počátku cesty se situace změnila. Od Vánoc 1147 byli poutníci systematicky napadáni Seldžuky, kteří okolo nich kroužili jako supi a zabíjeli opozdilce. Vojáci byli vyčerpaní, zmáhal je nedostatek potravin, ledový vichr a úmorná cesta přes hornatou krajinu. Pronásledované vojsko se ve značně menším počtu na počátku února 1148 doplahočilo k byzantské Attalii. Ludvík se zde s Eleonorou, částí jízdy a rytířů nalodil na byzantskou loď a nechal se dopravit do Svatého Symeona blízko Antiochie. Pěšáci pro nedostatek plavidel v Attalii zůstali s tím, že si musí najít cestu na východ sami.\nKdyž v březnu 1148 dorazili do Antiochie, byl král už tak zadlužen, že si musel od templářů vypůjčit peníze potřebné k pokračování výpravy. V přepychu křižáckého hrabství se znavení poutníci rychle zotavili. Na výpravě se zřetelně projevily rozpory mezi oběma manželi. Eleonora údajně v Levantě prožila skandální milostný románek se svým strýcem, antiochijským knížetem Raimundem z Poitiers.\n\nOba muži se také neshodli ohledně plánovaného cíle křižáckého útoku a Eleonora se přidala se svým názorem ke strýci, hrozila rozvodem pro blízké příbuzenství a odmítala odejít z Antiochie, takže ji král musel nechat odvést násilím. Do Jeruzaléma ji dopravil v podstatě jako vězeňkyni. Po nepovedeném útoku na Damašek se manželé rozhodli strávit zimu ve Svaté zemi. Návrat zpátky do Evropy byl stejně bouřlivý jako celá křížová výprava. Z Palestiny vypluli každý na jiné lodi po Velikonocích 1149 ve flotile sicilského krále Rogera II., válčícího v tu dobu s Byzancí. U pobřeží Peloponésu byla královnina loď zajata byzantským loďstvem, které zamířilo s Eleonorou do Konstantinopole. Sicilské loďstvo Eleonoru včas osvobodilo a manželé se setkali až v září v Kalábrii, kde je Roger II. přijal s velkými poctami. Zde se také dozvěděli o smrti Raimunda z Poitiers v bitvě s Núr ad-Dínem.\n\nV důsledku strádání a prožitých emocí se královnin zdravotní stav zhoršil natolik, že zpáteční cesta se musela konat na etapy s delší zastávkou v benediktinském klášteře Monte Cassino. K břehům Seiny tak Eleonora s Ludvíkem dorazili až v listopadu. Během zpáteční cesty je přijal papež Evžen III., který se obával politických zmatků, které by uvažovaný rozvod královského páru mohl způsobit.\n\nNásledujícího roku se královským manželům narodila druhá dcera Alix. Její narození však už bylo jen labutí písní manželství, které nezadržitelně spělo ke svému konci.\n\nV lednu 1151 zemřel opat Suger a nic nebránilo Ludvíkovi v rozvodu s královnou Eleonorou. K rozvodu došlo 21. března 1152 oficiálně z důvodu blízkého příbuzenství, ve skutečnosti však kvůli odcizení mezi manžely a Eleonořiny údajné nedostatečné plodnosti. Veřejného vyhlášení rozvodu se zúčastnili čtyři arcibiskupové a početní příslušníci francouzské šlechty.\nEleonora po rozvodu získala zpět své země, do nichž se hodlala uchýlit a Ludvík VII. po ztrátě manželčina rozsáhlého území klesl na úroveň středně významného vladaře. Obě dcery zůstaly u otce.\n\nPři cestě do Akvitánie se rozvedené královny, která opět představovala skvělou partii, téměř zmocnil za cenu násilí Theobald z Blois, jenž ji chtěl pojmout za manželku. Eleonoře se podařilo zajetí vyhnout a stejně tak unikla i nástrahám Geoffroye VI. z Anjou, mladšího bratra Jindřicha Plantageneta. \n\n18. května 1152, dva měsíce po zapuzení prvním manželem, se Eleonora Akvitánská provdala podruhé. Jejím vyvoleným byl devatenáctiletý normandský vévoda Jindřich Plantagenet, s nímž se pravděpodobně poprvé setkala v srpnu 1151, kdy Jindřich společně se svým otcem Geoffroyem V. z Anjou navštívil francouzský dvůr. Na překážku sňatku jim nebyl ani věkový rozdíl, ani pokrevní příbuzenství, ba ani Eleonořina údajná neplodnost. Jejich společné kontinentální majetky vytvořily uzavřenou enklávu a kapetovské království bylo ohroženo. Eleonořiným nejoblíbenějším sídlem se stalo město Angers.\n\nLudvík VII. reagoval na Eleonořino nové manželství prohlášením, že uzavřením sňatku dcery jeho vazala bez jeho povolení došlo k porušení feudálního práva. Plantagenet se odmítl králi zodpovídat, byl jím prohlášen za vzbouřence a jeho jmění mělo být zkonfiskováno. Rozsudek se však nikdy nedočkal praktického provedení. Francouzská koruna se pokusila Akvitánii udržet silou, ale téměř rok trvající vojenské tažení, jež podporovali kromě Jindřicha ze Champagne také Robert z Dreux a Eustach z Boulogne, syn anglického krále Štěpána III. z Blois, dopadlo nevalně. Ludvík VII. se roku 1154 titulu akvitánského vévody zřekl, na který měl nárok po sňatku s Eleonorou.\n\nJeště téhož roku 1154 zemřel v Anglii král Štěpán a na ostrovní trůn dosedl Jindřich Plantagenet. Území, nad nímž vládli od té doby Jindřich a Eleonora, sahalo od hranic Skotska až po Pyreneje. Na evropském kontinentu zahrnovalo celou západní část dnešní Francie, pobřeží podél Lamanšského průlivu a Atlantiku, od ústí řeky Bresle až po břehy řeky Bidassoa za městem Bayonne.\n\n19. prosince 1154 byli Jindřich s Eleonorou ve Westminsterském opatství korunováni. Svým příchodem upevnili v Anglii dominantní postavení francouzské kultury. Pár byl neustále na cestách mezi ostrovním královstvím a kontinentálním panstvím, opakovaně si vládu v různých částech země rozdělovali. Zatímco král byl v Normandii, Eleonora zůstala v Anglii a naopak. Jindřich byl sice akvitánským vévodou, ale ke každému rozhodnutí v zemi své ženy potřeboval její souhlas.\n\nRoku 1156 složil Jindřich králi Ludvíkovi VII. za své državy na francouzském území lenní hold. Roku 1158 se oba panovníci setkali v Gisors u příležitosti zásnub jejich dětí.\n\nEleonora v manželství s Jindřichem navzdory častým odloučením porodila osm dětí, z toho pět synů, z nichž první zemřel v dětském věku, zatímco její bývalý manžel Ludvík se svého vytouženého dědice dočkal až roku 1165. Jindřich Plantagenet byl proslulý svou činorodostí, neposedností a záchvaty zuřivého vzteku. Jeho nejznámější milenkou byla, zřejmě od roku 1166, „krásná Rosamunda“, dcera normanského rytíře Waltera z Cliffordu, která vystřídala jinou milenku jménem Arise a pravděpodobně zapříčinila rozkol mezi manželi. Roku 1167 porodila královna Eleonora své poslední dítě, syna Jana, a odešla na svůj dvůr v Poitiers.\n\nJindřich o tři roky později těžce ochořel a v předtuše blížící se smrti rozdělil říši mezi své syny. Nejstarší Jindřich měl dostat Anjou, Normandii a Anglii. Richard měl zdědit matčinu Akvitánii a Geoffroy otcem získanou Bretaň. Poslední Jan se měl stát hrabětem z Mortain. Král však nemoci nepodlehl, uzdravil se a ambiciózní potomstvo nesouhlasilo s tím, že otec jim moc zatím nepředal. Eleonora vzpouru svých dospělých synů proti otci podněcovala. Princové se v proměnlivých konstelacích spolčovali mezi sebou a s francouzským králem proti otci. Jejich doposud doutnající odpor vypukl s Eleonořinou podporou otevřeně roku 1173.\n\nVzpurnou královnu hrozba exkomunikace nijak nepřesvědčila a král vpadl s brabantskými žoldnéři do kraje Poitou, které pustošil. Roku 1174 se Eleonora v mužském přestrojení při pokusu o útěk na francouzské území dostala do rukou manžela a ten ji nechal uvěznit na hradě Chinon a poté odvézt do anglického Salisbury. Místo přísně střeženého pobytu bylo často měněno, aby bylo znemožněno královnino osvobození. Synové se otci vzdali v září 1174.\n\nV roce 1183, po smrti své milenky Rosamundy a syna Jindřicha Mladíka, král Jindřich II. převezl Eleonoru do Normandie a o rok později zpět do Anglie. V té době již měla více volnosti než předtím. Ke dvoru se mohla vrátit na Vánoce 1184, kdy došlo k příměří a manželé společně oslavili svátky. V tu dobu již králův dvůr i král sám upadal.\n\nV zajetí zůstala Eleonora až do manželovy smrti roku 1189. Richard po otcově skonu vyslal Viléma Maréchala, aby matku vysvobodil z královského vězení. Věrný služebník ji našel ve Winchesteru již na svobodě a „vznešenější než kdy jindy“.\n\nPo svém osvobození zůstala Eleonora v Anglii, kde se těšila velké úctě a zařizovala Richardovu korunovaci. Dojednala pro něj sňatek s princeznou Berengarií Navarrskou a dovezla mu ji roku 1191 do sicilské Messiny, kde se chystal ke třetí křížové výpravě.\n\nPo dobu Richardova tažení ve Svaté zemi se snažila krotit touhu mladšího syna Jana po anglické koruně. Po obdržení zpráv o Richardově zajetí rakouským vévodou Leopoldem Babenberským vyslala do Svaté říše římské opaty z Boxley a Robertsbridge, aby vyjednali synovi svobodu, a začala shánět výkupné. Richard mohl díky neúnavnosti své matky přislíbit císaři 100 000 hřiven stříbra. Kvůli průtahům Eleonora neváhala a ve svých dopisech se obrátila i na papeže.\n\nPožadované výkupné získané od vazalů královna nakonec sama dopravila na císařský dvůr. Richard byl propuštěn ze zajetí a vrátil se do Anglie, kterou však brzy zase opustil a odcestoval do Akvitánie. Eleonora se stáhla do klášterního ústraní ve Fontevrault, který od svého sňatku s Jindřichem podporovala. Na jaře roku 1199 byl Richard při obléhání hradu Châlus zraněn, po lékařském zákroku jej začala sužovat horečka a 6. dubna v Eleonořině náručí zemřel. V září téhož roku Eleonora pochovala i dceru Johanu, bývalou sicilskou královnu, které se nevyvedlo manželství s toulouským hrabětem a zemřela při porodu.\n\nPoslední velkou cestou staré královny byla výprava přes Pyreneje, když v lednu roku 1200 navštívila dvůr dcery Eleonory a přivezla odsud svou vnučku Blanku Kastilskou jako nevěstu pro francouzského prince. Svatby se nezúčastnila, nýbrž jela hledat odpočinek do Fontevrault. V létě roku 1202 byla královna hledajíc bezpečí na hradě Mirebeau obležena svým vnukem Arturem Bretaňským, uchazečem o dědictví po zesnulém Richardovi. Jan Bezzemek svou matku záhy osvobodil a Artura společně s dalšími spiklenci zajal.\n\nEleonora zemřela jako žena vysokého věku na jaře 1204 ve fontevraultském opatství, kde byla také pohřbena. Na dochovaném dřevěném náhrobku je zpodobněna jako ležící žena držící otevřenou knihu. Z jejích deseti dětí žili již jen dcera Eleonora, kastilská královna, a syn Jan zvaný Bezzemek.\n\nOsobnost královny byla ve své době velmi kontroverzní. Díky svému chování během manželství s Ludvíkem si od svých současníků vysloužila odsouzení, které mnich Hélinand z Froimontu shrnul do tvrzení, že „se nechovala jako královna, ale jako běhna“. Pohoršení vzbudila i její vzpoura proti králi Jindřichovi II., protože se projevila jako neposlušná manželka a porušila tak tehdejší pravidla manželského soužití.\n\nZ dnešního pohledu byla Eleonora Akvitánská jednou z nejpozoruhodnějších žen středověku, svými osudy lákající ke ztvárnění v dílech románových autorů. Jedním z beletristických děl o královně Eleonoře je román německé spisovatelky Tanji Kinkel \"Lvice z Akvitánie\". Populární je také série románů od Sharon Kay Penmanové.\n\nZnámým dílem se stala také dvakrát zfilmovaná divadelní hra Jamese Goldmana \"Lev v zimě\", popisující vztahy mezi Jindřichem, Eleonorou a jejich syny. V prvním filmu z roku 1968 ztvárnila Eleonoru Katharine Hepburnová, která za něj získala Oscara za nejlepší ženský herecký výkon v hlavní roli. Ve druhém filmu z roku 2003 byla představitelkou Eleonory Glenn Closeová, které byl za tuto roli udělen Zlatý globus jako „nejlepší herečce v minisérii nebo TV filmu“.\n\n1. manželství ∞ 22. července 1137 Ludvík VII. Francouzský (1120–1180)\n2. manželství ∞ 18. května 1152 Jindřich II. Plantagenet (1133–1189)\n\n\n"}
{"id": "58879", "url": "https://cs.wikipedia.org/wiki?curid=58879", "title": "Hispanoamerika", "text": "Hispanoamerika\n\nJako Hispanoamerika ( \"Hispanoamérica\") se označují souhrnně latinskoamerické (iberoamerické) země Střední Ameriky a Jižní Ameriky, ve kterých se mluví . Nepočítá se sem tedy zejména mluvící Brazílie (\"Lusoamerika\"). Pojem Hispanoamerika se občas nepřesně chápe jako synonymum k pojmu Iberoamerika nebo Latinská Amerika.\n\nObyvatelstvo této části světa tvoří převážnou část hispanofonních obyvatel mimo Španělska, kam přináleží obyvatelé dřívějších španělských kolonií na celém světě. Jedná se přibližně o 380 miliónů lidí. Kromě amerických států se za hispanofonní (španělsky mluvící) považují i Rovníková Guinea a Západní Sahara v Africe a částečně i Filipíny v Asii. Mimo hispanofonní země tvoří španělsky mluvící obyvatelstvo významnější část populace států Belize a USA (zhruba 44 100 000 lidí a 14,8% podíl Hispánců ve Spojených státech).\n\nPři zakládání nových osad a poznávání území pojmenovávali Španělé města, hory a jiné geografické prvky často podle různých světců nebo podle názvů španělských měst (např. San Juan, San José, San Antonio, Santa Ana, San Salvador, Santo Domingo, Santiago, San Diego a Córdoba, Granada, Leon, Cartagena, Guadalajara).\n"}
{"id": "58886", "url": "https://cs.wikipedia.org/wiki?curid=58886", "title": "Pompei", "text": "Pompei\n\nPompei je italské město v oblasti Kampánie. Leží u slavných ruin antických Pompejí, které se italsky také nazývají Pompei a latinsky Pompeii. V roce 2010 mělo město 25 671 obyvatel.\n\nMěsto bylo založeno v roce 1891. Sousedí s městy Torre Annunziata, Castellammare di Stabia, Boscoreale, Santa Maria la Carità a Sant'Antonio Abate. Nejdůležitější atrakcí města mimo vykopávky je místní poutní chrám Panny Marie Růžencové, která je katedrálou Územní prelatury Pompeje.\n\n"}
{"id": "58890", "url": "https://cs.wikipedia.org/wiki?curid=58890", "title": "Anna Geislerová", "text": "Anna Geislerová\n\nAnna „Aňa“ Geislerová (* 17. dubna 1976 Praha) je česká filmová herečka, spisovatelka a modelka, která obdržela tři České lvy pro nejlepší herečku v hlavní roli a další dva pro nejlepší herečku ve vedlejší roli. Jejími sestrami jsou herečka Ester Geislerová a výtvarnice a zpěvačka Lenka Geislerová.\n\nJedna z nejznámějších a nejúspěšnějších českých hereček se narodila roku 1976 v Praze. Její matka Věra Geislerová je akademická malířka a otec Petr Geisler byl lékař a japanolog, syn herečky Růženy Lysenkové. V patnácti letech se vydala do Milána, kde se snažila stát modelkou, po několika měsících bloudění po městě se vrátila. Po dokončení základní školy studovala dva roky konzervatoř Jaroslava Ježka v Praze, ale nedokončila ji.\n\nV roce 2005 se provdala za divadelního režiséra Zdeňka Janáčka, se kterým má tři děti. V roce 2004 ještě před svatbou se jim narodil syn Bruno Fidelio Janáček, v roce 2007 dcera Stella Ginger a v roce 2013 syn Max.\n\nV roce 2009 zemřel otec Geislerové, Petr Geisler, na cirhózu jater ve věku 60 let. O čtyři roky později zemřela i jeho matka a babička Růžena Lysenková ve věku 94 let.\n\nKariéru řádně odstartovala v roce 1991, kdy dostala vůbec svou první filmovou roli v komedii \"Pějme píseň dohola\" od režiséra Ondřeje Trojana. Ještě ve stejném roce ji obsadil i režisér Filip Renč do hlavní role snímku \"Requiem pro panenku\", který ji rychle dostal do povědomí českých diváků i kritiků.\n\nNásledovaly mnohé úspěšné filmové role, které Anně vynesly pět Českých lvů, nejvíce ze všech hereček. Zvítězila za snímky \"Návrat idiota\", \"Želary\", \"Štěstí\", \"Kráska v nesnázích\" a \"Nevinnost\", k nimž přidala ještě šest neproměněných nominací. Za snímek \"Nevinnost\" byla oceněna zároveň i Cenou české filmové kritiky.\n\nSvou nejvýraznější televizní roli získala v romantickém seriálu \"Až po uši\" v roce 2014 pod režisérskou taktovkou Jana Hřebejka. Ten vznikal pod televizní stanicí HBO Europe a v roce 2017 získal druhou řadu, kde si Geislerová svou roli Šárky zopakovala.\n\nV roce 2015 vydala soubor fejetonů \"P.S.\", kterými v předešlých pěti letech příspívala do časopisu \"ELLE\". O návrh obálky a kresby uvnitř se postarala její sestra Lenka \"Lela\" Geislerová. S touto knihou zvítězila v cenách Magnesia Litera v roce 2016 v kategorii \"Kosmas cena čtenářů.\"\n\nV roce 2016 se dostala do zámoří v dosud své největší zahraniční roli, a to Lenky Fafkové v koprodukčním filmu \"Anthropoid\" po boku Jamieho Dornana a Cilliana Murphyho. Snímek natočil režisér Sean Ellis a pojednával o atentátu na Reinharda Heydricha.\n\n\n\n"}
{"id": "58893", "url": "https://cs.wikipedia.org/wiki?curid=58893", "title": "Novosibirská oblast", "text": "Novosibirská oblast\n\nNovosibirská oblast (rusky \"Новосиби́рская о́бласть\") je jedna z oblastí Ruské federace. Jejím hlavním městem je Novosibirsk.\n\nOblast hraničí na jihu s Kazachstánem a Altajským krajem, na východě s Kemerovskou, na severu pak s Tomskou oblastí a na západě s Omskou oblastí. Sama leží zhruba mezi řekami Ob a Irtyš, v jihozápadní části Sibiře. Téměř celé její území pokrývá zalesněná bažinatá rovina, na východě se nachází mírná pahorkatina, protéká jí veletok Ob. Hlavní dopravní význam zde má již zmíněná řeka a také Transsibiřská magistrála, probíhající od východu oblasti na západ.\n\n\nHlavní etnika (stav 2002):\n\nVelká města:\n\nPodíl městského obyvatelstva je 77,3 %.\n\n"}
{"id": "58896", "url": "https://cs.wikipedia.org/wiki?curid=58896", "title": "Radim Kettner", "text": "Radim Kettner\n\nRadim Kettner (5. května 1891 Praha – 9. dubna 1967 tamtéž) byl český geolog, pedagog a báňský odborník. \n\nNarodil se 5. května 1891 v Praze. V letech 1911-1914 studoval na Univerzitě Karlově Filozofickou fakultu. Sám sebe považoval za žáka Františka Slavíka a Cyrila Purkyně. Oženil se s geoložkou Marií Remešovou (1900–1933), dcerou moravského paleontologa Mořice Remeše. Roku 1933 tragicky ovdověl (manželka zahynula v Tatrách).\n\nV létě roku 1939 začal pracovat na čtyřsvazkovém díle \"Všeobecná geologie\". \nRoku 1952 se stal členem Československé akademie věd. Byl profesorem geologie a ředitelem geologicko-paleontologického ústavu na Karlově univerzitě v Praze. Je považován za zakladatele moderní české geologické školy a vynikajícího pedagoga. \nBěhem svého života napsal více než čtyři sta publikací. Jeho čtyřdílná \"Všeobecná geologie\" je považována za nejsoubornější české dílo první poloviny 20. století. Publikoval 10 prací o geologii krasu. \nHlavní zájem věnoval zpočátku geologii, petrografii a tektonice, dále se zabýval barrandienem, moravským devonem a kulmem, významně se podílel na průzkumu Nízkých Tater a Slovenského krasu. \n\nByl členem Klubu československých turistů (KČST).\n\nV Praze 13 je po něm pojmenována ulice.\n\nVýznam jeho díla \"Všeobecná geologie\" potvrzuje fakt, že bylo vydáno celkem třikrát, je obecně považováno za srozumitelně psané, Kettner měl velkou snahu o české názvosloví.\n\n\n\n\n"}
{"id": "58901", "url": "https://cs.wikipedia.org/wiki?curid=58901", "title": "Pisa", "text": "Pisa\n\nPisa // (latinsky \"Pisae\") je město v Itálii, v Toskánsku, hlavní město provincie Pisa. Leží v severozápadní části země, na obou březích řeky Arno, 10 km východně od jejího ústí do Ligurského moře. Město má rozlohu 185 km² a přibližně 89 000 obyvatel.\n\nPisa je známá po celém světě svou Šikmou věží (\"Torre Pendente\") na náměstí \"Piazza dei Miracoli\" („Náměstí zázraků“).\n\nPisa byla založena na ústí řeky Arno pravděpodobně Řeky. Podle latinských spisovatelů vznikla ve 13. století př. n. l., 550 let před založením Říma. Dočasně patřila Etruskům a za starověkého Říma byla jedním z center vlády nad Středozemním mořem.\n\nV středověku byla fakticky nezávislá Pisánská republika důležitým obchodním přístavem a jednou z námořních republik (\"repubbliche marinare\").\n\nDíky velkému přístavu Pisa živě obchodovala, stala se soupeřem Janova a Benátek. Ve 12. a 13. století ovládla Sardinii, Korsiku a většinu pobřeží směrem na jih. Teprve porážka v námořní bitvě s Janovem v roce 1284 a postupné zanášení přístavu bahnem ukončily toto zlaté období. V roce 1405 se město dostalo pod nadvládu Florencie. Medicejští podporovali vědu, umění a obnovili pisánskou univerzitu, na které koncem 16. století učil i zdejší rodák Galileo Galilei.\n\nV novověku se ústí řeky zaneslo bahnem a posunulo, takže přístav zmizel. Místní univerzita se proslavila a v současné době je Pisa známé univerzitní centrum. Studenti zdejších tří elitních univerzit tvoří skoro polovinu obyvatel. Ve 20. století se Pisa stala turistickým městem.\n\nHistorické město leží na obou březích řeky Arno, které spojuje \"Ponte di Mezzo\" (Prostřední most). Sahá od nádraží na jihu a pevnosti \"Sangallo\" na jihovýchodě až po \"Piazza dei Miracoli\" na severozápadě. V jižní části města je kostel \"SM del Carmine\", historické budovy univerzity jsou na severním břehu řeky blízko mostu. Uprostřed severní části leží náměstí \"dei Cavalieri\" a na západ od něho botanická zahrada.\nneboli Náměstí zázraků, také \"Piazza del Duomo\", (od roku 1987 součást Světového dědictví UNESCO) leží v severozápadní části historického města a je ohniskem turistického ruchu.\nOd 15. st. bylo město rozděleno na čtyři části, čtvrtě a pojmenováno dle hlavního kostela v dané oblasti. Severozápadní část s Piazza dei Miracoli a hlavním náměstím Piazza dei Cavalieri je pojmenovaná dle dómu (Duomo di Santa Maria Assunta) \"Santa Maria\", severovýchodní část dle stejnojmenného kostela \"San Francesco\". Na levém břehu řeky Arno, na jihozápadě, leží \"Sant'Antonio\", na jihovýchodě \"San Martino\". Střed historického města pak leží na zmíněném \"Piazza dei Cavalieri\". Zdejší paláce \"dei Cavalieri\" a \"del Orologio\" postavil slavný renesanční architekt Giorgio Vasari kolem 1560.\n\nKostely a chrámy (Seznam kostelů a chrámů v Pise)\n\nStavby\n\nNáměstí a ulice\n\nPisa má několik \"muzeí\" a galerií, věnovaných italskému umění od 14. století. V \"Cantiere delle navi antiche\" jsou vystaveny vykopávky starého přístavu, včetně zbytků asi 30 římských lodí ze 3. až 7. století.\n\nMěstskou dopravu obstarává řada autobusových linek CPT.\nPisa má vlastní letiště s pravidelným provozem. Přímé železniční spojení je do Florencie, Říma, Janova, Neapole, lokální železnice vedou do Luccy, Viareggia aj. Město leží na dálnici A11 Janov - Livorno.\n\n\"Počet obyvatel\"\n\n\n\n\n"}
{"id": "58904", "url": "https://cs.wikipedia.org/wiki?curid=58904", "title": "Ida-Virumaa", "text": "Ida-Virumaa\n\nIda-Virumaa (zkráceně též Ida-Viru, plným oficiálním názvem Ida-Viru maakond, tedy „kraj Východní Vironsko“) je jeden z patnáci estonských krajů. Leží na východě území země, u hranice s Ruskem. Jeho hlavní město je Jõhvi.\n\nKraj leží mezi Finským zálivem a Čudským jezerem, na východě hraničí s Ruskou federací, na západě pak s kraji Lääne-Virumaa a Jõgevamaa. Jeho území je nížinné, vyskytují se zde i bažiny. Tato oblast je velmi významná tím, že jsou zde největší zásoby hořlavých ropných břidlic. V poslední době na významu nabývá i turistika.\n\n"}
{"id": "58908", "url": "https://cs.wikipedia.org/wiki?curid=58908", "title": "New Age", "text": "New Age\n\nHnutí New Age (angl. \"Nový věk\") představuje zastřešující označení pro celou řadu lidí, organizací, akcí, praktik a myšlenek. Skládá se z několika myšlenkových proudů, má svou vlastní filosofickou a náboženskou interpretaci, pokouší se o syntézu náboženství a dovolává se vědeckých názorů.\nZa jednoho z ideologů New Age je považován Fritjof Capra.\n\nPojem New Age je poprvé zmiňován Theosofickou společností H. P. Blavatské (zal. 1875). Novodobá historie spadá do 60. let 20. století, kdy se tento pojem stal populárním společně s hnutím hippies. Novým věkem je myšleno astrologické pojetí současného světa, podle kterého se Slunce po dvou tisíciletích dostává do odlišného souhvězdí. Od roku 1997 Slunce přešlo do souhvězdí Vodnáře a nastal tedy Věk Vodnáře, tj. Nový věk.\nMezi přímé předchůdce New Age patří A. R. Orage, Alice A. Baileyová a Dane Rudhyar.\n\nNew Age je založeno na čtyřech základních pilířích.\n\nTvrdí např. že\n\nMonistické východní náboženské nauky mají s hnutím New Age společnou představu o jednotě a splynutí. Hnutí nesouhlasí s tradičním pohledem na křesťanství, které podle některých příznivců New Age rozděluje lidi a v historii bylo dle nich příčinou válek a inkvizice. Na druhou stranu je New Age vlastní syntéza tradičních náboženských systémů a hnutí se tak odvolává na část křesťanské věrouky i některé soudobé křesťanské myslitele (Pierre Teilhard de Chardin).\n\nVesmír není podle hnutí pouhý stroj, ale živý tvor, který nepodléhá jen zákonům mechaniky, ale i kvalitativním vztahům.\n\nTato představa vychází z alchymistického názoru, že hmota je živá a může růst (abiogeneze) a pomocí vhodných postupů může transmutovat do vyšších forem. Totožný je názor materialistické verze sánkhji, jedné ze šesti tradičních indických filosofií. Sdílí jej různé esoterické filosofie a je základem moderního materialismu.\n\nVychází z tvrzení C. G. Junga, že vědomé „já“ je ponořeno do nadosobního „vědomí“. V lidech je kolektivní nevědomí, kde jsou uskladněny zkušenosti celého lidstva obsahující zkušenosti, způsoby myšlení apod. K tomuto materiálu lze proniknout např. ve snech či mýtických vyprávěních.\n\nČtvrtý pilíř obsahuje tajné nauky a esoterismus. Jednou z nejznámějších tajných nauk je od dávných dob astrologie. Podle hnutí roku 2000 vstoupilo lidstvo do věku Vodnáře (lat. \"Aquarius\") a to s sebou přináší nový řád, lidskou společnost a náboženství.\n\nHnutí má údajně na světě kolem čtvrt miliardy skutečných stoupenců, stává se součástí západní kultury. Jeho vyznavači hledají oporu v různých ekologických organizacích, čarodějnictví, feminismu, ufologii, šamanismu, transpersonální psychologii, atd. S neexistencí centrálního a slučujícího bodu je ale spojena i nejednotnost a rozmanitost hnutí New Age, což může způsobovat mnohé obtíže při pokusech vymezit a definovat hnutí jako takové.\n\nVýrazná část hudby identifikovaná s New Age je instrumentální či elektronická (Jean-Michel Jarre). Skutečný vývoj lze sledovat na začátku 70. let mimo jiné s interprety ambientní hudby. Výrazný je také dotek s world music, reprezentovaný např. interpretem Yanni. Obvyklé je využití syntetizátorů, práce s lidským hlasem (zpěvačka Enya), elektrické klávesy, akustické kytary (Medwyn Goodall). Jedním z nejvýznamnějších představitelů New Age je britský hudebník Mike Oldfield, který vyniká kombinací mnoha hudebních nástrojů (především elektronických).\nHudba tohoto stylu je typicky optimistická s vizí lepší budoucnosti, zaměřená na pozitivní hodnoty (krása, dobro), které má u posluchače vyvolávat.\n\n\n\n"}
{"id": "58914", "url": "https://cs.wikipedia.org/wiki?curid=58914", "title": "Mahmúd Ahmadínežád", "text": "Mahmúd Ahmadínežád\n\nMahmúd Ahmadínežád (jméno též přepisováno jako \"Ahmadínedžád\"; persky ; * 28. října 1956 Garmsár, íránská provincie Semnán) je íránský politik, v letech 2005–2013 šestý prezident Íránské islámské republiky.\n\nJeho rodina pochází z Arádánu, vesnice poblíž města Garmsár, ležícího asi 80 km od Teheránu na okraji pouště Dašt-e Kavír. Otec Ahmad byl kovář a zbožný šíita, který dokonce vyučoval Korán. Matka nosila titul sejjídy, na který mají nárok pouze potomci Mohameda. Údaje o národnosti Ahmadínežáda se rozcházejí, je označován za Ázerbájdžánce i Talyše. V regionu, charakterizovaném zejména zemědělstvím a pastevectvím, neviděl otec perspektivu pro svých sedm potomků (Mahmúd se narodil jako čtvrtý) a rozhodl se proto k přesídlení do hlavního města. Současně si změnil původní příjmení Sabúrdžiján (barvič koberců) na zbožné Ahmadínežád, tedy „ctnostné plemeno Prorokovo“. Důvodem byla snaha zbavit se jména prozrazujícího venkovský původ a nižší sociální status, typická pro přistěhovalce do měst.\n\nBritský deník \"The Daily Telegraph\" roku 2009 přišel s tvrzením, že je židovského původu, s tím, že (perské) příjmení Sabúrdžiján je údajně typické pro Židy. Argumentaci The Daily Telegraphu o několik dní později jednoznačně odmítl The Guardian.\n\nAhmadínežádův otec se uchytil v kovozpracujícím průmyslu a brzy se domohl jistého blahobytu. Usadil se v městském obvodu Narmak, obývaném teheránskou střední třídou, a veškeré ušetřené peníze investoval do vzdělání dětí. Mahmúd navštěvoval renomovanou a drahou soukromou školu Danéšmand, učil se anglicky a nakonec se stal jedním z nejlepších žáků svého ročníku.\n\nPro nadaného studenta byl dalším logickým krokem nástup na univerzitu, avšak cestu za vzděláním mu načas zkomplikovala islámská revoluce na konci sedmdesátých let, které se jako mnozí jiní aktivně zúčastnil. Působil pak jistý čas v milicích Basídž a v roce 1986 začal postgraduálně studovat stavebnictví, obor, který ukončil roku 1989 s titulem inženýra. Zároveň byl politicky činný a od počátku devadesátých let zastával různé funkce v regionální správě. V roce 2003 byl jako takřka neznámý politik zvolen starostou Teheránu, přičemž v úřadě setrval až do roku 2005 – do doby, než v prezidentských volbách překvapivě porazil bývalého íránského prezidenta Alího Akbara Rafsandžáního. Jeho zvolení znamenalo posílení vlivu konzervativců v zemi a proto ho bez problémů schválil duchovní vůdce ájatolláh Alí Chameneí, nejvyšší představitel republiky. Dne 3. srpna 2005 byl Mahmúd Ahmadínežád inaugurován šestým prezidentem Íránu.\n\nJeho působení v čele vlády charakterizuje zvyšující se napětí ve vztahu ke Spojeným státům, především v souvislosti s íránským jaderným programem. Dnes je prezident Ahmadínežád považován za jednoho z nejkontroverznějších světových politiků. Podle několika rukojmí zadržovaných na americké ambasádě v Teheránu v letech 1979–1980 byl jedním z islámských bojovníků, kteří osazenstvo věznili.\n\nSám je zastánce islámských tradic, což ostře kontrastuje se smířlivým postojem jeho předchůdce v úřadu Muhammada Chátamího. Zastává Konspirační teorie o útocích z 11. září, očekává návrat dvanáctého imána Muhammada al-Muntazarího a obviňuje Spojené státy, že brání jeho příchodu.\nVe Spojených státech amerických prohlásil, že v Íránu nejsou homosexuálové jako v Americe. 24. září 2010 pronesl na valném shromáždění OSN v New Yorku, „návrh, aby Spojené národy sestavily nezávislou vyšetřovací skupinu pro události z 11. září“ jednak proto, aby „odlišné názory“ o tomto tématu „nebyly vypovězeny z diskuze“, ale jako hlavní důvod uvedl podezření z toho, že Spojené státy realizovaly tzv. operaci pod falešnou vlajkou. Za útoky prý stály „jisté síly uvnitř americké vlády s cílem pomoci upadající ekonomice a zároveň obnovit kontrolu USA nad Blízkým východem v zájmu sionistického režimu“. Podobné výroky na adresu americké vlády pronesl již několikrát před tím, na půdě OSN se ale setkal s ostrou kritikou.\n\nJe popisován jako velice pokorný člověk a ke skromnosti přesvědčuje i ostatní členy své vlády – doposud údajně bydlí ve skromném domě, který zdědil po svém otci, je zvyklý spát na tvrdé zemi, měl odmítnout prezidentský plat a žije pouze z gáže 250 dolarů coby lektor univerzity, na které přednášel. Pořádá i charitativní akce pro chudé, například dražbu svého osobního automobilu.\n\nV roce 2011 při desátém výročí útoků z 11. září 2001 prohlásil, že Spojené státy využily teroristické útoky z 11. září 2001 jako záminku pro zahájení válek v Iráku a Afghánistánu. Washington měl podle jeho názoru takto řešit své hospodářské problémy.\n\nZastává dlouhodobou politiku Íránu odmítající uznat Izrael jako právoplatný stát. Ahmadínežád svými výroky, v nichž ostře útočí na stát Izrael, který označuje jako „sionistický režim“, dlouhodobě podporuje nedůvěru mezi Izraelem a Íránem, který jej podezřívá z jaderného zbrojení. Kritizuje politiku Izraele vůči Palestincům, kterou označuje za „nehumánní“ a „barbarskou“.\n\nAhmadínežád je médii označován za jednoho z předních a nejznámějších popíračů holokaustu.\n\n24. září 2007, ve svém proslovu na půdě \"University of Columbia\" řekl: Téhož dne se setkal s delegací rabínů z \"Naturai Karta\" (ortodoxní skupina Židů odmítající sionizmus). Jeden z jemu předaných předmětů měl na svém povrchu vyryto poděkování za přínos Židovstvu.\n\nNa téma holokaustu byl dotázán v několika rozhovorech. Svou odpověď shrnuje do několika otázek:\nNa Západě jsou tyto jeho názory odsuzovány a považovány za neakceptovatelné. Je obviňován z antisemitizmu,\načkoli Ahmadínežád odmítl tato obvinění s tím, že holokaust hodlá pouze „zkoumat“ a že Židy respektuje.\nAhmadínežád perzekuci Židů za Hitlera nepopírá a v otázce holocaustu se považuje za historického revizionistu a holocaust vnímá jako historickou událost, kterou je třeba – včetně příčin k ní vedoucích – studovat, zkoumat a diskutovat o ní, nikoli ji uzavírat jako dogma a perzekvovat lidi, kteří na tuto událost přinesou nový pohled.\nZ jeho projevů a rozhovorů se dá vyčíst striktní rozlišování mezi židovstvím a sionismem a to, že chová silné antipatie k sionismu obecně a sionismu současné izraelské garnitury konkrétně.\n\nV srpnu 2006 Ahmedinežád napsal dopis německé kancléřce Angele Merkelové. V něm bylo mimo jiné:\n\nDeník \"Deutsche Welle\" s odkazem na Agence France-Presse o události informoval článkem „Ahmadínežád tvrdí, že holokaust byl vynalezen k uvedení Německa do rozpaků“, britský \"Mail and Guardian\" článkem s nadpisem „Ahmadínežád: Holocaust vymyšlen“\n\nPravděpodobně nejznámější a nejkontroverznější z Ahmadínežádůvých výroků proti Izraeli pochází z podzimu 2005.\n\n26. října vystoupil na konferenci „World without Zionism“ (\"Svět bez sionismu\"), kde plamenně mluvil o sionistickém režimu v Izraeli, jehož elita podle jeho slov „okupuje“ Jeruzalém; a v němž též často citoval Ajatolláha Chomejního. Část jeho projevu, o které média později psala, má následující volný překlad:\nChomejního věta, kterou Ahmadínežád citoval, byla pronesena v 80. letech 20. století, ve kterém Chomejní předpovídal konec éry Izraele „uchváceného“ sionistickou ideologií. Fráze „zmizet ze stránek času“ byla médii nesprávně přeložena, že chce „vymazat Izrael z mapy“ (klíčová dvojice slov „Sahne-je rúzgár“ zaměněna za „Safhe-je rúzgár“) kde slova zmizet ze stránek času (popř. podle jiných překladů: vymazat z knihy historie apod.) jsou obtížně přeložitelným obratem přibližně znamenajícím být překonán či skončit v propadlišti dějin.\n\nObdobně, zmínku o „hanebné skvrně“ přiřkla média (např. \"New York Times\") nikoli (podle kontextu) „sionistickému režimu, který obsadil Jeruzalém“, ale Izraeli jako takovému, a její odstranění za zničení celého Izraele a jeho lidu (genocidu) a citaci, vyřknutou Chomejním v jiné době a kontextu, zaměnila za současné přání Ahmadínežáda.\n\nPozději, na tiskové konferenci 14. ledna 2006, Ahmadínežád řekl, že jeho slova byla přehnána a dezinterpretována Mezi hlasy, říkajícími, že Ahmadínežád obrat vymazání z mapy nepoužil, byl i Dan Meridor, zástupce premiéra Izraele.\n\nV roce 2008 použil podobnou, leč ostřejší rétoriku, kdy řekl: „Měli byste vědět, že tento kriminální a teroristický režim, který má na účtu 60 let plundrování, agrese a zločinů dosáhl konce svého cyklu a brzy zmizí z geografické scény.“ Například agentura Reuters tuto informaci přinesla pod názvem \"Ahmadínežád říká, že Izrael „zmizí“\".\n\nV průběhu celého svého prezidentského úřadu vystupuje Ahmadínežád proti Spojeným státům americkým a snaží se omezit jejich finanční a především fiskálním — asi nejpodstatnějším krokem bylo zbavení se amerického dolaru coby rezervní měny v íránských státem vlastněných bankách a jako zdroje příjmů z ropy – od roku 2007 získal Írán 85 % peněz ze své ropy v jiných měnách než dolarech. Dále, od roku 2003 při vydávání státních dluhopisů přechází z dolaru na euro. Od prosince 2006 podporuje postupné sražení transakcí v amerických dolarech v Íránu na minimum. Mezi lety 2005–2008 dává zelenou přípravě íránské ropné burzy, která po svém otevření obchoduje ropou a ropnými deriváty s vyloučením amerického dolaru. Ve zbylé době Írán za Ahmadínežádova prezidentské funkce jedná s jednotlivými zeměmi i velkými soukromými odběrateli íránské ropy o podmínkách platby bez účasti amerického dolaru a sám Ahmadínežád v této době promlouvá na několika konferencích o porušení dogmatu, že by se v obchodě muselo za ropu platit pouze dolary. 15. ledna 2013 Teherán oznamuje, že v zahraničních obchodních transakcích hodlá dolar (stejně jako euro) postupně vypustit úplně. Jeho akce narušují stávající měnovou situaci, ve které má měna Spojených států amerických dominantní pozici a status světové rezervní měny a dominantní měny v mezinárodním obchodu, a jsou některými americkými analytiky vyhodnocovány jako hrozba.\n\nV den výročí konce 2. světové války 9. května 2005, napsal Ahmadínežád otevřený 18stránkový dopis Georgi W. Bushovi, ve kterém rozebíral historii a vzájemné vztahy obou národů, situaci na Blízkém východě, stejně jako některé filosofické a náboženské problémy. Svěřil se v něm, že nechápe dvojakost, kterou jeho americký protějšek prezentuje, spočívající na jedné straně v póze obhájců demokracie a míru a na druhé straně vedení mnoha expanzivních válek a zabíjení lidí.\n\nV srpnu 2010 byl na prezidenta spáchán neúspěšný pokus o atentát.\n\nAhmadínežád má tři děti – dva syny a dceru – s Ázam as-Sádát Farahiovou, která má stejně jako on inženýrský diplom. Prezidentova sestra Parvín byla v prosinci 2006 zvolena do teheránské městské rady.\n\n"}
{"id": "58916", "url": "https://cs.wikipedia.org/wiki?curid=58916", "title": "Izraelské osady", "text": "Izraelské osady\n\nIzraelské osady jsou sídla založená Izraelem a Izraelci na územích, která židovský stát dobyl v šestidenní válce v roce 1967. Konkrétně jde o Východní Jeruzalém, Západní břeh Jordánu a Golanské výšiny, kde k roku 2017 žilo dohromady cca 650 000 židovských osadníků. V minulosti existovaly izraelské osady i na Sinajském poloostrově a v Pásmu Gazy.\n\n\n\n\nOficiální izraelská pozice ohledně osad na Západním břehu Jordánu je, že tato sídla nenarušují práva zde usazených palestinských obyvatel, protože byla zřizována na státní nikoliv soukromé půdě. To ale zpochybňuje organizace Peace Now, která zveřejnila v roce 2006 studii, podle které 39 % plochy zaujímané izraelskými osadami na Západním břehu Jordánu leží na pozemcích, které původně patřily soukromým palestinským vlastníkům. Osady jsou umístěny na území, které je pod vojenskou správou a není formálně součástí Izraele. Právo židů usazovat se na těchto územích bylo podle izraelské vlády zakotveno při zřizování Britského mandátu Palestina a navíc některé z těchto sídel navazují na židovské komunity, které tu existovaly před rokem 1948 (například Kfar Ecion nebo Hebron). Izrael považuje Západní břeh Jordánu za sporné nikoliv okupované území. Východní Jeruzalém a Golanské výšiny jsou Izraelem považovány za integrální součást Izraele a zdejší osady se právně neliší od jakýchkoliv jiných sídel ve vlastním Izraeli.\n\nVětšina mezinárodního společenství, s poukazem na mezinárodní právo a oficiální stanovisko OSN, považuje izraelské osady za ilegální. Kritici státu Izrael považují osidlovací politiku za namířenou proti Palestincům. Budováním civilních osad Izrael, v rozporu s mezinárodním právem, fakticky rozšiřuje své hranice a dochází tak k záboru a faktické anexi území, která Izraeli dle Rezoluce Valného shromáždění OSN č. 181 z roku 1947 ani dle linií příměří z roku 1949 nenáleží. Evropská komise Izraeli přikázala zboží vyrobené ze židovských osad jasně označovat. Podle ní musí být zřejmé že Izrael tato území okupuje a nejde o jeho svrchované území.\n\nSpojené státy americké za různých administrativ volily ve vztahu z izraelským osadám proměnlivý slovník. Barack Obama označoval osady „nelegitimní“, Donald Trump krátce po nástupu k moci formuloval postoj své země takto: „\"Třebaže se nedomníváme, že existence osad je překážkou k míru, výstavba nových osad a rozšiřování těch stávajících za jejich současné hranice nemusí být prospěšná pro dosažení tohoto cíle\".“ \n\nVznik prvních izraelských osad se datuje krátce po šestidenní válce. Úplně první osadou byl Kfar Ecion. Dne 27. září 1967 se skupina budoucích osadníků sešla na vojenském hřbitově v Jeruzalémě. Po ceremoniálu vyrazili v konvoji na místo, kde obnovili vesnici Kfar Ecion zničenou v roce 1948 během první arabsko-izraelské války. V té době však oficiální pozicí izraelské vlády po jejím zasedání 19. června 1967 bylo vrátit dobytá území (Golanské výšiny a Sinaj) výměnou za mír se sousedními arabskými státy. Egypt ovšem neměl znovu získat kontrolu nad Pásmem Gazy. V případě Západního břehu Jordánu se předpokládalo buď jeho vrácení Jordánsku, nebo vytvoření autonomního palestinského státu. Pouze v případě Jeruzalému se od počátku počítalo s jeho sjednocením pod izraelskou suverenitou. S tímto záměrem však nesouhlasila část ministrů. Ministr práce Jigal Alon prosazoval trvalou anexi části Západního břehu Jordánu a Pásma Gazy a zakládání izraelských osad na tomto území. Mělo jít o údolí řeky Jordán, oblast historického Guš Ecion, aglomeraci Jeruzalému, region jižního Judska (Hebronské hory) a jižní část Pásma Gazy. Přestože tento projekt – nazývaný Alonův plán – nebyl izraelskou vládou nikdy přijat jako oficiální politika, stal se v následujících letech faktickým vodítkem izraelské vlády při zakládání prvních osad. \nJako první osada v rámci Alonova plánu vznikla v roce 1968 vesnice Kalija v údolí Jordánu. V roce 1968 přišli také první izraelští osadníci do Hebronu (od roku 1972 navíc v jistém odstupu od historického města Hebron, které má výraznou arabskou populační většinu, vznikla i nová izraelská osada o velikosti menšího města Kirjat Arba). Ještě před koncem 60. let 20. století vznikly další osady v bloku Guš Ecion. Rozvíjejí se také první osady na Sinajském poloostrově, kde Moše Dajan prosazuje projekt výstavby velkého města s přístavem Jamit. V roce 1974 je založeno hnutí Guš Emunim, které požaduje jít nad rámec Alonova plánu a zahájit osidlování i ve vnitrozemí Západního břehu Jordánu. Pro tento účel zřídilo zvláštní osidlovací organizaci Amana. Aktivisté Guš Emunim se snaží o usazení v této oblasti i za cenu potyček s izraelskou armádou. Získávají podporu opoziční strany Likud a jejího předáka Menachema Begina, který slibuje, že pokud nastoupí k moci, nikdy se obsazených území nevzdá. \n\nKdyž Likud vyhrál parlamentní volby roku 1977, zahajuje masivní výstavbu osad. Během roku 1977 jich vzniklo patnáct, včetně první v Pásmu Gazy (Necer Chazani), kde ale byla již v roce 1970 obnovena vesnice Kfar Darom vyklizená v roce 1948. V roce 1978 ovšem vláda Menachema Begina uzavřela mírovou smlouvu s Egyptem a souhlasila s předáním Sinajského poloostrova pod egyptskou suverenitu. Roku 1982 byly proto všechny izraelské osady na Sinaji vyklizeny, i za cenu potyček s osadníky. Zároveň pokračovala výstavba osad na ostatních obsazených územích. V roce 1979 vláda zrušila omezení na nákup půdy na Západním břehu Jordánu. V roce 1981 vláda rozhodla o anexi Golanských výšin. Během roku 1981 byl překonán další rekord, když vzniklo šestnáct nových osad. Výstavba osad pokračovala po celý zbytek 80. let 20. století, a to i během První intifády.\n\nVodítkem při geografické expanzi osad byl v tomto období takzvaný Droblesův plán z roku 1978, jenž počítal se vznikem četných shluků židovských osad, které měly fakticky rozbít územní kontinuitu palestinského osídlení na Západním břehu. Svou koncepcí navazoval na myšlenku formulovanou Moše Dajanem už roku 1968 (tzv. Pět pěstí), podle které mělo být přímo v centrální části hřbetu hornatiny Judeje a Samařska zřízeno pět „pěstí“, které by vždy sestávaly ze základny izraelské armády, osady městského charakteru a okolních zemědělských osad. Těchto pět shluků mělo být situováno záměrně do blízkosti pěti zdejších největších arabských měst, tedy Dženínu, Náblusu, Ramalláhu, Betléma a Hebronu. Jejich účelem by bylo zajistit okamžitou reakci armády na případné arabské nepokoje, včetně možného přerušení dopravních vazeb mezi jednotlivými palestinskými regiony. Dajanova myšlenka nebyla rozvinuta do ucelenější koncepce. Ostatně ani Droblesův plán nebyl ve své úplnosti realizován. V obecných parametrech (zakládání osad na rozsáhlých územích, hluboko ve vnitrozemí Západního břehu) ale naplněn byl. A na přelomu 80. a 90. let byla základní síť osad dotvořena. \n\nPo celá 70. a 80. léta pokračovalo také masivní budování židovských čtvrtí ve Východním Jeruzalémě, jejichž populace v roce 1985 dosáhla 100 000 lidí. Osady na Západním břehu po nástupu Likudu k moci v roce 1977 začaly rovněž populačně silně narůstat a tento trend pokračoval i po celá 80. léta, kdy se u moci střídaly pravicové a levicové koalice. V roce 1992 i osady na Západním břehu dosáhly hranice 100 000 obyvatel.\n\nPočátkem 90. let 20. století začal mírový proces a části Pásma Gazy a Západního břehu Jordánu přešly pod bezpečnostní a civilní kontrolu Palestinské autonomie, výstavba osad ale pokračovala. Nedocházelo již ovšem k zakládání nových osad, nýbrž stávající osady zvyšovaly počet svých obyvatel (a to i během vrcholícího jednání s Palestinskou autonomií za premiéra Jicchaka Rabina). Zároveň v blízkosti osad vznikaly satelitní čtvrti, takzvané outposty, které sice administrativně tvořily součást mateřské osady, ale ve skutečnosti se alespoň některé z nich vyvíjely v samostatné komunity, byť neuznávané izraelskou vládou. V období neúspěšných mírových jednání s Palestinci v 90. letech se v izraelské společnosti etablovala idea územního kompromisu, který měl znamenat i částečné vyklizení některých osad (po vzoru osad na Sinajském poloostrově). Zároveň ale i stoupenci takového kompromisu dávali najevo, že některé regiony s hustější sítí židovských osad budou v každém případě ponechány pod izraelskou suverenitou (například Guš Ecion). Tuto pozici zastávali i nástupci Jicchaka Rabina, byť přesné vymezení oněch osad, které jsou součástí izraelského konsensu, se vždy lišilo a nebylo nikdy oficiálně a trvale definováno. Shlukování izraelských osad do kompaktnějších bloků bylo na Západním břehu Jordánu od 90. let poměrně častým jevem. Bloky izraelských osad plní bezpečnostní i geopolitickou roli, tedy posilují izraelské pozice v konkrétních regionech. Kromě bloku Guš Ecion se tak postupně zformovaly i bloky Guš Adumim, Guš Talmonim nebo Guš Šilo, přičemž významnou roli při jejich zahušťování hrály výše uvedené satelitní čtvrti starších osad (tzv. outposty). Specifickým případem byl vznik lidnatých osad, obývaných ultraortodoxními Židy (Bejtar Illit a Modi'in Ilit), od 90. let 20. století, který společně se sekulárněji orientovanými městy Ari'el a Ma'ale Adumim vnesl do osadnické sídelní struktury prvky urbanismu městského (velkoměstského) typu.\nBěhem Druhé intifády docházelo na Západním břehu Jordánu k častým útokům na osadníky a populační růst některých zdejších osad se zpomalil. Nešlo ale o plošný jev, spíše o jednotlivé případy, kdy kvůli nevyhovující bezpečnostní či ekonomické situaci některé osady ztratily atraktivitu. Například obyvatelstvo města Imanuel kleslo mezi roky 2000 a 2003 ze zhruba tří tisíc na necelé dva a půl tisíce. Zároveň ovšem začala výstavba Izraelské bezpečnostní bariéry, která některé osady poblíž Zelené linie fakticky oddělila od Západního břehu a připojila je k Izraeli. \n\nV roce 2005 vláda Ariela Šarona realizovala plán jednostranného stažení, v jehož rámci byly vystěhovány všechny osady v Pásmu Gazy a také čtyři izolované a nepočetné osady v severní části Západního břehu Jordánu. Šlo o politicky přelomový krok, protože Šaron, spojený po celý svůj politický život s obhajobou izraelské osidlovací politiky, nyní provedl demontáž osad v Gaze s populací blížící se deseti tisícům osob. Kvůli této záležitosti Šaron odešel z Likudu a založil stranu Kadima, která se dočasně stala dominantní silou izraelské politiky. Prezident USA George W. Bush v reakci na Šaronovu novou centristickou strategii, jejíž součástí bylo kromě rozhodnutí o vyklizení osad v Gaze i opětovné zahájení vyjednávání s Palestinskou autonomií, zaslal Šaronovi v dubnu 2004 dopis, ve kterém formuloval americkou představu teritoriálních parametrů budoucí mírové dohody. Pro izraelskou vládu v tomto dopise byla nejzásadnější věta, podle které „\"ve světle nové reality v terénu, včetně už existujících větších izraelských populačních center, by bylo nerealistické očekávat, že výsledkem vyjednávání o konečném statusu by měl být kompletní návrat k liniím příměří z roku 1949\".“ Teritoriální pružnost Šaronovy vlády v otázce Gazy tak byla odměněna faktickým uznáním legitimity hlavních bloků židovských osad na Západním břehu Jordánu. Ovšem vysídlení židovských obyvatel z Pásma Gazy bylo lidsky a politicky traumatizující. Mnozí bývalí osadníci z Gazy trávili následující roky v provizorních ubytovnách. Vyklizení židovských osad v Gaze navíc nepřineslo mír. V roce 2007 se moci nad Pásmem Gazy ujalo po převratu islamistické hnutí Hamás a následující dekáda byla charakterizována opakovanými raketovými útoky z Gazy na okolní izraelské vesnice a města, jakož i třemi válečnými konflikty. Podpora veřejnosti pro potenciální další vyklízení židovských osad na Západním břehu Jordánu klesla, stejně jako ochota izraelských politiků (a voličů) riskovat podobný krok. Šaronova strana Kadima, jež byla spojována s konceptem územních ústupků, získala ve volbách do Knesetu roku 2013 už jen dva mandáty.\n\nDominantní silou se mezitím opět stal Likud. V listopadu 2009 ohlásila izraelská vláda vedená Benjaminem Netanjahuem desetiměsíční moratorium na novou bytovou výstavbu v osadách na Západním břehu Jordánu. Gesto se netýkalo východního Jeruzaléma ani Golanských výšin. Také byla výjimečně povolena výstavba budov veřejného charakteru. Téhož roku zároveň Netanjahu v projevu na Bar-Ilanově univerzitě projevil ochotu k budoucímu utvoření palestinského státu (byť s různými podmínkami), čímž na počátku úřadování americké administrativy Baracka Obamy výrazně revidoval dřívější ideologické postuláty izraelské pravice a strany Likud, která dlouho možnost palestinského státu odmítala. Tato gesta však nevedla k obnovení výraznějšího pokroku ve vyjednávání, stejně jako podobná iniciativa Obamovy administrativy v letech 2013-2014. Výrazným bodem sváru mezi oběma stranami byly právě izraelské osady na Západním břehu a ve Východním Jeruzalémě a míra jejich případného vyklizení. Ohledně otázky Golanských výšin Izrael vyjednával se Sýrií v 90. letech, zejména na přelomu let 1999 a 2000. Syrským požadavkem bylo úplné stažení Izraele a tudíž vyklizení zdejších osad. Od krachu tehdejších rozhovorů se téma teritoriálních ústupků na Golanech již v Izraeli výrazněji neobjevilo. \n\nV první a zejména v druhé dekádě 21. století mezitím pokračovaly židovské osady v rozmachu. Rozšiřuje se jejich ekonomická základna. Existuje zde několik velkých průmyslových zón (například Mišor Adumim, východně od Jeruzaléma v Judské poušti, nebo průmyslová zóna Barkan či průmyslová zóna Ariel v západním Samařsku), které zaměstnávají izraelské i palestinské pracovní síly. V samotných osadách se rozvíjí turistický ruch (například v Judské poušti, podél údolí Jordánu, u Mrtvého moře a na Golanech). Kontroverzi vyvolalo například zařazení zdejších ubytovacích kapacit do nabídky globálních služeb jako je Airbnb. Rozmach prodělala agroturistika, zejména vinařské podniky (na Západním břehu i na Golanských výšinách), které zaznamenaly i mezinárodní úspěchy na vinařských soutěžích. Osady se v této dekádě těšily zlepšené bezpečnostní situaci, kterou usnadňovala i pokračující výstavba dopravní infrastruktury, zejména silničních obchvatů, které minimalizují průjezd intravilány palestinských sídel. Například tzv. Liebermanova silnice (silnice číslo 398 a 356), vedoucí z jeruzalémského předměstí Har Choma jižním směrem, k izraelským osadám na okraji Judské pouště (jako Tekoa a Nokdim), dokončená roku 2008, která se vyhýbá shlukům palestinského osídlení, měla v následujících letech přímý efekt na zrychlený populační růst těchto židovských osad. Roku 2018 zároveň izraelský ministr dopravy Jisra'el Kac rozhodl o zahájení plánování výstavby tramvajové rychlodráhy, spojující aglomeraci Tel Avivu s osadou Ariel. Již předtím, v roce 2012, byla dosavadní vyšší škola v Arielu povýšena na univerzitu, čímž se Arielská univerzita stala první vzdělávací institucí tohoto typu v izraelských osadách na Západním břehu. \n\nTento vývoj, tedy posilování osad a jejich postupující normalizace, tedy začleňování do hlavního proudu izraelského veřejného, ekonomického a politického života, vedl některé izraelské i zahraniční představitele ke konstatování, že osadnická politika \"de facto\" zvítězila a stala se nezvratnou skutečností. Takto se například roku 2012 vyjádřil v komentáři pro list \"The New York Times\" předseda Rady Ješa Dani Dajan. Tuto novou realitu přiznávali i mnozí pozorovatelé kritičtí k osadnické politice. Končící americký ministr zahraničních věcí John Kerry pak v závěru roku 2016 varoval, že po čtvrt století prosazovaný model dvoustátního řešení (tedy ustavení židovského a palestinského státu) je trvajícím rozmachem osad ohrožen, protože už nebude politicky a geograficky možné obě populace na Západním břehu Jordánu oddělit. Pokračující výstavba osad a absence mírové dohody mezi Izraelem a Palestinci měla i některé mezinárodněpolitické dopady. Evropská unie v roce 2016 zopakovala, že Západní břeh Jordánu, včetně Východního Jeruzaléma, ani Golanské výšiny neuznává za součást Izraele a na zboží z těchto regionů se proto nevztahují obchodní dohody mezi Izraelem a Unií. EU podpořila specifické označování produktů z izraelských osad, umisťovaných na unijní trh tak, aby nemohly být prodávány coby \"Made in Israel\". Radikálnější formu ekonomického tlaku na židovský stát prosazuje od roku 2005 hnutí BDS, které chce zavést vůči Izraeli kvůli jeho osadnické politice sankce. Stoupenci kampaně BDS také vyzývají k bojkotu firem, jež podnikají na okupovaných územích. Takto například po tlaku aktivistů BDS odstěhovala firma SodaStream svou výrobní továrnu z Mišor Adumim na Západním břehu Jordánu. Kvůli tomu ovšem o práci přišly stovky Palestinců, kteří tu pracovali.\n\nIzraelská levice a část centristických politických sil upozorňují, že pokud růst osad překoná kritickou mez, za kterou už nebude možné sporné území uspokojivě rozdělit, vytvoří se postupně faktické jednostátní řešení, v němž židovský stát ztratí svou židovskou demografickou většinu. Jiní analytici ale konstatovali, že všechny vlády Benjamina Netanjahua se navzdory vnějškově projevované podpoře osadnické politice chovaly opatrně a nedovolovaly masivní výstavbu v izolovaných osadách. To bylo patrné například na slabším stavebním ruchu v odlehlejších osadách jako Bejt El ale i ve městě Ariel nebo Efrat. Představitelé osadnických organizací tuto vládní zdrženlivost občas kritizovali coby faktické, byť nepřiznané zmražení výstavby osad. Vzhledem k tomu, že osady na Západním břehu jsou formálně pod vojenskou správou, podléhá schvalování zdejší výstavby v několika fázích, od územní přípravy po samotné vypisování zakázek na výstavbu, souhlasu vlády (a ministra obrany). Tato vládní opatrnost ohledně povolování nové výstavby byla částečně uvolněna roku 2014, kdy izraelská vláda posunula povolovací proces u většího počtu bytových jednotek na Západním břehu Jordánu, čímž chtěla vyvážit u voličů dopad ústupků, se kterými souhlasila v jiných aspektech vyjednávání s Palestinci. Úvahy o zrychlení budování osad pak vládní politici rozvíjeli od konce roku 2016, poté co prezidentské volby v USA vyhrál Donald Trump, jenž byl vstřícnější vůči izraelské osadnické politice než jeho předchůdce Obama (na Trumpovu inauguraci byli mimochodem oficiálně pozváni i zástupci židovských osadníků). Přesto ani v těchto letech nevykazoval populační růst židovských osad na Západním břehu výraznější zrychlení. Naopak, meziroční růst činil roku 2015 4,0 %, roku 2016 3,9 % a roku 2017 jen 3,5 %. Pravicové kabinety ani v prvních dvou dekádách 21. století nepřikročily k realizaci plánu masivní výstavby v kontroverzní lokalitě, pracovně nazývané E1 (též Mevaseret Adumim), na severním okraji města Ma'ale Adumim. Její stavební využití by přineslo nárůst izraelské populace o desítky tisíc obyvatel, ale zároveň by dovršilo židovské sídelní kontinuum od Jeruzaléma až po okraj Mrtvého moře a tedy přeťalo souvislé spojení mezi arabskými čtvrtěmi Jeruzaléma. Výstavba v E1 proto naráží na nesouhlas Palestinské autonomie i většiny velmocí. Izraelská vláda také roku 2017 naplnila rozhodnutí soudu o zrušení osady Amona, která zčásti ležela na soukromých pozemcích palestinských vlastníků. Pro vystěhované osadníky ovšem kabinet schválil výstavbu nové osady Amichaj, jež se stala první oficiálně založenou novou osadou za poslední čtvrtstoletí. První rodiny se do ní nastěhovaly roku 2018. Nová osada se přitom nachází v oblasti Guš Šilo, která nebývá většinou řazena mezi bloky osad, které by měly v každém případě zůstat trvale pod izraelskou suverenitou, a která leží v geopoliticky citlivé oblasti s hustým palestinským osídlením. \n\nS rostoucí sebedůvěrou osadníků a jejich posouváním do mainstreamu izraelské společnosti se po roce 2016 začaly na parlamentní i vládní úrovni vážně řešit návrhy na částečnou nebo úplnou anexi Západního břehu Jordánu do státu Izrael (tedy zrušení dosavadní vojenské správy), přičemž se objevovala různá variantní řešení geografického rozsahu izraelské anexe i právního statusu, který by v takovém případě získala palestinská populace žijící v anektovaných regionech. Vlivnou se v tomto ohledu stala kniha pravicové publicistky Caroline Glickové z roku 2014, nazvaná \"\". Mezi zastánce anexe osad se zařadil i prezident Reuven Rivlin, který ale trval na tom, že Palestinci žijící na případně anektovaném území mají obdržet izraelské občanství a plná práva (nikoliv status rezidentů bez izraelského občanství, jak navrhují někteří jiní stoupenci anexe). Stoupenci anexí často odmítají demografický pesimismus a naopak poukazují na dramatickou změnu v populačních trendech, kdy židovská porodnost od počátku 21. století výrazně narůstá, zatímco arabská klesá. \n\nNěkteré legislativní návrhy na různě odstupňovanou anexi osad na Západním břehu Jordánu se od roku 2017 objevily přímo v Knesetu (byť dle stavu k září 2019 žádný z nich nebyl zatím schválen). Největší verbální podpoře politiků, včetně významných představitelů vládního Likudu, se těšila anexe města Ma'ale Adumim, na východním okraji Jeruzaléma. V roce 2019 začal o částečné anexi Západního břehu mluvit konkrétněji i Benjamin Netanjahu. V září 2019, krátce před parlamentními volbami, Netanjahu prohlásil, že po případném volebním úspěchu jeho vláda okamžitě provede anexi (fakticky „\"rozšíření izraelské suverenity\"”, popřípadě „\"rozšíření izraelské jurisdikce\"”) osad v údolí Jordánu a v oblasti severního břehu Mrtvého moře (nejvýchodnější část Západního břehu) a následně i všech ostatních osad na Západním břehu. \n\nZamýšlená anexe lidnatých židovských sídel okolo Jeruzaléma (jako Ma'ale Adumim) měla i specifickou motivaci, kterou bylo vylepšení židovské demografické pozice v Jeruzalémě, kde navzdory půlstoletí budování židovských čtvrtí, vystoupal podíl arabské populace na 37 %. Právě ve Východním Jeruzalémě nebyly první dvě dekády 21. století pro osadnickou politiku tak jednoznačně úspěšné. Posledním větším obytným souborem byla Har Choma, budovaná od počátku 21. století, ale celkově se růst zdejších židovských čtvrtí výrazně zpomalil, naopak živelnou populační i stavební expanzi zaznamenaly arabské čtvrti, v případě těch umístěných za bezpečnostní bariérou (jako Kafr Akab) se navíc výrazně rozvolnila jejich faktická kontrola Izraelem (chybějící vymahatelnost práva a udržování veřejného pořádku). Výrazné kontroverze budilo budování menších židovských obytných souborů přímo v hustě osídlených arabských čtvrtích Jeruzaléma (zejména ve čtvrti Silvan nebo Šejch Džarach). Tyto židovské enklávy obklopené početnou palestinskou populací se svou komplikovanou urbanistickou, demografickou a bezpečnostní charakteristikou podobají židovskému osídlení v historickém jádru Hebronu. Symbolickým úspěchem pro izraelské pozice v Jeruzalémě bylo ovšem přenesení amerického velvyslanectví v Izraeli do tohoto města roku 2018, ačkoliv americká vláda tímto krokem explicitně nepředjímala hranice, ve kterých uznává Jeruzalém za hlavní město Izraele.\n\nEkonomický a demografický vývoj izraelských osad na Golanských výšinách naopak zůstával po celé sledované období pozitivní. Ani občanská válka v Sýrii a občasné ozbrojené střety v příhraničním pásu Golan nevedly k trvalejšímu zhoršení bezpečnostní situace v tamních osadách. Chaotický syrský konflikt naopak vedl k posílení izraelského geopolitického zájmu na udržení Golan. V roce 2018 zazněly z izraelských vládních míst úvahy o tom, že židovský stát bude usilovat o mezinárodní uznání své dřívější anexe tohoto regionu, zejména o uznání této anexe Spojenými státy americkými. Toto uznání nakonec USA provedly 25. března 2019 formou prezidentského výnosu Donalda Trumpa. Mluvčí generálního tajemníka OSN Antónia Guterrese v reakci uvedl, že americký krok nemá žádný vliv na status Golan coby okupovaného syrského území. Naopak Izrael uznání své suverenity nad Golanskými výšinami americkou vládou ocenil. Izraelská vláda zahájila na jaře 2019 přípravy vzniku nové osady na Golanech, nazvané Ramat Trump (\"Trumpovy výšiny\"). \n\nIzraelské osady se rozkládají (nebo rozkládaly) na všech územích, která Izrael obsadil v roce 1967:\n\nIzraelské osady na Západním břehu Jordánu a na Golanských výšinách zahrnují menší sídla vesnického typu, která se sdružují do oblastních rad, středně velké osady charakteru menších měst, která mají statut místních rad a největší sídla městského typu se statutem města. Jde o strukturu analogickou k sídlům uvnitř samotného Izraele. Největším městem mezi izraelskými osadami je Modi'in Illit na Západním břehu, kde k 31. prosinci 2018 žilo 73 100 obyvatel.\n\nAdministrativní dělení ale vždy nekopíruje lidnatost osady a její urbanistický charakter. Například fakticky vesnická osada Ma'ale Efrajim s pouhými cca 1200 obyvateli má status místní rady, zatímco Kochav Ja'akov s více než 8000 obyvateli tento status nemá. Osady ve Východním Jeruzalému nejsou samostatnými administrativními jednotkami, ale mají status městských čtvrtí Jeruzaléma. Některé z nich mají okolo 40 000 obyvatel (Pisgat Ze'ev nebo Ramot).\n\nMenší osady se také dělí podle ekonomického charakteru, a to na kibucy (vysoká míra kolektivní spolupráce), mošavy (nižší míra kolektivní spolupráce) a společné osady (bez hospodářské spolupráce mezi jednotlivými obyvateli).\n\nKromě oficiálních osad existují na Západním břehu Jordánu i neoficiální osady (tzv. \"outposty\"), které izraelská vláda neuznává za samostatné obce a považuje je buď za pouhé čtvrti existujících \"mateřských\" osad (například osada Nofej Prat je považována za součást Kfar Adumim), nebo za zcela nelegální osídlení vzniklé bez povolení (například Amona, která byla proto roku 2017 izraelskými bezpečnostními složkami vystěhována). \n\nStřechovou organizací osadníků na Západním břehu Jordánu je Rada Ješa' (která v minulosti zastupovala i obyvatele osad z Pásma Gazy). \n\nIzraelské osady, zejména na Západním břehu Jordánu, vykazují setrvalý populační nárůst, který je mnohem rychlejší než přírůstek obyvatelstva v celostátním měřítku. Tento rozdíl se ale postupně snižuje: v roce 2008 byl přírůstek obyvatelstva v osadách na Západním břehu 5,1 % a celostátní růst 1,8 %, pro rok 2017 jsou analogická data 3,5 % versus 1,9 %. V druhé dekádě 21. století se procentuální přírůstek postupně snižoval od 5 % k hranici 3 %. V absolutních číslech činí roční přírůstky populace stabilně cca 15 000 osob. \n\nI přes mírné zpomalení růstu demografická váha této skupiny populace stále roste a v 2. dekádě 21. století se přibližuje 5 procentům celkového obyvatelstva Izraele. Osady na Západním břehu také vykazují mimořádně nízký věkový průměr, který v roce 2018 činil 19,2 let, zatímco celostátní průměr činil 29,9. To je přitom pouze průměr. V některých osadách je věkový medián ještě nižší. Například ve městě Bejtar Ilit tvořili roku 2013 nezletilí (do 17 let) plných 63,8 % z celkové populace, čímž šlo o největší podíl ze všech sídel městského charakteru v Izraeli.\n\nZatímco izraelské osady na Sinajském poloostrově se v krátkém časovém úseku své existence nemohly výrazněji demograficky rozvinout a osady v pásmu Gazy zůstávaly po celou dobu svého rozvoje (do jejich zrušení roku 2005) jen nepočetnými enklávami, osady na Západním břehu nebo židovské čtvrti ve východním Jeruzalému jsou domovem desetitisíců lidí. Kombinovaná populace všech izraelských osad (Západní břeh Jordánu, Východní Jeruzalém i Golanské výšiny) přesáhla okolo roku 2009 hranici 500 000 obyvatel, roku 2015 úroveň 600 000 obyvatel a v roce 2017 pak byla dosažena i hranice 650 000 obyvatel. V roce 2009 zároveň počet osadníků na Západním břehu Jordánu dosáhl 300 000 (v roce 2013 už 350 000 a roku 2016 400 000). V některých územně kompaktních blocích (Guš Ecion, západní okraje Samařska, části aglomerace Jeruzaléma nebo rozsáhlé oblasti Jordánského údolí) tak tvoří Izraelci na Západním břehu etnickou většinu. Populace osad na Golanských výšinách sice zaznamenává nižší roční nárůsty, ale vzhledem k absenci arabského osídlení na většině plochy Golan má tamní osadnická populace etnickou převahu na celém území výšin (kromě druzských měst na severu).\n\nDemografický vývoj židovských čtvrtí ve Východním Jeruzalémě je složitější. Zdejší populační přírůstky jsou nižší a v kombinaci s nízkým růstem obyvatelstva v západní (převážně židovské) části Jeruzaléma podíl židovské populace v tomto městě jako celku setrvale klesá a úměrně tomu stoupá podíl arabské populace, soustředěné téměř výlučně do arabských čtvrtí Východního Jeruzaléma. V roce 1967 po anexi Východního Jeruzaléma činil podíl statistické kategorie „Židé a ostatní“ na celkové populaci sjednoceného města 74,2 %, k roku 2017 klesl na 62,1 %. Arabské obyvatelstvo mezitím zvýšilo svůj podíl z 25,8 % na 37,9 %. V samotném Východním Jeruzalémě se k roku 2017 uvádí celková populace 553 440, z čehož Židé tvoří 208 850 osob (37,73 %), při zahrnutí nepočetných kategorií „nearabští křesťané“ a „neklasifikovaní podle náboženství“ jde o 215 930 lidí (39,02 %). Židovská populace Východního Jeruzaléma tak je významná, ale geograficky omezená a navíc zaostávající za populačním růstem arabských čtvrtí. \n\nObyvatelstvo osad se liší ve své náboženské orientaci. Existují osady sekulárních obyvatel (například Ariel), osady obyvatel nábožensky zaměřených (například Efrat) a nebo ultraortodoxních (charedim - například Bejtar Illit). Existují i smíšené osady, ve kterých vedle sebe žijí skupiny s různou mírou náboženského zaměření. Podle dat, která publikoval roku 2016 politik Ja'akov Kac a která vycházejí z neoficiálních populačních statistik, tvořili ultraortodoxní Židé cca 30 % obyvatelstva osad na Západním břehu, stoupenci náboženského sionismu cca 47 % a 20 % obyvatelstva zdejších osad bylo sekulární.\n\n\n"}
{"id": "58918", "url": "https://cs.wikipedia.org/wiki?curid=58918", "title": "Günther Landgraf", "text": "Günther Landgraf\n\nGünther Landgraf (14. září 1928 Kryry – 12. ledna 2006 Drážďany) patřil k největším fyzikům 20. století. V letech 1990–1994 působil jako rektor Technické univerzity Drážďany.\n"}
{"id": "58923", "url": "https://cs.wikipedia.org/wiki?curid=58923", "title": "Slováci", "text": "Slováci\n\nSlováci jsou západoslovanský národ, tvořící většinu obyvatel Slovenské republiky. Početné menšiny se nacházejí i v USA, Kanadě, Česku, Vojvodině (součást Srbska), Maďarsku a v dalších zemích. Jejich jazykem je slovenština.\n\nNejstarší doklady použití slova „Slovák“ s národním významem jsou z 15. století, v naprosté většině ovšem s významem Slovan. Jako nejstarší doklad je uváděn Slovník Velešínův, kde je tímto slovem překládán latisnký výraz sclavus. Hojné doklady z 15. století pro Slovák a Slováček jsou jména osob z různých krajů Čech. Ve významu „Slované“ se slovo „Slováci“ hojně vyskytuje od 16. století až do začátku 19. století v Čechách, na Slovensku ojediněle i později, například u Hurbana Vajanského a Hviezdoslava. V nejstarších dokladech, v nichž lze tušit označení obyvatel slovenského území, se dnešní Slovaci nazývají „Slované“: například „slovyenyn sclavus“ v Prešpurském slovníku. Slovanští i neslovanští spisovatelé uherského původu je od 17. století do konce 18. století nazývají „Slavi (a Bohemi)“, „Slavi seu Bohoemi“, „Hungaro-Slavoni“, „Bohemo-Slavi“, „Bohoemi Slavi“, „Slavi Bohemi“, „böhmische Slaven“.\n\nZ období přelomu 15. a 16. století jsou však v české literatuře i tři doklady, kde „Slováci“ znamenají asi i dnešní Slováky. Podle mínění Alberta Pražáka se však tento název ustálil až za Bernoláka. Bohuslav Havránek si však myslel, že název „Slováci“ ve významu kmenovém byl nepřetržitě znám a ustaloval se již dříve, a polemizuje tak s Pražákovým názorem, že výraz Slovák začíná v 16. století výhradním názvem pro všechny Slovany. V 17. století je doloženo označení „Schlowaken“ pro obyvatele Trnavska a také Komenský mluví o území slovenském „v Slovácích, do Slovák“, tak jako se v češtině vůbec nazývaly kraje podle obyvatel.\n\nSlovenské území netvořilo správní celek a určitý název historicky neměla – obvykle se nazývala Hungaria superior (Horní Uhry), Pannonia, Superior Pannonia. Za první použití názvu Slovensko v dnešním významu je považována zmínka Josefa Dobrovského v české gramatice z roku 1809 (Ausführliches Lehrgebäude der Böhmischen Sprache, zur gründlichen Erlernung derselben für Deutsche, zur vollkommenern Kenntniss für Böhmen), ale roku 1818 v Geschichte der Böhmischen Sprache und ältern Literatur použil opět název Slovansko. \n\nPro Slováky (Semian, Krman i Palkovič) Slovensko nebo Slovansko znamenalo Slavonii. Kolísání mezi slovy Slovensko a Slovansko a mezi užším významem (Horní Uhry) a širším (všechny slovanské země) odstranili až Štúrovci.\n\nŘeč podtatranských obyvatel se nazývala nejčastěji lingua slavonica, slovenská (slovanská), jindy také bohemica, česká, česká nebo slovanská, slovenská nebo česká (windisch, slowakisch, böhmisch) atp. Mezi těmito názvy nebylo významového rozdílu. Slovenskou řečí psali své knihy české, někdy trochu poslovenštěné, a českou řeč nazývali svou vlastní řečí mateřinskou — v trnavském tisku charvatském z roku 1694 „vu Česke Ternave“, Albert Pražák uvádí i nesčetné další příklady. \n\nVe starém českém jazyce byla slova slovenský, slovanský a český synonymy. Český jazyk je nazýván od Kosmasa počínaje lingua sclavonica, slovenský, slovanský, český a slovanský až do 18. století. Od konce 18. století a ještě na začátku 19. století u Čechů a Slováků slovenský znamená to, co dnešní slovanský. Slovenský a slovanský byla synonyma, stejně jako byla synonymy obyvatelská jména jako Slovák, Slověnín, Slověné, Slovan. V legendě o svatém Prokopu se výraz „slovenský“ ve významu „český“ objevuje na pravých i na interpolovaných listech: „jáz chci pověděti o dědicěvi slovenském, číš o Prokopovi svatém, jenž sě jest v Čechách narodil“, „Svatý Prokop jest slovenského roda nedaleko ot Českého Broda“. \n\nSložená slova typu „československý“ vznikala zvláště hojně na začátku 19. století a zejména na Slovensku, aby (pod vlivem latinských názvů) označovala jednotu. Čechoslovan je doložen v Počátcích českého básnictví z roku 1818, slovo Československo utvořil Jozef Miloslav Hurban pro Čechy, Moravu, Slezsko a Slovensko roku 1839. První stopu myšlenky na odluku slovenštiny od češtiny našel Albert Pražák roku 1837 v Hurbanově dopise Gajovi, rozhodnutí klade do počátku roku 1843, přičemž za hlavní považuje pohnutku politickou, nikoliv filologickou: Štúr chtěl osamostatněním slovenštiny dokázat Maďarům, že se nespojuje politicky s Čechy k vlastizrádným cílům, že je tedy domorodý vlastenec a že smí pro svůj lid žádat v Uhrách politická práva, zároveň s účelem získat účinnou a přípustnou zbraň proti maďarizaci, zároveň je v tomto kroku hledáno i zaměření proti česky orientovaným luteránům.\n\nVe 13. století stál na pokraji královské moci Matúš Čák Trenčanský. V 19. století se zdvihlo hnutí slovenského národního obrození, jehož klíčovými představiteli byli Anton Bernolák a Ľudovít Štúr. Významnou postavou revoluce roku 1848 byl Jozef Miloslav Hurban. Milan Rastislav Štefánik stál u zrodu Československé republiky roku 1918. Klíčovými pročeskoslovenskými politiky tzv. První republiky pak byli Milan Hodža (premiér 1935–1938) a Vavro Šrobár. Naopak autonomistické postoje zastával Andrej Hlinka, v jeho stopách pak šel lídr Slovenského štátu (1938–1945) Jozef Tiso. Po obnovení Československa roku 1945 byla moc znovu centralizována a slovenští politici s méně centralistickými představami byli tvrdě postiženi v 50. letech – především Vladimír Clementis, Gustáv Husák a Laco Novomeský. V 60. letech zastával dlouho funkci předsedy vlády Viliam Široký, ovšem v té době již pravomoci v této funkci byli omezené na úkor KSČ. Roku 1968 se do čela této KSČ a procesu tzv. Pražského jara postavil Slovák Alexandr Dubček, dnes nejznámější Slovák ve světě. Po porážce Pražského jara ho v této pozici vystřídal další Slovák, Gustáv Husák, který nakonec získal i post prezidenta, jakožto jediný Slovák v historii Československa. Patrně nejvlivnějším mužem v ÚV KSČ po roce 1968 byl Vasil Biľak. Představitelem slovenského disentu té doby byl Ján Čarnogurský. Po listopadové revoluci roku 1989 se do čela federální vlády postavil Marián Čalfa. Premiéry samostatné Slovenské republiky (po roce 1993) byli: Vladimír Mečiar, Jozef Moravčík, Mikuláš Dzurinda, Iveta Radičová a Robert Fico. Prezidenty Michal Kováč, Rudolf Schuster, Ivan Gašparovič a Andrej Kiska.\n\nOriginální všestrannou osobností 18. století byl dobrodruh a cestovatel Móric Beňovský. Slavným vojevůdcem v rakouské armádě se v té době stal Andrej Hadik, slavným zbojníkem pak Juraj Jánošík, z něhož se nakonec stal slovenský národní symbol. I ve 20. století se několik Slováků proslavilo se zbraní v ruce. Josef Gabčík s dalšími československými vojáky provedl atentát na nacistického pohlavára Reynharda Heydricha, generál Ján Golian byl vojenským velitelem Slovenského národního povstání roku 1944. Prvním slovenským kosmonautem se stal Ivan Bella.\n\nPrvním velkým vědcem, který se dá považovat za slovenského, byl lékař Ján Jesenský. Zakladatelem moderní slovenské vzdělanosti byl osvícenec Matej Bel. Největších úspěchů dosáhl fyzik a vynálezce Aurel Stodola, který rozvinul technologii parních turbín. K rozvoji optiky výrazně přispěl Josef Maximilián Petzval. Na konstrukci padáku pracoval Štefan Banič. Průkopníkem bezdrátové telekomunikace byl Jozef Murgaš. Astronom Peter Kušnirák objevil přes 230 planetek. V Bratislavě se narodil německý nositel Nobelovy ceny za fyziku a nacistický exponent Philipp Lenard.\n\nNejvýznamnějšími představiteli národního obrození v oblasti literatury byli v prvé generaci spisovatelé Ján Kollár a Pavel Josef Šafařík. Ke generaci štúrovců patřili Samo Chalupka (autor známé básně \"Mor ho!\"), Janko Kráľ, Andrej Sládkovič či Janko Matúška, autor textu slovenské národní hymny \"Nad Tatrou sa blýska\". Na jejich dílo navázal v další generaci zejména Pavol Országh Hviezdoslav. Ve 20. století se výrazně prosadil prozaik Ladislav Mňačko. V posledních letech například Milan Rúfus.\n\nNejznámějším výtvarným umělcem narozeným na Slovensku byl bezpochyby zakladatel pop artu Andy Warhol.\nNejvýznamnějšími slovenskými hudebními skladateli jsou Eugen Suchoň a Ján Cikker. Výrazně se prosadila i operní pěvkyně Edita Gruberová.\n\nJán Kadár je prvním a dosud jediným Slovákem, který získal filmovou cenu Oscar. K tzv. československé nové vlně patřil Štefan Uher. Originální vizuální výraz našel Juraj Jakubisko. V Hollywoodu se prosadil Ivan Reitman, režisér mnoha populárních komedií (\"Krotitelé duchů\", \"Dvojčata\", \"Policajt ze školky\", \"Junior\" aj.)\n\nV modelingu se prosadila Adriana Karembeu.\n\nPod vlajkou Československa uspěla řada slovenských sportovců. Vicemistry světa v kopané se stali Štefan Čambal, Viliam Schrojf, Ján Popluhár, Jozef Štibrányi, Adolf Scherer, Jozef Adamec, Titus Buberník, Andrej Kvašňák a Jozef Bomba. Mistry Evropy Karol Dobiaš, Jozef Čapkovič, Anton Ondruš, Ján Pivarník, Ladislav Jurkemik, Jozef Móder, Marián Masný, Koloman Gögh, Jozef Barmoš, Pavol Biroš, Ján Švehlík, Dušan Galis, Ladislav Petráš a Alexander Vencel. Také oba trenéři mistrů Evropy z roku 1976, Václav Ježek a Jozef Vengloš, byli Slováci. Slovenské rodiče měl také slavný hráč Ladislav Kubala. Zlatou olympijskou medaili získali boxeři Július Torma a Ján Zachara, cyklista Anton Tkáč, krasobruslař Ondrej Nepela, chodec Jozef Pribilinec a tenista Miloslav Mečíř. Kolektivní zlaté mají fotbalisté František Kunzo a Stanislav Seman a veslař Pavel Schmidt. Trojnásobným mistrem světa v hokeji se s československou reprezentací stal Vladimír Dzurilla, dvojnásobným Vincent Lukáč, Marián Šťastný a Peter Šťastný, jeden titul získali Igor Liba, Dušan Pašek, Dárius Rusnák, Jerguš Bača, Július Haas a Rudolf Tajcnár. V NHL se prosadil Stan Mikita. Mistrem světa v atletice se stal diskař Imrich Bugár. K významným šachistům narozeným na Slovensku patřil Richard Réti či Ignaz Kolisch.\n\nV éře samostatného Slovenska se z fotbalistů nejvíce prosadili Peter Dubovský, Marek Hamšík, Martin Škrtel a Róbert Vittek. Titul mistrů světa v hokeji vybojovali mj. Miroslav Šatan, Peter Bondra, Žigmund Pálffy či Ján Lašák, dvě stříbra má Zdeno Chára. Trojnásobným vítězem Stanley Cupu je Marián Hossa. Tři zlaté olympijské medaile mají deblkanoisté Pavol Hochschorner a Peter Hochschorner, dvě zlaté jejich kolegové Michal Martikán a Elena Kaliská a také Ladislav Škantár a Peter Škantár vybojovali slalomářské olympijské zlato. V chůzi ho získal Matej Tóth. Dvě zlaté medaile z olympijských her vybojovala pro Slovensko též biatlonistka Anastasia Kuzminová, původem Ruska. Mistrem světa v silniční cyklistice se stal Peter Sagan.\n\n\n\n\n\n\n"}
{"id": "58926", "url": "https://cs.wikipedia.org/wiki?curid=58926", "title": "Kryry", "text": "Kryry\n\nMěsto Kryry () se nachází v okrese Louny na rozhraní čtyř krajů – Ústeckého, Karlovarského, Plzeňského a Středočeského. Žije v nich obyvatel.\n\nMěsto má vybudovanou kompletní infrastrukturu, včetně zdravotnických zařízení. Ve městě je základní škola pro 400 dětí a mateřská škola pro 120 dětí. V lokalitě působí několik firem: AGC Flat Glass Czech – pobočka Kryry, Cihelna Kryry, RAN, Kryry, stavební firma Šilhánek a syn Kryry, Pila Kryry a řada dalších drobných podniků a podnikatelů.\n\nNázev města je odvozen od slova kryr (křikloun) ve významu ves kryrů. V pozdějších dobách, když se rozšířila němčina, bylo jméno spojeno s německým slovem (válečník). V historických pramenech se název objevuje ve tvarech: de Krir (1320), de Krirr (1344), de Krire (1357), Kryr (1369), Scir (okolo roku 1405), in Kryr (1374), in Krir (1388), in Krier (1402), in Kryr (1418), w Kryrzich (1542), kryry (1577), Kryry (1579, 1595) a Kriegern (1787, 1846).\n\nPrvní písemná zmínka o vesnici je z roku 1320.\n\nOd 23. ledna 2007 byl obci vrácen status města.\n\n\n\n\n"}
{"id": "58936", "url": "https://cs.wikipedia.org/wiki?curid=58936", "title": "Synchronicita", "text": "Synchronicita\n\nSynchronicita (z řec. \"synchronos\", současný) je pojem, který zavedl švýcarský psycholog C. G. Jung jako označení pro příčinně nevysvětlitelné (akauzální) setkání dvou nebo více událostí v čase, které tím na úrovni prožívání subjektu získávají význam. Pojem synchronicity je však spojován také s objektivním nahromaděním jevů, které si žádají společnou interpretaci, v čase nebo prostoru, ač mezi nimi není přímá kauzální souvislost, a vymykají se novověké představě o náhodě, kupříkladu souběžný vzestup nacismu i komunismu na přelomu 20. a 30. let 20. století anebo kulturní revoluce v 60. letech, která zasáhla Čínu, Evropu, USA i katolickou církev.\n\nPojem zavedli švýcarský psycholog Carl Gustav Jung a švýcarský fyzik Wolfgang Pauli roku 1952, protože si Paulli nedokázal vysvětlit hodnotu 137 obsaženou v konstantě jemné struktury. Za předchůdce tohoto pojmu je považován například pojem zákon sérií (Seriengesetz), který zavedl Paul Kammerer v roce 1919 v knize Zákony série . V roce 1972 podobný pojem Arthur Koestler nazval koincidence (coincidence) v knize Kořeny náhody.Tato kniha je k dispozici v češtině. \nStanislav Komárek vedle pojmu synchronicita používá také pojem syntopicita, protože ke koincidenci dochází nejen v čase, ale i v prostoru, synmorficita pro některé mimetické jevy, kdy podobnosti navzájem nepříbuzných druhů organismů dokáží kauzalistické metody vysvětlit jen v malém počtu případů, přičemž tato vysvětlení jsou mnohdy spíše etiologickými mýty atd. Wolfgang Pauli se zabýval synchronicitou v souvislosti s kvantovou fyzikou a principem neurčitosti, kde klasické pojetí kauzality selhává.\n\nModerní evropské pojetí kauzality navazuje na Aristotelovo myšlení a středověké arabské myšlení. Naproti tomu důraz na synchronicitu převažoval v čínské kultuře a projevil se i například v evropském renesančním myšlení. Podle Stanislava Komárka, který cituje Batesona („dva popisy jsou lepší než jeden“) jsou oba způsoby myšlení „jaksi komplementární, na sebe kolmé či mimoběžné, a nelze říci, že jeden je správný a druhý mylný – jsou případy, které přímo volají po kauzalistním popisu a jiné zas po synchronicistním“, i když novověká přírodověda neuznává synchronicistní popis jako „vysvětlení“ jevů, avšak kauzalita je v podstatě jedním z typů synchronicity. Pojem „náhody“ (uměle rozdělující jevy na „nutné“ a „náhodné“) a statistika jako metody kauzalistní vědy jsou založeny na odstínění či popření (jiných) synchronicit. Rovněž starořecké slovo \"symbolon\" (znamení) neznamenalo zástupný symbol, ale spíše koincidenci ve smyslu synchronicity.\n\nVe svém výkladu o synchronicitě uvádí Jung vlastní zkušenost, kdy se během jednoho dne mnohokrát setkal s podobou ryby, ať už to byla kresba, sen pacientky, oběd či skutečná ryba ležící na jezerním molu. Souběh událostí nezůstal bez povšimnutí, a tak náhodná koincidence získala subjektivní význam. Mezi synchronistní fenomény patří například i sny, které pak najdou korespondenci s nastalou událostí, nebo takzvané déjà vu, pocit již zažitého. O tyto jevy se opírají psychické představy osudu, neboť vypadají jako nevysvětlitelné pouhou náhodou.\n\nJung se ve zkoumání synchronicity opřel o Rhineovy pokusy se zenerovými kartami. Výsledky ukázaly vyšší procento uhádnutí losované karty pokusnou osobou, než by mělo odpovídat statistickému rozložení pravděpodobnosti. Stejných výsledků se dosáhlo i v případě, kdy pokusná osoba byla velmi vzdálená a docházelo dokonce i k úspěšné prekognici, kdy do losování uběhl delší čas. To vedlo Junga k myšlence, že afektivní stav lidské psýchy odráží tytéž vzorce, jakými je utvářena realita. Navíc z pokusu odvodil myšlenku nezávislosti psychických dějů na prostoru a čase. Tato jeho koncepce synchronicity byla často předmětem kritického hodnocení a byla srovnávána s typem magického myšlení. Jung nepřestával v této souvislosti zdůrazňovat fakt, že metodologie evropské vědy nemá přístup k chápání jednoty světa (unus mundus). Je příliš svázána se subjekt-objektovým rozdělením. Pokusy se Zenerovými kartami však byly postupem času označeny jako zdiskreditované z důvodu pochybné metodologie a případného podvádění.\n\nAnalogii svého stanoviska našel Jung v čínské Knize proměn (I-ťing), jejíž německý překlad pořízený Richardem Wilhelmem opatřil předmluvou. Hexagram sestavený v určitou chvíli náhodným losem se s touto chvílí shoduje nejen v čase, ale také v kvalitě. Hexagram je podle Junga exponentem okamžiku, indikuje základní situaci, která převažovala v okamžiku jeho vzniku. Směrodatná je koincidence událostí. Fyzické i psychické události, které se vyskytly v jednom čase, jsou exponenty jedné a téže okamžité situace. Orákulum poskytuje pro náhodně vzniklé hexagramy odpovědi, které korespondují s psychologickým nastavením tazatele a jejichž smysluplnost je pravidlem. Do odpovědi je vtažena celá tazatelova osobnost.\n\nPodobný synchronistický koncept promýšlel Jung s teoretickým fyzikem Wolfgangem Paulim. Podle tohoto konceptu se na kvantové úrovni spíše setkáváme se situacemi než experimentálně opakovatelnými kauzalitami. Myšlenka nečekané situace a koincidence mění dosavadní přísně konsekventní chápání fyzikálních jevů. Důležitá je zde i shoda v práci s elementy, jež tvoří látku skutečnosti (hexagramy složené z binárních částí, elementární částice a jejich stavy)\n\nC.G.Jung vytvořil schéma, kde proti kauzalitě uvedl synchronicitu vedle prostoru a času.<br>\nJung byl hluboce přesvědčen, že je možné přiblížit princip synchronicity novým myšlenkám v kvantové fyzice.<br>\nW.Pauli, s kterým spolupracoval, podnítil nahrazení této jednoduché tetrády touto zde zobrazenou tetrádou.<br>\nTedy právě koncept synchronicity umožnil dialog mezi fyzikou a psychologií, protože zahrnuje zavedení subjektivních prvků ve fyzice (vnějších událostí) a objektivních prvků v psychologii (psychické stavy).\nA jak uvádí, takovéto schéma tím uspokojuje na jednu stranu postuláty moderní fyziky, na druhou stranu postuláty psychologie.\n\nNa jedné přednášce o synchronicitě uvedl Jung příklad nepravděpodobné náhody, neboli \"smysluplné koincidence akauzální povahy\". Šlo o pacientku, která trpěla „hořem z rozumu“, extrémní formou racionalismu. Jung o tomto případu říká (citace):\n\n„Po několika neplodných pokusech o zmírnění jejího racionalismu poněkud humánnějším uvažováním – jsem se musel omezit na naději, že se jí snad přihodí něco nečekaného a iracionálního, něco, co by mohlo rozbít intelektuální retortu, do níž se uzavřela.“\nA pak se to stalo: Nejdřív měla působivý sen, v němž jí někdo daroval drahocenný šperk – zlatého skarabea. Druhý den měl Jung se svou klientkou sezení, při kterém se přihodilo něco zvláštního:\n„Zatímco mi tento sen vyprávěla, zaslechl jsem, jak za mnou něco tiše klepe na okno. Otočil jsem se a spatřil jsem dost velký létající hmyz, který zvenku narážel do okenic a snažil se dostat do temné místnosti. To se mi zdálo zvláštní. Ihned jsem okno otevřel a přilétající hmyz jsem chytil ve vzduchu. Byla to Cetonia aurata, Scarabaeidae, obyčejný zlatohlávek, který se díky své zelenozlaté barvě přibližně podobá nejspíše skarabeovi. Podal jsem brouka své pacientce se slovy: ‚Tady máte svého skarabea.‘ Tato událost prorazila do jejího racionalismu žádoucí díru a led jejího intelektuálního odporu se tím prolomil. Léčba mohla nyní úspěšně pokračovat.“\nKritika je založena na tom, že běžná věda dokáže zdánlivou synchronicitu vysvětlit. Vysvětlení je založeno buď na pravděpodobnostním počtu, tedy že občasný současný výskyt jednotlivých synchronicitních situací může odpovídat náhodě, bez nutnosti jejich společné „skryté“ příčiny. Psychologie pak poskytuje vysvětlení, že člověk je náchylný všímat si různých jevů spíše, pokud jsou podobné, a může tak docházet ke konfirmačnímu zkreslení či jiným heuristikám. Slovo synchronicita proto v psychologii popisuje spíše subjektivní pocit nevysvětlitelné koincidence situací než samotný jev.\n\n\n"}
{"id": "58938", "url": "https://cs.wikipedia.org/wiki?curid=58938", "title": "Kostel Matky Boží před Týnem", "text": "Kostel Matky Boží před Týnem\n\nKostel Matky Boží před Týnem (lidově Týnský chrám, nebo kostel Panny Marie před Týnem) se nachází na Starém Městě pražském v blízkosti Staroměstského náměstí. Jeho stavba probíhala od poloviny 14. století do prvních desetiletí 16. století. Patří mezi umělecky nejvýznamnější pražské kostely a to jak po stránce architektonické, tak svým dochovaným vnitřním mobiliářem. Jeho západní průčelí obrácené k náměstí tvoří jednu z nejznámějších dominant Prahy. Přední část kostela s portálem směřujícím do náměstí je obestavěna předsunutou zástavbou dvou domů, jedním z nich je Týnská škola.\n\nStavebním materiálem použitým při stavbě Týnského kostela byl především pískovec, který se používal pro detaily a pro armování opěráků. Dále měkčí opuka, využívaná jako lomový kámen pro výplňové stěny.\n\nNejstarší, ještě románský předchůdce dnešního kostela v těchto místech vznikl v souvislosti s rozvojem nedalekého Týnského dvora v průběhu 12. století, první písemná zmínka se váže k roku 1135. V této době, kdy už nesl zasvěcení Panně Marii, jej panovník svěřil péči Vyšehradské kapituly. Spolu s rostoucím Starým Městem nabýval na významu a stal se kostelem farním. Na přelomu 13. a 14. století byl nahrazen raně gotickou trojlodní stavbou o třech klenebních polích s kryptou pod polygonálně ukončeným presbytářem a minimálně jednou věží v západním průčelí. Ve věži je doložen zvon roku 1310, kdy sehrál roli v rámci obsazení Prahy Janem Lucemburským. Část věže se dochovala až do roku 1894 jako tzv. kaple sv. Ludmily navazující na sakristii. Nedlouho po dokončení kostela se vyřešil smírem také dlouho trvající spor mezi Vyšehradskou kapitulou a zástupci farnosti o patronátní právo. Ještě v tomto kostele působil od roku 1365 jako farář jeden z prvních reformních kazatelů Konrád Waldhauser, pochovaný na přilehlém hřbitově roku 1369.\n\nV polovině 14. století zahájili farníci, kteří patřili mezi nejbohatší městský patriciát, za podpory významných měšťanských rodin z jiných farních obvodů novostavbu vrcholně gotické trojlodní baziliky, která se stala hlavním staroměstským kostelem nejen pozdního středověku. V základním plánu poměrně konzervativní architekturu ovlivnili postupně mistři pocházející z největšího stavebního podniku v Čechách, z obou pražských katedrálních hutí, v první fázi Matyáše z Arrasu a následně Petra Parléře. Na druhého jmenovaného ukazují kružby oken hlavní lodi a zejména okno západního průčelí o výšce 28 m. Dále je v českém prostředí nebývale velkolepě sochařsky zpracovaný severní portál s pašijovým cyklem v tympanonu a sedile v závěrech obou bočních lodí. Sedile severní odkazuje svou ikonografií na umělecké prostředí krále Václava IV., který mohl také osobně nebo prostřednictvím osob ze svého okolí ovlivnit tato vynikající umělecká díla. Týnský kostel byl přitom situován nedaleko jeho nového hlavního sídla Královského dvora, mohl jej tedy osobně navštěvovat. Novostavba začala sloužit svému účelu okolo roku 1380, kdy došlo také k přenesení oltářů z původního raně gotického kostela. Před vypuknutím husitských bouří byly dostavěny tři lodě, není však jisté, zda byla hlavní loď zaklenuta. Stavba tehdy postrádala západní štít, nejspíše klenbu a krov hlavní lodi a obě věže.\n\nTýnský kostel byl poměrně záhy ovládnut reformní stranou, v husitských dobách se potom stal jedním z předních kostelů strany podobojí. Od roku 1427 zde působil Jan Rokycana, roku 1435 zvolený, avšak nikdy nepotvrzený utrakvistický biskup, blízký spolupracovník Jiřího z Poděbrad, který byl v kostele u sakristie roku 1471 také pohřben. Po husitských válkách měla být stavba dokončena a zastřešena, ale dřevo na krov mělo být místo toho použito na stavbu šibenic pro Jana Roháče z Dubé a jeho 50 druhů, popravených na příkaz císaře Zikmunda. Krov tak byl pravděpodobně dokončen až o 20 let později roku 1457.\n\nStavba pokračovala za vlády Jiřího z Poděbrad, zvoleného králem na nedaleké Staroměstské radnici, jehož srdce bylo podle jeho přání později v chrámu pohřbeno, a to vedle hrobu Jana Rokycany. Do roku 1463 byl vztyčen štít hlavní lodi a v roce 1466 dostavěna severní věž. V nice štítu byla umístěna panovníkova socha s nápisem „Veritas vincit“ („Pravda vítězí“) a nad ní umístěn pozlacený kalich. Socha byla snesena v roce 1623 a nahrazena roku 1626 reliéfem Madony ve sluneční svatozáři od Kašpara Bechtelera. Jižní věž byla dokončena roku 1511 za vlády Vladislava Jagellonského. Obě věže se pak tyčí do výšky 80 metrů.\n\nPo Bílé hoře v roce 1621 připadl kostel opět katolické straně. Z chrámu byly odstraněny nejen symboly utrakvismu, ale také ostatky některých jejích představitelů, mj. Jana Rokycany. Záhy po skončení třicetileté války (roku 1648) začali měšťané hojně zřizovat oltáře v novém barokním slohu. Mezi prvními to byl oltář hlavní (rok 1649), který je symbolickým poděkování pražanů Matce Boží za ukončení dlouhého válečného konfliktu, obdobně jako Mariánský sloup na Velkém rynku. Roku 1670 dokončil architekt Giovanni Domenico Orsi novou varhanní kruchtu. Roku 1679 kostel postihl požár. Klenba hlavní lodi a presbytáře musely být následně sneseny a nahrazeny barokní klenbou valenou s lunetami. V roce 1819 zachvátil požár severní věž. Její obnova se protáhla do roku 1836, kdy došlo k nahrazení zničeného krovu (podle jižní věže, kde se původní krov dochoval). Během úprav v puristickém duchu ve druhé polovině 19. století byla odstraněna omítka, která pokrývala část fasády. Kostel tak dostal nepůvodní vzhled opukového kamene, který známe dnes.\n\nV roce 1933 byl k farnímu obvodu jako filiální připojen kostel sv. Havla, v roce 2009 potom kostel sv. Haštala, spojený s Týnem dočasně již v době pobělohorské. Do farního obvodu náleží také kostel kostel sv. Jakuba, který má ovšem vlastní duchovní správu. Ve druhé polovině 20. století byl Týnský kostel proslulý dlouholetým působením faráře Jiřího Reinsberga (1946–1993). Byl v Čechách jedním z prvních míst zavádění jak liturgické reformy Pia XII. v 50. letech, tak pokoncilních reforem a překladů liturgických textů. Kolem farnosti se shromáždila specifická skupina křesťanů, a na rozdíl od mnoha jiných církevních aktivit tuto společnost v centru Prahy komunistický režim toleroval. Od 70. let 20. do počátku 21. století prošel také kostel celkovou náročnou obnovou. V srpnu 2017 bylo z podnětu České biskupské konference zahájeno navrácení zlatého kalicha na průčelí: umístěna tam byla nejprve jeho maketa, která byla následně nahrazena konečnou skulpturou z měděného pozlaceného plechu.\n\nChrám je vystavěn z neomítaných kamenných kvádrů, plastické články architektury a sochařská výzdoba jsou tesány z místní opuky. Jde o gotickou stavbu s dispozicí trojlodní baziliky s dvojicí věží v západním průčelí, s trojchórovým řešením východního závěru a s převážně barokním mobiliářem.\n\nJižní boční loď si i přes pozdější vložení barokních a novogotických prvků zachovala původní charakter jednolitého prostoru, klenutého křížovými klenbami, jež od sebe nedělí výraznější meziklenební pasy. Přípory vynášející klenební žebra sbíhají až k zemi a tím rytmicky člení prostor lodi. Základním architektonickým rysem hlavní lodi byla její dvoupatrovost, která podmiňovala vznik vysoké hladké plochy mezi vrcholy lomených arkád a oken.\n\nVýrazně vertikální, bazilikálně uspořádaný trojlodní gotický kostel je vybavený na západě dvojicí gotických hranolových věží. Na východě je kostel ukončen krátkým presbytářem o jednom obdélném poli, polygonálně uzavřen čtyřmi stranami osmiúhelníka. Boční lodě jsou ukončeny nehlubokými polygonálními kaplemi o pěti stranách osmiúhelníka. Boční lodě jsou zaklenuty pěti poli křížové žebrové klenky na téměř čtvercovém půdorysu, ke kterým se pojí ještě po jedné křížové žebrové klenbě v podvěží. Hlavní loď i presbytář jsou pak zaklenuté šesti obdélnými, šířkově uspořádanými poli stlačené valené raně barokní klenby s trojúhelníkovými výsečemi. Boční lodě si zachovaly původní gotickou žebrovou klenbu. Kostel je osvětlený řadou převýšených, hrotitě ukončených gotických oken vybavených kamennými kružbami.\n\nPo stranách středního závěru, s půdorysem desetiúhelníka s opěrákem v ose, se stýkají pětiboké závěry bočních lodí. Tyto závěry se uplatňují z exteriéru jako trojboké. Východní strana bočních chórů navazuje přímo do středního závěru. Dispozice kostela nebyla uzpůsobena nedostatkem plochy, ale aby byla kompatibilní s vývojovými principy gotické architektury 14. století.\n\nZápadní průčelí, jenž tvoří jednu z největších dominant Prahy, vyrůstá z trnože, který lemuje celou stavbu. Výžlabky a vnější okraje oblounků jsou zdobeny hruškovcem. Zhruba ve dvou třetinách výšky je přerušována drobnými prstenci. Osový opěrák i oba sousední vrcholí kombinací pultu a sedlové stříšky, ostatní jsou ukončeny jednoduchou hlavní římsou.\n\nNa nejvýchodnějším poli jižní boční lodi se nachází sakristie a depozitář, které jsou ze vnějšku celé regotizovány. Pouze východní okno sakristie uchovalo své původní ostění jako v bočních chórech. Lomeným portálem do sakristie se nastupuje na vřetenové schodiště. Vstup depozitáře je dekorován kamennou balustrádou. Klenba depozitáře a sakristie jsou identické, avšak na rozích depozitáře se zachovaly tři figurální konzoly (andělé, souboj zvířecích stvůr s lidskými postavami), již jsou ohlasy Petra Parléře.\n\nHlavní architektonická dominanta severní strany je slavný portál zabírající plochu průčelí mezi oběma opěrnými pilíři. Portál má půlkruhový oblouk, který reaguje opět na tvarosloví Petra Parléře.\n\nOstění lomeného vchodu je vnitřními i vnějšími výžlabky dekorován drobnými kraby. Obnovené znaky české a římské říše jsou vsazené ve cviklech nad lomeným obloukem.\n\nOstění tympanonu sahá až do vnitřních bloků obou opěráků. Vybíhá ze zkoseného podnože. Toto ostění bylo dole přerušeno kružbovým panelováním. Nad ním pokračuje výklenek pro sochy, ukončený baldachýnem. Převýšený půlkruhový tympanon je složen z pěti opukových desek s reliéfním zobrazením Utrpení Páně a Ukřižování.\n\nV místě zkosení portálové podnože jsou uprostřed i na rozích čelních stran opěráků umístěny rozdílně mohutné konzolové přípory. Střední nejslabší vrcholí prostými hlavičkami. Vnitřní je nejmohutnější, umístěna pod vysokým prstencem zdobeným ornamentálními motivy. Nese silné hlavice, kde vpravo se nacházejí dva andělé vedoucích lva, jelena, zatímco vlevo je Mojžíš mezi sedícími anděly. Slabší vnější přípory vrcholí figurálními hlavicemi. Na krycích deskách rohových hlavic jsou posazeny podstavce pro sochy. Portál nebyl před husitskou revolucí dokončen.\n\nStřední závěr i hlavní loď byly zbarokovány po požáru v roce 1679. V podkroví jsou nepatrné stopy středověkého stavu.\n\nKostel je přístupný čtyřmi gotickými portály. Osově umístěným západním a dvěma portály, prolomenými v úrovni druhého pole na severní a jižní straně. Severní portál má v tympanonu reliéf zobrazující tři scény z Kristových pašijí v mnohafigurových kompozicích. Sochařsky velmi kvalitní dílo se řadí k nejvýznamnějším památkám gotického sochařství předhusitského období v Česku. Dvojice věží je zakončena bohatě zdobenými převýšenými pozdněgotickými osmibokými helmicemi, které jsou doplněny ochozem, čtveřicí nárožních vížek a ještě navíc pročleněny zhruba v polovině své výšky další čtveřicí vysazených ozdobných vížek. Mezi věžemi je sevřen bohatě zdobený, řadou fiál vrcholící gotický štít obsahující barokní reliéf Madony.\n\nK pozůstatkům gotické výbavy patří zejména pozdně gotický baldachýn od Matěje Rejska z roku 1493. Byl původně umístěný nad hrobem biskupa Augustina Luciana z Mirandoly. Baldachýn čtvercového půdorysu je tvořen čtyřmi středně mohutnými kamennými polychromovanými opěrami, které jsou ukončeny lomeným obloukem, tzv. oslím hřbetem. Tyto oblouky jsou doplněny nárožními ozdobnými věžičkami a obohaceny gotickými ornamenty. Na každé opěře, zhruba ve druhé třetině, jsou umístěny sochy. Opěry nesoucí architráv vrcholí fiálami. Z východní strany je baldachýn dekorován obrazy Karla Škréty (1610–1674).\n\nMobiliář kostela je v současné době převážně barokní. Z původního středověkého vybavení se dodnes dochovalo v interiéru chrámu pět uměleckých prací: cínová křtitelnice z roku 1414, nejstarší a největší v Praze; kamenná kazatelna v hlavní lodi; velmi cenná jsou dvě díla tzv. Mistra Týnské kalvárie z počátku 15. století: Týnská madona a sousoší Kalvárie v závěru severní lodi; nakonec potom dvě pozdně gotická umělecká díla: na pomezí renesance se nachází oltář s ústřední dřevořezbou Kristova křtu od podunajského mistra, zvaného podle signatury Monogramista IP z doby po roce 1520; posledním potom kamenný baldachýn z roku 1493 pocházející snad z dílny Matěje Rejska. Ten původně kryl hrobku biskupa Augustina Luciána z Mirandoly. Již před jeho vznikem se v těchto místech nacházel oltář sv. Lukáše staroměstského malířského cechu, v baroku s obrazem Karla Škréty sv. Lukáš maluje Madonu (dnes v MHMP), nahrazený v polovině 19. století stávajícím obrazem téhož námětu v neogotickém retabulu od Josefa Vojtěcha Hellicha.\n\nZ období renesance a baroka se dochoval mimořádně zajímavý soubor reliéfně tesaných náhrobních kamenů a epitafů, mj. náhrobník astronoma Tychona Braheho z roku 1601, který je umístěn u prvního jižního pilíře hlavní lodi. Z barokního mobiliáře vynikají dřevořezby raně barokních oltářů a cenné varhany od Jana J. Mundta z let 1670–1673, které patří mezi troje nejstarší dochované varhany v Praze. Od roku 1691 jako varhaník chrámu působil po dobu padesáti let muzikolog Tomáš Baltazar Janovka. Mezi raně barokními oltáři je cenný zejména hlavní oltář z roku 1649 s titulárním obrazem Nanebevzetí Panny Marie od jednoho z významných českých barokních malířů Karla Škréty, který je autorem několika dalších pláten bočních oltářů. V kostele se nalézají také díla dalších barokních mistrů: sochařů Jana Jiřího Bendla a Ignáce Františka Weisse (oltářní plastiky), Jana Heidelbergera (socha sv. Františka z Pauly v severní lodi), malířů M. Strassera (Nalezení sv. kříže, z hlavního oltáře zrušeného kostela stejného zasvěcení), Jana Jiřího Heinsche (obraz sv. Josefa v severní lodi, oltářní obraz Rodokmenu Jesse), Michaela Václava Halbaxe (obraz sv. Krišpína a Krišpiniána), jeho přítele Petra Brandla (obraz Příjezd sv. Václava na říšský sněm), z období rokoka potom Ignáce Raaba (Jan Křtitel) či Františka Xavera Palka (sv. Expeditus). V presbytáři jsou umístěna také dvě rozměrná plátna od severoitalského renesančního malíře Romanina (1484–1564) s náměty Navštívení Panny Marie a Obětování Páně.\n\nV interiéru se nacházejí také umělecká díla z 19. století. V roce 1846 bylo požehnáno nové sousoší sv. Cyrila a Matoděje z carrarského mramoru od Emanuela Maxe, které chrámu věnoval Ferdinand V. V letech 1846–1847 došlo pod vedením Josefa Vojtěcha Hellicha k novému uspořádání oltářů, které do značné míry v kostele vydrželo dosud, byl také autorem výše zmíněného oltáře sv. Lukáše a některé další oltáře obnovil či doplnil. Roku 1854 byla potom pořízena nová křížová cesta od Františka Čermáka a roku 1864 vznikl nový oltář Panny Marie Bolestné v závěru jižní lodi kostela s titulním obrazem od Antonína Lhoty.\n\nKromě uměleckých děl v interiéru chrámu se dochovalo několik prací pocházejících původem z Týnského kostela, postupně ovšem převedených do významných pražských sbírkotvorných institucí.\n\nPodobně jako u řady ostatních památek pražských i s Týnským chrámem se pojí několik legend. Jedna legenda hovoří o malém zvonku ve zvonici chrámu. Ten má připomínat služku, kterou její paní ze vzteku uškrtila, když při rozeznění zvonu z Týnského chrámu poklekla a počala se modlit, místo aby jí vypomohla s oblékáním. Vzhledem ke společenskému postavení dané dámy ji soudce zprostil viny, ale každé zazvonění zvonu rezonovalo v jejím svědomí natolik, že nechala pro Týnský chrám odlít malý zvon na památku oné služky. Následně rozdala veškerý svůj majetek chudým a vstoupila do kláštera.\n\nLegend spojených s chrámem Panny Marie před Týnem koluje mezi lidmi více. Některé nejsou pravděpodobně nic víc než výmysly turistických průvodců. Lze se kupříkladu setkat s historkou o zvoníkovi, který vystupoval do věží na koni. Nejprve prý štíhlejší severní věží vystoupal na balustrádu, po které přešel ke vstupu do jižní věže. Koně pak přivazoval na horním ochozu, případně v některé z nárožních věžic, pokud pršelo, aby se kůň při rozeznění zvonů nesplašil. Evidentně se jedná o vymyšlenou historku, která zřejmě analogicky odkazuje na sevillskou Giraldu, kde se místo schodů nacházejí rampy, po kterých se skutečně vystupovalo na koni až na vrchol věže.\n\nV jižní věži chrámu je umístěn vysílač (základní převodová stanice) operátora T-Mobile Czech Republic. Je zde od roku 1996, jedná se o jeden z nejstarších vysílačů tohoto typu v Česku.\n\n\n"}
{"id": "58940", "url": "https://cs.wikipedia.org/wiki?curid=58940", "title": "Jacobus Henricus van 't Hoff", "text": "Jacobus Henricus van 't Hoff\n\nJacobus Henricus van 't Hoff (30. srpna 1852 – 1. března 1911) byl nizozemský chemik.\n\nNarodil se v Rotterdamu jako syn lékaře. Už od útlého věku se zajímal o přírodní vědy. Oproti přáním svého otce začal se studiem chemie. Studovat začal na Delftském polytechnickém institutu, potom na leidenské univerzitě, následně v Bonnu v Německu, kde studoval s Friedrichem Kekulé, poté v Paříži a dostudoval na univerzitě v Utrechtu, kde dostal doktorát v roce 1874. V roce 1878 se van't Hoff oženil s Johannou Francinou Meesovou. Měli spolu čtyři děti, dvě dcery a dva syny.\n\nJeště před obdržením doktorátu zveřejnil svůj první příspěvek do organické chemie. V roce 1874 usoudil, že chemické vazby mezi atomy uhlíku směřují do rohů pravidelného čtyřstěnu. Tuto myšlenku sdílel s francouzským chemikem Josephem Le Belem. V roce 1884 publikoval své výzkumy z chemie pojmenované \"Études de Dynamique chimique\". O rok později byl jmenován členem Nizozemské královské akademie věd. V roce 1886 dokázal podobnost mezi chováním zředěných roztoků a plynů. Van't Hoff se stal profesorem chemie a fyziky v Utrechtu. Poté začal pracovat jako učitel chemie, mineralogie a geologie na univerzitě v Amsterdamu, kde pracoval téměř 18 let. V roce 1896 se odstěhoval do Německa se stal profesorem na Pruské univerzitě v Berlíně. V roce 1901 se stal první nositelem Nobelovy ceny za chemii. Toto ocenění získal za objev zákonů chemické dynamiky a osmotického tlaku v roztocích.\n\nVe své době byl snad nejlepším chemikem celého světa. Je považován za jednoho z největších chemiků všech dob společně s Francouzi Antoinem Lavoisierem, Louisem Pasteurem a německým chemikem Friedrichem Wöhlerem. Rok 1901, ve kterém získal Nobelovu cenu, je považován za vrchol jeho kariéry. Tento velikán organické a fyzikální chemie zemřel 1. března 1911 ve Steglitzi u Berlína.\n\n"}
{"id": "58942", "url": "https://cs.wikipedia.org/wiki?curid=58942", "title": "Ulpívání (buddhismus)", "text": "Ulpívání (buddhismus)\n\nUlpívání (\"upádána\" v pálí i v sanskrtu) je buddhistický termín označující zesílenou chronickou formu žádostivosti. Někdy se také překládá jako \"uchopování\". Ulpívání tvoří devátý článek řetězu podmíněného vznikání. Má čtyři podoby:\n\n\nToto tradiční dělení podle některých není zcela uspokojivé.\n"}
{"id": "58944", "url": "https://cs.wikipedia.org/wiki?curid=58944", "title": "Eněrgija", "text": "Eněrgija\n\nEněrgija (rusky Энергия; \"\"energie\"\") byla sovětská nosná raketa navržená pro vynášení raketoplánu Buran. Při jejím vzniku se také počítalo s možností vynášení částí vesmírných stanic nebo malých bitevních kosmických stanic. V případě přidání pomocných raket je nosič schopný dostat na oběžnou oběžnou dráhu až cca 180 tun nákladu. (V této verzi nikdy neletěla.) \n\nJejí vývoj byl započat po neúspěších rakety N-1. Eněrgija přesáhla do té doby největší raketu – Saturn V – co do velikosti nákladu i v technických předpokladech, což jí vyneslo pozici největší a nejsilnější rakety, která kdy byla postavena. Nesmírné náklady na její vývoj a náklady na vývoj Buranu jsou někdy zmiňovány jako jedna z mnoha příčin ekonomického kolapsu Sovětského svazu. Oba projekty byly realizovány, aby vyrovnaly domnělou převahu USA ve vesmíru.\n\nRaketa Eněrgija byla vypuštěna pouze dvakrát. Při prvním startu 15. května 1987 vynesla maketu bezpilotní vojenské stanice Poljus, která měla být po dokončení vývoje schopna lasery ničit nepřátelské družice. Raketa stanici úspěšně vynesla do kosmu, ta se však kvůli chybě v řídícím systému zřítila do Tichého oceánu.\n\nPři svém druhém startu 15. listopadu 1988 Eněrgija vynesla raketoplán Buran. Další výroba nepokračovala, ze startovacích bloků vychází další typ raket Zenit.\n\nČtyři silné startovací bloky na kapalný kyslík a kerosin, každý s jedním čtyřkomorovým raketovým motorem RD-170, jsou připojeny k centrálnímu druhému stupni na kyslík a vodík se čtyřmi motory RD-120.\n\n\nV současné době Rusko vyvíjí novou supertěžkou raketu Jenisej, která bude na prvním stupni využívat čtyřkomorové motory RD-171MV, což jsou modifikované verze motoru RD-170 používaného na raketě Eněrgija.\n\n\n"}
{"id": "58948", "url": "https://cs.wikipedia.org/wiki?curid=58948", "title": "Poručenské území Tichomořské ostrovy", "text": "Poručenské území Tichomořské ostrovy\n\nPoručenské území Tichomořské ostrovy, známé také jako Svěřenecké území Tichomořských ostrovů či Poručenské území Tichomořských ostrovů (anglicky \"Trust Territory of the Pacific Islands\") existující od 18. července 1947, bylo poručenským území OSN v západní části Tichého oceánu pod správou USA. Zahrnovalo území, jež Američané dobyli v březnu 1944 a které bylo předtím mandátním územím Tichomořské ostrovy Společnosti národů pod správou Japonska.\n\nPoručenské území se skládalo původně ze 6 ostrovních distriktů:\n\nV lednu 1977 se pak oddělil od distriktu Ponape ještě 7. distrikt Kosrae.\n\n9. ledna 1978 se distrikt Mariany přeměnil ve Společenství Severních Marian v politické unii s USA. 1. května 1979 se Marshallovy ostrovy prohlásily autonomní republikou Marshallovy ostrovy, která podepsala s USA dohodu o volném přidružení, jež vstoupila v platnost 21. října 1986. 10. května 1979 se distrikty Kosrae, Ponape, Truk a Yap staly spolkovými státy nově založených Federativních států Mikronésie, které rovněž podepsaly s USA dohodu o volném přidružení, jež vstoupila v platnost 3. listopadu 1986. Poté se 1. ledna 1981 přeměnil v autonomní republiku také distrikt Palau. 21. října 1986 pak USA zrušily svoji správu Marshallových ostrovů. Poručenské území formálně zaniklo 3. listopadu 1986, když USA zrušily svoji správu Severních Marian, Kosrae, Ponape, Truku a Yapu. 22. prosince 1990 pak OSN už jen formálně potvrdila zrušení poručenské správy nad Federativními státy Mikronésie, Severními Marianami a Marshallovými ostrovy; a 25. května 1994 zrušila OSN také poručenskou správu Palauské republiky, která se poté stala 1. října 1994 plně nezávislým státem s volným přidružením k USA.\n\nV současnosti tedy na území bývalého poručenského území existují následující 4 celky:\n"}
{"id": "58950", "url": "https://cs.wikipedia.org/wiki?curid=58950", "title": "Karosa B 961", "text": "Karosa B 961\n\nKarosa B 961 je městský kloubový autobus, který vyráběla společnost Karosa Vysoké Mýto v letech 2002 až 2006 (od roku 2003 pak v inovované verzi označené B 961E). B 961 je nástupce typu B 941.\n\nB 961 je konstrukčně velmi podobný svému předchůdci B 941. Jedná se o třínápravový kloubový autobus se standardní výškou podlahy a polosamonosnou karoserií. Ta byla smontována do skeletu, který prošel kataforetickou lázní, olakováním a oplechováním pozinkovaným plechem a teprve poté byly do něj namontovány další součásti. Karoserie se skládá ze dvou částí, které jsou navzájem spojeny kloubem a krycím měchem. Motor pohání zadní nápravu, za níž je také uložen. Od typu B 941 se B 961 na první pohled odlišuje plochou zádí, která umožnila prodloužení interiéru a přidání dalších tří sedadel v zadní části vozu. Uvnitř vozu se nacházejí čalouněné plastové sedačky pro cestující. Vstup do autobusu zajišťují čtvery dvoukřídlé výklopné dveře (první a poslední jsou užší než ty střední), vždy dvoje v každém článku. Prostor pro kočárek je u druhých dveří.\n\nOd roku 2003 byly tyto vozy vyráběny v mírně modifikované variantě B 961E. Ta se od původní verze odlišuje upravenou přední maskou a lepenými skly (na rozdíl od oken uchycených v gumě u B 961).\n\nV roce 2000 vznikl prototyp vozu B 961, vnitropodnikově označený jako BK4. Ten byl na rozdíl od pozdějších sériových autobusů vybaven automatickou převodovkou od firmy ZF. V roce 2002 byl výrobcem darován DP Praha, aby pomohl řešit nepříznivou situaci v pražské MHD zaviněnou povodní. Dříve, než byl vůz vyslán do pražských ulic, prošel úpravami. Do vozu byl instalován elektronický informační systém – zobrazovací panely BUSE (jak vnější, tak vnitřní), systém pro hlášení zastávek, klimatizace kabiny řidiče a další nezbytnosti. V roce 2016 DP Praha tento autobus vyřadil kvůli špatnému technickému stavu. \n\nSériová výroba typu B 961, coby nástupce modelu B 941, byla zahájena v roce 2002. Na podzim 2003 byl typ B 961 upraven a pod označením B 961E byl vyráběn do konce roku 2006. Modernizace spočívala v lepším odvětrání motorového prostoru a v lepených oknech, která byla u B 961 zasazena v gumě. Poslední vyrobený vůz tohoto typu vlastnila dopravní společnost Martin Uher z Mníšku pod Brdy, kde obdržel evidenční číslo 1147. V roce 2016 byl tento vůz prodán dopravci Stenbus. Celkově bylo mezi lety 2000 a 2006 vyrobeno 67 autobusů B 961 a 83 vozů B 961E, dohromady tedy 150 kusů. Vznikl také jeden podvozek navíc, jenž byl exportován do Tuniska.\nS vozy tohoto typu se bylo možné setkat téměř ve všech velkých městech České republiky, s novějšími typu B 961E pak například v Ostravě, Liberci, Brně či na některých příměstských linkách v Praze. Po roce 2015 však začal být typ B961(E) vyřazován kvůli dodávkám nových vozů. Jejich provoz byl ukončen například v Trutnově, v Táboře či v Ústí nad Labem.\n\n\n"}
{"id": "58952", "url": "https://cs.wikipedia.org/wiki?curid=58952", "title": "Harald III. Norský", "text": "Harald III. Norský\n\nHarald III. Sigurdsson (1015, Norsko – 25. září 1066, Stamford Bridge, Anglie), později znám jako Harald Hardråda, staroseversky \"Harald Harðráði\", což lze zhruba přeložit jako Harald \"„přísný“\" či \"„tvrdý vládce“\", v české literatuře se nejčastěji objevuje Harald \"„Krutý“\". Harald III. Sigurdsson byl norský král od roku 1046 do své smrti roku 1066. Mnoho podrobností o jeho životě bylo zaznamenáno v sáze \"Heimskringla\".\n\nNarodil se roku 1015. Jeho otcem byl Sigurd Syr (v ságách tradičně považovaný za jednoho ze vzdálených potomků prvního norského krále Haralda Krásnovlasého, i když takový Sigurdův původ mnoho moderních historiků považuje za z velké části vymyšlený) a matkou Åsta Gudbrandsdatter. Harald byl nejmladším ze tří nevlastních bratrů Olafa II., s nímž měl společnou matku. Olaf byl zabit roku 1030 v bitvě u Stiklestadu, při snaze získat zpět království na Knutu I. Velikém. Harald byl v téže bitvě zraněn, poté opustil Norsko a s družinou válečníků se dostal na Rus, kde sloužil ve vojsku tamního kyjevského vládce Jaroslava I.\n\nNěkolik let poté, co přišel Harald na Rus, zamířil se svými lidmi do Konstantinopole, srdce byzantské říše, kde se dal do služeb císařovny Zoe. V tu dobu byla byzantské říše nejbohatší říší středověké Evropy a Blízkého východu.\n\nHarald se snažil dostat do elitní jednotky žoldnéřů, známé jako „varjažská garda“, což se mu podařilo. Netrvalo dlouho a získal si respekt na bitevním poli. Stal se velitelem části císařských vojsk, která pod jeho velením vítězila v bitvách v Severní Africe, Sýrii, Balkáně a Sicílii. Díky vynalézavosti byl schopen se svými muži obléhat a dobýt velký počet hradů. Do současnosti dochované záznamy hovoří o taktice spočívající v připevňování hořící pryskyřice na ptáky, jejichž pomocí byly zapalovány jimi obléhané hrady, hovoří o předstírání, zdráhání a nepřipravenosti k boji do nejvhodnější chvíle. V těchto vítězstvích Harald nabyl velké jmění.\n\nS využitím bohatství, které nabyl během služby v byzantské říši, se Harald roku 1045 vrátil do Norska. Vzal sebou velkou družinu mužů, kteří s ním sloužili, a nárokoval si trůn. V té době již v Norsku vládl jeho synovec Magnus I. Dobrý, syn Olafa II. Magnus se vrátil po smrti Knuta I. Velikého roku 1035 z Rusi a usedl na trůn. Rovněž se po smrti Hardiknuta ujal vlády nad Dánskem.\n\nMagnusovo postavení oslabovaly boje o dánskou korunu, které vedl se Svenem Estridsenem. Nemohl proto odmítnout nárok Haralda na trůn, a tak se stali na čas spoluvládci, což nebylo v norských poměrech nic neobvyklého. Už v roce 1047 však Magnus I. umírá. Okolnosti jeho smrti nejsou zcela vyjasněné, ale Haralda z jeho smrti obviňují jen domněnky a spekulace. Harald se stal jediným vládcem Norska. Po dlouhých bojích se Svenem Estredsenem se nakonec vzdal nároků na Dánsko.\n\nRoku 1066 vpadl Harald s vojskem do Anglie, v touze dobýt anglický trůn. Vylodil se s 5000 muži a 300 veslicemi v severní Anglii a 20. září se střetl s prvními nepřátelskými vojsky hrabat Edwina z Mercie a Morcara z Northumbrie v bitvě u Fulfordu, asi dvě míle na jih od Yorku.\nNaneštěstí pro Haralda se vojska krále Harolda II. Godwinsona rychle přesunula ke Stamford Bridge a překvapila více méně nepřipravené vojsko krále Haralda.\n\nDohady, že byl Harald poražen, neboť se domníval, že se Harold II. Godwinson po bitvě u Fulfordu vzdá, se patrně nezakládají na pravdě. Vojsko bylo poraženo a zpět do Norska se vracelo ze 300 veslic pouhých 30. Nedlouho po bitvě u Stamford Bridge byl Harold II. Godwinson poražen normanským vévodou Vilémem Dobyvatelem v bitvě u Hastingsu.\n\nHarald Hardrada byl dvakrát ženatý. Jeho první manželkou byla dcera kyjevského knížete Jaroslava I. Alžběta Kyjevská, s níž měl dcery Ingegerdu a Marii. Ingegerda byla provdaná za dánského krále Olafa I. a rovněž za švédského krále Filipa Halstena. Marie dle ságy Heimskringla zemřela náhle ve stejný den, kdy padl její otec.\n\nSe svou druhou ženou Thorou Thorbergsdatter, kterou si vzal ještě za života své první manželky, měl Harald syny Magnuse a Olafa. Oba se po jeho smrti stali norskými králi.\n\nPostava Haralda Krutého inspirovala Poula Andersona v knihách trilogie Poslední viking - \"Zlatý roh, Cesta mořského koně, Ve znamení krkavce\".\n\n"}
{"id": "58956", "url": "https://cs.wikipedia.org/wiki?curid=58956", "title": "Avidždžá", "text": "Avidždžá\n\nAvidždžá (v pálí; v sanskrtu avidjá, čínsky \"wúmíng\"; japonsky \"mumjó\"; vietnamsky \"vô minh\", tibetsky \"ma.rig.pa\") je v buddhismu označení pro nevědomost či zaslepenost, která tvoří základní příčinu utrpení a neprospěšného jednání a která zabraňuje lidem vidět věci v jejich pravé podobě. Je definována jako nedostatek intuitivního vhledu do Čtyř ušlechtilých pravd. Je synonymem klamu (\"móha\") a je prvotní příčinou, která způsobuje naše neustálé znovuzrozování.\n\nNevědomost se projevuje tím, že lidé vnímají pomíjivé jako trvalé, neuspokojivé jako uspokojující, „ne-já“ jako „já“ a odpudivé jako přitažlivé. Tyto prazákladní čtyři formy zaslepenosti se přitom projevují na třech základních úrovních, a to jako deformace vnímání (\"saňňá-vipallása\"), jako chybné způsoby myšlení (\"čitta-vipallása\") a v podobě chybných názorů (\"ditthi-vipallása\").\n\n"}
{"id": "58957", "url": "https://cs.wikipedia.org/wiki?curid=58957", "title": "Vladimír Mečiar", "text": "Vladimír Mečiar\n\nVladimír Mečiar (* 26. července 1942 Zvolen) je slovenský politik a bývalý premiér, oponenty často označovaný za autoritářského politika. Více než dvě desetiletí vedl Hnutí za demokratické Slovensko.\n\nVladimír Mečiar vstoupil do politiky v 60. letech. Mezi roky 1962 až 1970 byl členem KSČ, z níž byl vyloučen pro nesouhlas s invazí vojsk Varšavské smlouvy do Československa v roce 1968. Později vystudoval práva na Komenského univerzitě v Bratislavě. Je veden v Cibulkových seznamech jako důvěrník StB ve svazku číslo 31048, pod krycím jménem Doktor.\n\nV roce 1990 zastával funkci ministra vnitra a životního prostředí Slovenska, do které ho, jako nestraníka a neznámého právníka, nominovalo hnutí Verejnosť proti násiliu (VPN), slovenská obdoba Občanského fóra. Po volbách v roce 1990 vytvořila na Slovensku koalici VPN s KDH a Demokratickou stranou. Vladimír Mečiar se stal předsedou vlády Slovenska v rámci ČSFR. V této funkci působil od 27. června 1990 až do 23. dubna 1991. Začátkem roku 1991 se ale dostal do sporu s vedením VPN a parlament ho z funkce předsedy odvolal. Mečiar následovně vytvořil ve VPN se svými sympatizanty křídlo VPN-Za demokratické Slovensko, to bylo předchůkyní jeho strany Hnutie za demokratické Slovensko (HZDS). 22. června 1991 byl zvolen předsedou této strany.\n\nZastával i post člena zákonodárného sboru. Ve volbách roku 1990 byl zvolen za VPN do slovenské části Sněmovny národů (volební obvod Středoslovenský kraj). Po rozkladu VPN přestoupil v roce 1991 do poslanecké frakce HZDS. Ve Federálním shromáždění setrval do voleb roku 1992.\n\nPo volbách v roce 1992, ve kterých na Slovensku HZDS zvítězilo, se 24. června 1992 stal znovu premiérem, nejdříve Slovenska v rámci federace. 31. prosince 1992 došlo k rozdělení federace. Poté se stal premiérem samostatné Slovenské republiky. Tento úřad zastával až do 14. března 1994, kdy byla jeho vláda odvolána a nastoupil kabinet Jozefa Moravčíka. Po volbách koncem roku 1994, ve kterých Mečiar zvítězil, byl opět až do roku 1998 předsedou vlády. Za jeho vlády byl 31. srpna 1995 unesen syn slovenského prezidenta Michal Kováč ml. do Rakouského Hainburgu a mezi hlavní podezřelé se dostala slovenská tajná služba SIS. Spojka korunního svědka únosu Róbert Remiáš následně v dubnu 1996 uhořel při výbuchu auta v Karlovej Vsi. Pachatele Mečiar v roce 1998 amnestoval. Také došlo k protiústavnímu odvolání poslance Františka Gauliedera. Slovensko se začalo pomalu dostávat do mezinárodní izolace a nepočítalo se s přijetím SR do Evropské Unie ani do NATO. Sám Mečiar byl západními médii označovan jako \"Lukašenko na Dunaji\". Přestože HZDS uspělo i ve volbách z roku 1998, nebylo schopné sestavit koalici, tu naopak sestavil Mikuláš Dzurinda z opoziční strany Slovenská demokratická a kresťanská únia (SDKÚ). Vladimír Mečiar se poté vzdal i funkce poslance, nahradil ho Ivan Lexa.\n\nVladimír Mečiar neúspěšně kandidoval v prezidentských volbách v letech 1999 a 2004. HZDS pod jeho vedením uspěla i ve volbách v roce 2002, ale opakovala se předešlá situace; SDKÚ opět sestavila vládu a Mečiar zůstal v opozici. Roku 2003 bylo HZDS přejmenováno na ĽS-HZDS. V roce 2005 byl poslancem Národní rady Slovenska, členem Výboru NR SR pro lidská práva, národnosti a postavení žen. V roce 2005 byl opět zvolen za předsedu strany. V letech 2006–2010 byla ĽS-HZDS součástí vládní koalice vedené premiérem Robertem Ficem.\n\nVe volbách v roce 2010 ĽS-HZDS nezískala 5 % hlasů a žádní její kandidáti se nedostali do parlamentu. Ve volbách v roce 2012 strana spadla o více než tři procenta a nezískala ani jedno procento platných hlasů. Na základě tohoto výsledku oznámil Vladimír Mečiar svůj konec ve funkci předsedy. Jak jemu, tak celému vedení HZDS podle stanov zanikly funkce na sněmu konaném 7. září 2013. Jiný politik na nejvyšší funkci ve straně nekandidoval, po Mečiarovi tak její řízení převzalo grémium. V lednu 2014 strana zanikla.\n\nV srpnu 2019 Mečiar v rozhovoru pro deník \"Plus jeden deň\" prohlásil, že připravuje založení nové politické strany. Mečiar řekl, že na Slovensku „chybí strana, která by uměla říci, že Slovensko je pro ni na prvním místě“. V říjnu 2019 se Mečiar začal představovat jako jeden z lídrů strany Slovenská liga, která vznikla přejmenováním strany NOVÝ PARLAMENT. 9. listopadu 2019 byl na republikovém sněmu zvolen předsedou a lídrem kandidátní listiny do parlamentních voleb v roce 2020.\n\nV průběhu listopadu 2019 však oznámil, že nebude kandidovat. Důvodem měly být neshody ve straně.\n\nV roce 2017 o Mečiarovi dokončila stejnojmenný 90minutový dokument režisérka Tereza Nvotová.\n\n\n"}
{"id": "58958", "url": "https://cs.wikipedia.org/wiki?curid=58958", "title": "Histon", "text": "Histon\n\nHistony jsou malé bazické nukleoproteiny, které se podílí na výstavbě chromatinu zejména v jádře eukaryotních buněk. Podobnou funkci ale zastávají i u archebakterií, což naznačuje příbuznost těchto dvou skupin.\n\nHistony jsou ve vodě rozpustné bílkoviny, které se vyznačují vysokým obsahem kladně nabitých aminokyselin (zejména lysinu a argininu), což je možné dokázat kyselou hydrolýzou histonů. Pomocí kladného náboje jmenovaných aminokyselin vytvářejí reverzibilní (vratné) komplexy s DNA.\n\nRozlišuje se pět základních typů histonů: H1, H2A, H2B, H3 a H4. Histony H2A, H2B, H3 a H4 tvoří vždy ve dvou kopiích oktamery, kolem nichž se obtáčí dvojšroubovicová DNA; tento útvar se nazývá nukleozom. Histon H1 je přítomen v menším množství než ostatní histony, a ačkoli je též vázán na DNA, není součástí samotných nukleozomů, ale propojuje je do solenoidu o poloměru 30 nm. Histony se tak podílejí na uspořádání DNA v eukaryotickém chromozomu do vlákna vyššího řádu.\n\nKromě role v uspořádání DNA mají histony roli v epigenetické regulaci, protože jejich modifikace určuje histonový kód, který reguluje genovou expresi a další buněčné pochody.\n\n"}
{"id": "58961", "url": "https://cs.wikipedia.org/wiki?curid=58961", "title": "Pascal Fabre", "text": "Pascal Fabre\n\nPascal Fabre (* 9. ledna 1960 Lyon) je francouzský automobilový závodník.\n\nRodák z Lyonu, Pascal Fabre zahájil svou kariéru v 19 letech ve francouzské Formuli Renault, psal se rok 1979. V prestižní školní formuli Volant Elf skončil na 7. místě a otevřel si dveře do francouzské Formule 3.\n\nV roce 1989 se účastní Mistrovství světa sportovních vozů v týmu Courage Competition s vozem Cougar C22S Porsche, celkově je 28. V následující sezóně se stejným týmem a vylepšeným vozem obsazují 7 místo v Le Mans. Pro rok 1991 se přechází na vůz ROC 002 Ford, ale bez výraznějších výsledků. V roce 1992 startuje v americké sérii IMSA pouze v závodě v Daytoně. A s vozem Audi se účastní Mistrovství Francie cestovních vozů. V letech 1993 až 2001 se pravidelně prezentuje ve vytrvalostních závodech a v Le Mans. \n\nPascal si vedl velmi úspěšně a s vozem Martini Mk 31 Toyota skončil v celém seriálu na druhém místě, když nestačil jen na Ferteho. Mezi jeho soupeři byli i budoucí jezdci formule 1 Michele Alboreto, Thierry Boutsen, Philippe Alliot či Philippe Streiff, kteří alespoň v jednom závodě zvítězili. \n\nV roce 1981 střídavě soutěží ve francouzském šampionátu F3 a evropském mistrovství F3, tentokrát s vozem Martini Mk 34 Toyota. V domácím šampionátu vítězí Philippe Streiff, Pascal končí až na 7. místě. Evropské formuli 3 vévodili Italové, zvítězil Mauro Baldi, Fabre se stejným vozem, se kterým jezdí ve Francii, končí na deprimujícím 22. místě.\n\nTo nenahlodalo jeho sebedůvěru a tak se pro rok 1982 přidává k týmu AGS, aby se účastnil Mistrovství Evropy Formule 2. V roce 1983 se znovu objevuje v evropské sérii F3 v týmu RMO s vozem Martini Mk 39 Alfa Romeo, ale ve Formuli 3 mají nadvládu Italové a tak se šampiónem stává Pierluigi Martini, přesto Fabre dokáže nasbírat 8 bodů což mu stačí na 10. místo. V tom samém roce se poprvé pouští do 24 h v Le Mans, v týmu WM Secateva spolu s Rogerem Dorchym a Alainem Couderacem střídají za volantem vozu WM P83 Peugeot, celkově končí na 16. místě. Následující rok se vrací do F2.\n\nFabre si vedl vcelku zdatně s vozem AGS JH 19 v obrovské konkurenci dokázal bodovat i přesto že byl v týmu pouze do počtu, aby kryl záda Streiffovi. V prvním závodě nedojel pro havárii, ale v Německu už byl 12, v Thruxtonu 13, na Nürburgringu 16, v Mugellu znovu 16. Okruh v blízkosti Říma mu přinesl první stupně vítězů (3. místo) a Fabre tak završil úspěch týmu AGS, když Streiff byl o stupínek lepší. Další závody Pascal Fabre nezvládl, v Pau se nekvalifikoval, v Belgii dokončil až na 19 místě a v dalších dvou závodech ho zradil motor. Až ve Švédsku si Fabre připsal další bod za 6. místo. V posledních dvou závodech v Itálii končí jen těsně mimo bodované pozice. Přesto to Pascal bral jako neúspěch a vrací se zpět do evropské F3. Po roční pauze se vrací do F2 s vozem March 842 BMW. Dokázal dojet 5. v Silverstone a Římě a zvítězil v Německu, potom se tým rozdělil kvůli finančním neshodám, ale i tak je celkově 8. V roce 1984 Formule 2 zaniká a Pascal Fabre se snaží získat angažmá v nově vytvořeném seriálu Formule 3000.\n\nV roce 1985 se Fabre sveze s vozem March 85B až v posledním závodě sezóny v britském Doningtonu, startuje z 15 místa a v cíli je 10. Jinak se musí spokojit s cestovním BMW M5 v mistrovství cestovních vozů. \nPro rok 1986 připravuje vůz Lola T86/50 Cosworth a hned v úvodním závodě zvítězil i když závod byl po 24 kolech přerušen pro nehodu. Pak přišla série neúspěchů , znovu se chytl až v Enna, když cílovou pásku proťal jako druhý a v Birminghamu přidal 5 místo. Celkově to stačilo na 7 příčku. Stáj AGS pro rok 1987 připravila vůz formule 1 a jako jezdce angažovala Fabreho.\n\nV roce 1987 se Tým AGS rozhodl pro vstup do F1. Jako vhodného kandidáta na post pilota si vybrali právě Fabreho. Nicméně Fabre byl v jednání se stáji Ligier a proto k podepsání smlouvy došlo až v únoru. FIA prohlásila, že koncem roku 1988 budou zakázané turbo motory a aby podpořila tuto myšlenku a povzbudila týmy s atmosférickými motory zařadila oddělený bodový systém pro piloty a konstruktéry. AGS zvolilo tuto cestu a do svého vozu začalo montovat klasické motory Cosworth V8. Již před sezónní testy naznačily slabou výkonnost vozu, v každém kole ztrácel 5s na vozy Tyrrell se stejným motorem. Pascal Fabre značně zaostával i za vozy bez turba a ještě před koncem sezóny pro něj ve formuli 1 není místo. V poháru Jima Clarka pro piloty s motory bez Turba končí na 5 místě s 35 body.\n\nVozy\n\n"}
{"id": "58972", "url": "https://cs.wikipedia.org/wiki?curid=58972", "title": "Heardův ostrov a McDonaldovy ostrovy", "text": "Heardův ostrov a McDonaldovy ostrovy\n\nHeardův ostrov a McDonaldovy ostrovy jsou vzdálené subantarktické vulkanické ostrovy nacházející se v jižním Indickém oceánu asi na půli cesty mezi Austrálií a Jižní Afrikou a jen něco málo přes 1600 kilometrů od Antarktidy.  Od roku 1947 jsou součástí Austrálie. Na ostrovech se nacházejí jediné dva aktivní vulkány na australském území. Jeden z nich, Mawson Peak, je nejvyšší australskou horou. Skupina ostrovů zaujímá plochu 658 903 hektarů, z čehož přibližně 37 000 hektarů je pevnina a zbytek mořská část.\n\nOstrovy jsou spravovány z Hobartu na Tasmánii a spadají do Australského arktického obvodu oddělení přírodního prostředí a dědictví. Žije na nich mnoho druhů tuleňů a ptáků. Ostrovy jsou součástí mořské rezervace o rozloze 65 890 km². Jsou navštěvovány pouze za účelem přírodovědeckého výzkumu. V letech 1947–1950 měli vědci základnu na Heardově ostrově a McDonaldův ostrov navštívili v roce 1971. V blízkosti ostrovů je několik vraků lodí. Od roku 1997 jsou ostrovy a okolní moře součástí světového přírodního dědictví UNESCO.\n\nHeardův ostrov je pustý, hornatý a pokrytý ledovci. Nachází se na 53°06′00″ j. š. a 73°31′00″ v. d. Jeho dominantou je aktivní vulkán Mawson Peak, který je součástí masivu Big Ben. Tento vulkán je nejvyšší horou Austrálie — jeho výška činí 2 745 metrů, tedy o 527 metrů více než výška Mount Kosciuszka. Mawson Peak je zároveň jedním ze dvou aktivních vulkánů na australském území.\n\nDruhá z obou aktivních sopek je na McDonaldově ostrově. Poté co byla 75 000 let v klidu, začala v roce 1992 soptit. K dosud poslední erupci došlo 10. srpna 2005.\n\nMcDonaldovy ostrovy jsou skalnaté a malé a nacházejí se 44 km západně od Heardova ostrova na 53°03′00″ j. š. a 72°37′00″ v. d. Ostrovy jsou tři: McDonaldův ostrov (230 m vysoký), ostrov Flat (55 m vysoký) a ostrov Mayers Rock (170 m vysoký). Jejich celková plocha je 2,5 km². Ostrovy jsou vrcholky podmořského hřbetu Kerguelen.\nZhruba 10 km severně od Heardova ostrova leží malá skupina ostrůvků a skal, jejichž rozloha činí dohromady přibližně 1,1 km². Jsou to ostrovy: Shag Islet, Sail Rock, Morgan Island a Black Rock.\n\nNa Heardově ostrově ani na McDonaldových ostrovech není žádný přístav.\n\nHeardův ostrov nikdo nenavštívil až do poloviny 50. let 19. století. Pravděpodobně jej jako první spatřil britský lovec tuleňů Peter Kemp dne 27. listopadu 1833. Kemp cestoval lodí \"Magnet\" z Kerguelenů do Antarktidy a údajně jej zanesl do námořních map.\n\n25. listopadu 1853 ostrov uviděl americký lovec tuleňů a kapitán obchodní lodi \"Oriental\" John Heard při cestě z Bostonu do Melbourne. O svém objevu podal zprávu o měsíc později a následně byl po něm ostrov pojmenován. Krátce poté, 4. ledna 1854, objevil kapitán William McDonald z lodi \"Samarang\" McDonaldovy ostrovy v blízkosti Heardova ostrova. Na ostrovech nikdo nepřistál až do března roku 1855, kdy se na něm vylodili lovci tuleňů z lodi \"Corinthian\" vedení kapitánem Erasmem Darwinem Rogersem. V období od 1855 do 1880 zde žilo ve velmi drsných podmínkách několik desítek lovců tuleňů. V jednu dobu měl ostrov až 200 obyvatel. Do roku 1880 však byla značná část populace tuleňů vyhubena, a lovci proto ostrov opustili. Celkem se do té doby vyrobilo 100 000 barelů oleje z rypoušů sloních.\n\nOstrovy představují jedinečnou divočinu, která obsahuje významné příklady biologických a fyzikálních procesů, které v tomto prostředí pokračují bez zásahu člověka.\n\n"}
{"id": "58978", "url": "https://cs.wikipedia.org/wiki?curid=58978", "title": "Unární operace", "text": "Unární operace\n\nV matematice je unární operace taková operace, která má jediný operand. \n\nUnární operace formula_1 na množině formula_2 tedy je zobrazení\npřičemž velmi často je formula_4.\n\n\nUnární operace se vyskytují v mnoha programovacích jazycích. Například v jazyce C jsou následující unární operace:\n\n"}
{"id": "58980", "url": "https://cs.wikipedia.org/wiki?curid=58980", "title": "Jaroslav Mazáč", "text": "Jaroslav Mazáč\n\nJaroslav Mazáč (24. března 1934, Přerov – 28. dubna 2006, Přerov) byl český básník.\n\nVětšinu života strávil coby učitel základních a středních škol v Kojetíně a v Přerově. Mezi jeho žáky patří například i Vladimír Hučín.\n\nJaroslav Mazáč byl členem Obce spisovatelů .\nAž do důchodu učil na SZeŠ v Přerově český jazyk a literaturu, ruský jazyk a dějepis. Vzhledem k tomu, že byl katolík a předseda Československé strany lidové, mu komunistická strana tehdy neumožnila učit na prestižních školách (gymnázia).\n\n"}
{"id": "58982", "url": "https://cs.wikipedia.org/wiki?curid=58982", "title": "Depeche Mode", "text": "Depeche Mode\n\nDepeche Mode je hudební skupina, původem z Basildonu v Anglii, založená v roce 1980. Jejich hudební styl by se dal nejlépe charakterizovat jako synth rock nebo také synth pop (používání umělých zvuků, vytvářených syntezátory a samplery). Stali se jednou z nejvytrvalejších a nejúspěšnějších hudebních skupin, které se objevily během New Wave a New romantic éry. Mnoho jejich klipů se často opakovalo na MTV a Fuse (americké kabelové hudební tv stanice). Díky svému inovativnímu dílu, nahrávacím technikám a použití vzorkování (ang. sampling), ovlivnili mnoho dnes populárních umělců. Jejich album Violator z roku 1990 je považováno za klenot elektronické hudby. Ačkoli jsou významní pro moderní techno scénu, zůstávají nadále u alternativní hudby.\n\nPrvopočátky Depeche Mode mohou být vystopovány až do roku 1976 ve městě Basildon, kdy Vince Clarke a Andrew Fletcher založili skupinu pod názvem \"No Romance in China\". Skupina se však neujala a v roce 1979 vytvořil Vince Clarke s Martinem Gorem novou skupinu nazvanou \"French Look\". Poté se k ní přidal také Andrew Fletcher a skupina se přejmenovala na \"Composition of Sound\". Clarke hrál na kytaru, zpíval a ovládal bicí automat, Fletcher hrál na baskytaru a Gore hrál na sólovou kytaru.\n\nPřitom hledali nového zpěváka. Roku 1980 potkali v jednom basildonském klubu Davea Gahana, který tam zpíval píseň „Heroes“ od Davida Bowieho. Měl problémy se zákonem, byl třikrát ve vězení, ale všude se stával středem pozornosti, stýkal se a znal se s řadou lidí, kteří mohli v té době kapele pomoci dopředu.\n\nByl to právě on, kdo vymyslel název \"Depeche Mode\". Jednou listoval francouzským magazínem \"Dépêche-mode\", který mu dodal inspiraci, a který můžeme přeložit jako „módní aktuality“ nebo doslova jako „depeše módních zpráv“.\n\nToho roku, co byl Dave „objeven“, podepsala skupina smlouvu s labelem Mute Records.\n\nRoku 1981 vydala skupina své první album Speak & Spell. Album bylo veselé, hravé, kritiky kladně přijímané, jenže s přicházejícím úspěchem se začal Clarke skupině vzdalovat. Později oznámil svůj odchod ze skupiny.\n\nKapela byla bez hlavního tahouna Clarka odepisovaná, roku 1982 však vydala album A Broken Frame. To bylo na rozdíl od svého předchůdce temnější, hlavním textařem se stal Gore. Členové kapely dnes tvrdí, že je to to nejhorší, co kdy udělali, i hudební kritici se o něm nevyjadřovali obzvláště pochvalně.\n\nV té době hledali čtvrtého člena kapely. Objevili Alana Wildera, který měl jako jediný člen skupiny hudební vzdělání. Spolu s ním vydala kapela roku 1983 album Construction Time Again, které bylo na rozdíl od A Broken Frame pozitivně přijato.\n\nRoku 1984 vyšlo album Some Great Reward. Předzvěstí byl singl People Are People, který se poprvé ocitl v americké hitparádě Top 40 a je jednou z nejznámějších písní skupiny.\n\nV roce 1986 skupina vydala desku Black Celebration. Název desky přesně vystihuje i celou náladu alba, černé a pochmurné, vyjadřující nespokojenost a nesouhlas se společenským zřízením a hovořícím o problémech v mezilidských vztazích. Sám Gore se vyjádřil: „\"Náš sound je jako velká ponurá zeď, kterou lidé postříkali svítivými barvami\"“. Zároveň je to zatím jediné album skupiny obsahující titulní píseň, tj. píseň, která má stejné jméno jako album.\n\nNadšené recenze následovalo roku 1987 další album Music for the Masses. Album se dočkalo i úspěchu v amerických hitparádách, své fanoušky si našlo i v Japonsku.\n\nRoku 1990 vyšlo album Violator, které znělo odlišněji než doposud zněla tvorba skupiny. Na albu se objevila elektrická kytara a singl Personal Jesus způsobil, že jde komerčně o nejúspěšnější album skupiny.\n\nRoku 1993 vyšla deska Songs of Faith and Devotion, která šla co se týče rockového experimentování ještě dál. Na albu se objevují živé bicí, je zde cítit vliv blues a gospelu a album je celkově oproti Violatoru „zdrsněné“.\n\nSám Dave prošel nemalými změnami, které způsobily nemálo fanouškům po celém světě šok. Z uhlazeného zpěváka, i když s duší rebela, se stal rocker, nechal si narůst dlouhé vlasy, bradku a převzal na sebe podobu Ježíše, a bylo znát, že je drogově závislý. V kapele začala atmosféra houstnout. Problémy byly i kolem Devotional tour podporující album, kdy byla Gahanova závislost znát. Motal texty a padal z pódia. Členové skupiny ani nespali ve stejných hotelech. Vše mělo za následek nervové zhroucení Fletchera. Během turné spáchal frontman skupiny Nirvana Kurt Cobain sebevraždu. Gahan později uvedl: \"„Moje první reakce byla vztek. Byl jsem nasraný, protože mi to připadalo, jako by mi Kurt ukradl můj vlastní nápad. Takhle v hajzlu jsem ve skutečnosti byl“\".\n\nRoku 1995 odešel ze skupiny Wilder. V té době se také Gahan pokusil o sebevraždu. Roku 1996 se předávkoval speedballem (kombinací heroinu a kokainu, kterou užívají těžcí narkomani), načež byl dvě minuty klinicky mrtvý. Později absolvoval úspěšnou odvykací kúru a mohl se skupinou, která byla na pokraji rozpadu, nahrát nové album.\n\nDavid Gahan se po tomto období velmi změnil a k drogám se již nevrátil. O jeho minulosti praví nejedna z písní, které později skupina nahrála (kupříkladu \"Suffer Well\" či \"Barrel of a Gun\").\n\nRoku 1997 vyšlo album Ultra. Gore jej původně plánoval vydat jako sólové album, zřejmě si byl vědom, že skupina zanikne. Singl Barrel of a Gun vypovídá o Gahanově drogovém pekle.\n\nV roce 2001 vydala skupina album Exciter, které se neumístilo příliš dobře v žebříčcích mimo Evropu. Mnoho fanoušků pociťovalo, že album bylo bez inspirace a pod obvyklou úrovní skupiny. Po tomto albu se věnovali členové kapely vlastním projektům.\n\nRoku 2005 vyšlo album Playing the Angel, které bylo kritikou kladně přijato. Jde o první album, k němuž skládal písně i Gahan. Při nahrávání byl kladen důraz na analogové syntezátory.\n\nRoku 2009 bylo vydáno album Sounds of the Universe, na kterém je také znít analog. Při turné podporující toto album, v květnu 2009, byl Gahanovi diagnostikován zhoubný nádor v močovém měchýři. Podstoupil několik operací, nádor byl nakonec úspěšně odstraněn. Následovaly pak další zdravotní problémy, např. natrhlý lýtkový sval či poškozené hlasivky, v důsledku toho bylo mnoho koncertů zrušeno.\n\nV březnu 2012 Gahan oznámil, že mají hotových zhruba 20 písní pro nové album. V červenci bylo ohlášeno, že vyjde 25. března 2013, producentem je jako v případě minulých dvou alb Ben Hillier. Album bylo nazváno Delta Machine.\n\nBěhem následujícího roku proběhlo turné \"Delta Machine Tour\", se svým finálním vystoupením 7. března 2014 v Rusku.\n\n25. ledna 2016 Gore oznámil, že na duben plánují návrat do nahrávacího studia. 11. října stejného roku prozradili, že jejich čtrnácté studiové album, tentokrát produkované Jamesem Fordem, se bude jmenovat Spirit a vyjde na jaře 2017. O čtyři dny později pověděli o evropském turné \"Global Spirit Tour\" začínajícím 5. května 2017, jež se týkalo i České republiky (24. května 2017). Týden nato získali nominaci na Rock and Roll Hall of Fame 2017.\n\nHlavní singl alba, \"Where's the Revolution\", byl zároveň s textovým videem vydán 3. února 2017, 9. února následován i oficiálním videem. Album samotné vyšlo celosvětově 17. března.\n\nZatímco zůstává Depeche Mode stále populární v USA, západní Evropě a Austrálii, jeho nejloajálnější základna fanoušků leží ve střední a východní Evropě, což bylo způsobeno společně několika klíčovými událostmi v této části světa na přelomu 80. a 90. let: celosvětová popularita Depeche Mode a syntetické taneční hudby obecně (která ovšem v té době již v USA slábla), pád komunistických režimů a vzestup internetu, který umožnil okamžitý přístup k západní hudbě a ideám, po kterých tento region, uzavřen v umělé totalitní bublině, prahl. Dnes je zde bezpočet webových stránek fanoušků, snad v každém jazyce, vyzdvihujících skupinu k trvalé slávě.\n\n\nV současnosti se Depeche Mode skládá z těchto tří hudebníků:\n\n\n\n\n\n"}
{"id": "58984", "url": "https://cs.wikipedia.org/wiki?curid=58984", "title": "Normalizace", "text": "Normalizace\n\nNormalizace v československých dějinách je období od násilného potlačení pražského jara v roce 1968 armádami Varšavské smlouvy do sametové revoluce koncem roku 1989. Potřeba „normalizace poměrů“ původně byla oficiálním zdůvodněním represivních opatření na počátku této epochy, jako byly čistky v komunistické straně, propouštění ze zaměstnání, obnovení cenzury, zrušení mnoha zájmových a politických sdružení a organizací a další. Název „normalizace“ se pak přenesl na celou éru, během níž tato opatření zůstávala v platnosti.\n\nTermín normalizace pochází z Moskevského protokolu, podepsaného 27. srpna 1968. \"Poučení z krizového vývoje\" shrnuje obsah protokolu i normalizace takto: „Českoslovenští představitelé v tomto dokumentu vyjádřili své odhodlání dosáhnout normalizace poměrů v naší zemi na základě marxismu-leninismu, obnovit vedoucí úlohu strany a autoritu státní moci dělnické třídy, vyřadit kontrarevoluční organizace z politického života a upevnit mezinárodní svazky ČSSR se Sovětským svazem a dalšími socialistickými spojenci. (…) Na celkových pozitivních výsledcích moskevských jednání se z československé strany aktivně podíleli L. Svoboda, G. Husák, V. Biľak a další politici zaujímající jasné třídní internacionalistické pozice.“\n\nPo celou dobu normalizace byla na československém území umístěna sovětská okupační vojska. Režim byl nadále zcela nedemokratický, útlak byl však v 70. a 80. letech uplatňován mírnějšími nebo skrytějšími metodami než v 50. letech, šlo o aplikaci sovětské verze neostalinismu v našich středoevropských podmínkách.\n\nOd 23. srpna 1968 do dubna 1969 byl postupně oslabován vliv prvního tajemníka ÚV KSČ Alexandra Dubčeka a jeho vedení a začínaly první čistky. Na plénu ÚV KSČ dne 17. dubna 1969 byl do funkce prvního tajemníka ÚV KSČ zvolen Gustáv Husák (socialismus s lidskou tváří se změnil v tzv. \"socialismus s husí kůží\").\n\nByly zrušeny mnohé organizace (některé již podruhé), například Junák, Sokol, K-231, KAN, kulturní spolky a jiné. Byly zrušeny nejen tzv. polednové reformy z ledna 1968, ale i reformy provedené před rokem 1968 (Nová hospodářská soustava, poměrně mírná cenzura, liberální výuka na školách, relativní umělecká svoboda ve filmu, divadle atd). V Bezpečnosti, armádě, odborové organizaci a v nezrušených zájmových organizacích a složkách Národní fronty byly provedeny důkladné čistky. Kádrování z hlediska postoje v roce 1968 vytrvalo po celou dobu normalizace.\n\n16. října 1968 byla podepsána smlouva „o dočasném pobytu sovětských vojsk“ uzákoňující přítomnost sovětské armády na území Československa. Smlouva byla poté schválena Národním shromážděním. Pro hlasovalo 228 poslanců, 10 se zdrželo a proti byli pouze čtyři: František Kriegel, František Vodsloň, Gertruda Sekaninová-Čakrtová a Božena Fuková. Armáda SSSR z Československa odešla až po skončení komunistického režimu, poslední sovětští vojáci odjeli roku 1991; koncem 80. let bylo v ČSSR umístěno 73 500 sovětských vojáků ve více než 80 posádkách.\n\nPo rozsáhlých demonstracích ve dnech 18.–21. srpna 1969 předsednictvo Federálního shromáždění 22. srpna 1969 přijalo zákonné opatření č. 99/1969 Sb. (tzv. pendrekový zákon), které umožnilo tvrdě postihovat účastníky demonstrací a kohokoli, kdo „narušoval socialistický společenský řád“. Zákon podepsali Svoboda, Dubček a Černík.\nNa základě dopisu Ústředního výboru KSČ z ledna 1970 byla zahájena čistka uvnitř strany, v jejímž rámci byli prověrkovými komisemi vyloučeni členové, kteří se účastnili obrodného procesu nebo nebyli loajální vůči normalizaci. Vyloučen byl i Alexander Dubček. Do jara 1971 bylo vyloučeno nebo vyškrtnuto na 30 000 komunistů, vesměs postižených i zákazem výkonu svých povolání.\n\nJiž probíhající proces normalizace byl potvrzen zasedáním Ústředního výboru KSČ z 11. a 12. prosince 1970. Nové Husákovo vedení strany na něm přijalo tzv. \"Poučení z krizového vývoje\". Tento text popisuje příčiny, průběh a ukončení pražského jara z hlediska stalinistického vidění světa. V poučení se konstatuje, že liberální komunisté pronikli do všech oblastí veřejného, hospodářského a politického života už dávno před rokem 1968 (např. včetně Ústavu dějin KSČ, Vysoké stranické školy, Ústavu politických věd). Obavy vedení KSČ z jakékoliv liberalizace negativně ovlivňovaly život společnosti až do roku 1989.\n\nByla zavedena tuhá cenzura. Z komunistické strany bylo vyloučeno 327 000 lidí. O práci přišlo asi 350 000 lidí, z vedoucích míst museli odejít lidé s liberálními názory, mnoha mladým lidem nebylo z kádrových důvodů umožněno studium. Tisíce lidí opustily dobrovolně nebo z donucení republiku. Zrušila se liberální Nová hospodářská soustava plánování. Úroveň občanských a hospodářských svobod se vrátila zhruba na úroveň druhé poloviny 50. let. Korupce dosáhla do té doby nepředstavitelné úrovně. Normalizace silně působila i v polovině osmdesátých let, kdy se sovětský vůdce Michail Gorbačov pokoušel o reformu komunistického systému. Vliv normalizace a skutečnost, že u moci seděli lidé dosazení za normalizace, kteří se po zkušenosti ze 60. let obávali jakékoliv liberalizace, znemožňoval provést zásadnější změny a způsobil, že československé vedení nebylo ochotné dostatečně pružně reformovat komunistický režim – jak lze ostatně vysledovat i v dobových tiskovinách či televizních pořadech, např. v seriálu Malé dějiny jedné rodiny z let 1988-89.\n\nMnozí lidé žili v době normalizace dvojí život a měli dvojí názory – jedny oficiálně, druhé v soukromí. Většina lidí považovala jakoukoliv otevřenou kritiku za zbytečnou provokaci. V osmdesátých letech se opět více aktivoval disent. Policejní represe zahrnující nevybíravé metody získávání spolupracovníků tajné Státní bezpečnosti, teroristické akce a zřejmě i policejní vraždy inscenované jako sebevraždy (např. Přemysl Coufal, Pavel Švanda) nebo nehody (Luboš Holeček) byly mírnější a méně časté než v padesátých letech (byly spíš dobře utajeny než dávány na odiv jako výstraha v letech padesátých) a koncem osmdesátých let místy ochabovaly (Pavel Wonka), nicméně naprosto systematické uplatňování metody cukru a biče, kdy režimu stačilo aby obyvatelstvo předstíralo loajálnost, vedlo k celkovému úpadku české společnosti. Na začátku sedmdesátých let došlo k mírnému hospodářskému vzestupu, který přešel v pozdějších letech do dlouhodobé stagnace a technologického zaostávání.\n\nDuchovním, kteří nebyli dostatečně loajální vůči režimu, byl za normalizace opět odebírán státní souhlas k výkonu činnosti. Katolické církvi bylo znemožněno jmenování neloajálních biskupů a stávající byli tvrdě sledováni (František Tomášek, Josef Hlouch a Štěpán kardinál Trochta). Světící biskup Josef Hlouch zemřel po týrání na StB za účasti českobudějovického církevního tajemníka strany roku 1972, Štěpán Trochta byl utýrán ústeckým krajským církevním tajemníkem v roce 1974 přímo na Litoměřickém biskupství. Později Vatikán v rámci své východní politiky ústupků, kterou prosazoval kardinál Agostino Casaroli, v Československu podobně jako v Maďarsku a Polsku jmenoval několik biskupů, se kterými komunistický režim souhlasil a kteří neměli důvěru vlastních církví. Mezi takové bývá počítán administrátor olomoucké diecéze Josef Vrana. Za poměrně neškodného zřejmě komunistický režim zpočátku považoval i výborného kazatele a řečníka moravského tradicionalistu „primase českého“ Františka Tomáška.\n\nNa protest proti začínající normalizaci se v lednu a únoru 1969 upálili v Praze studenti Jan Palach a Jan Zajíc. V lednu 1969 se v Plzni upálil dělník Josef Hlavatý a v dubnu 1969 v Jihlavě účastník vysočanského sjezdu KSČ Evžen Plocek.\n\nPoté, co v březnu 1969 na mistrovství světa v hokeji porazilo Československo dvakrát po sobě Sovětský svaz (21. a 28. března, 2:0 a 4:3), došlo v centru Prahy k intenzivním oslavám, při kterých byly rozbity výlohy sovětské letecké společnosti Aeroflot na Václavském náměstí. Existují důvody pro hypotézu, že rozbití výlohy bylo policejní provokací k získání záminky pro tvrdý policejní zásah a další represe.\n\n21. srpna 1969 se při ročním výročí vstupu vojsk Varšavské smlouvy konaly po Praze rozsáhlé demonstrace, které byly policejně potlačeny. Již den předtím byly při střelbě milicionářů v Praze a Brně mrtví na obou stranách. 21. srpna vyjela do ulic Prahy navečer s tanky i československá armáda.\n\nV roce 1977 skupina významných osobností vytvořila občanskou iniciativu Charta 77. Její základní manifest, \"Prohlášení Charty 77\", podepsaly v následujících měsících a letech stovky významných i obyčejných lidí, ač nebyla u nás nikdy zveřejněna. Velká většina z nich byla perzekvována (Jan Patočka), mnozí byli propuštěni ze zaměstnání, někteří byli v rámci policejní akce Asanace vydíráním i mučením nuceni k emigraci. Na Prohlášení Charty 77 reagovalo vedení KSČ prohlášením Za nové tvůrčí činy ve jménu socialismu a míru (Anticharta), které podepsaly tisíce významných i obyčejných lidí.\n\nDesáté výročí 21. srpna v roce 1978 se již obešlo bez významnějších veřejných protestů, avšak lidé, zejména v Praze, vyšli do ulic oblečeni v černém.\n\nVýznamný podíl na aktivaci disentu měly informace šířené hlavně československými emigranty působícími v zahraničních rozhlasových stanicích Svobodná Evropa, Hlas Ameriky, britské BBC, Vatikánském rozhlase a dalších. Stát sice jejich vysílání rušil rušičkami, ale jeho finanční a technické možnosti byly omezené, takže na některých vysílacích frekvencích a v některých oblastech se bublavý zvuk rušiček stal jen doplňujícím koloritem, který poslech neznemožňoval. Podobně jako v prosinci 1959 byl proveden pokus o otravu pracovníků Svobodné Evropy atropinem, také 21. února 1981 u zpravodajského oddělení československé redakce Svobodné Evropy vybuchla na podnět rumunské tajné služby nálož. Podobnou akci chystal v roce 1976 i kapitán StB Pavel Minařík, jemuž se po roce 1968 povedlo předstírat emigraci a stát se hlasatelem Svobodné Evropy. Jeho oslavná vystoupení v normalizační televizi byla natolik groteskní, že musel být \"uklizen\" rozšířením fámy, že jej v Polsku přejela černá Volha a objevil se na scéně až po listopadu 1989.\n\nV rámci samizdatu byly vyráběny (tj. většinou opisovány na psacím stroji) nebo dováženy a distribuovány knihy i jiné tiskoviny, které kvůli cenzuře nemohly být šířeny oficiálně. Mnohé výtisky samizdatů kolovaly postupně přes mnoho čtenářů, protože výroba i rozmnožování byly rizikovou činností. Kromě tiskovin se samizdatem šířily i magnetofonové nahrávky (Karel Kryl atd) a koncem 80. let i videonahrávky (Originální videožurnál), koncem 80. let začaly vycházet i samizdatové noviny (např. Lidové Noviny).\n\n\n\n"}
{"id": "58985", "url": "https://cs.wikipedia.org/wiki?curid=58985", "title": "Operace Northwoods", "text": "Operace Northwoods\n\nOperace Northwoods je název tajného dokumentu, který vytvořil americký sbor náčelníků štábů v roce 1962. Dokument obsahoval návrh vojenské operace, iniciované armádou Spojených států. 13. března 1962 jej ministru obrany Robertu McNamarovi předložil předseda sboru náčelníků štábů, Lyman Lemnitzer. McNamara tento návrh ovšem zamítl. Plán viděl i prezident John F. Kennedy, osobně ho zamítl a navíc zbavil Lemnitzera velení. Plány Operace Northwoods byly odtajněny po čtyřiceti letech. Podle dokumentů, které jsou v současnosti oficiálně k dispozici, žádný z bodů operace nebyl realizován pod její záštitou.\n\nTento plán patří mezi tzv. \"\" – psychologické operace, jejichž cílem je manipulace veřejného mínění vlivem nějakého neočekávaného nebo např. traumatizujícího podnětu. Účelem akcí, které Operace Northwoods plánovala, bylo získat všeobecnou podporu americké veřejnosti pro vojenskou invazi na Kubu. Uvedené prostředky zahrnovaly i fingované teroristické akce na území USA proti vlastním obyvatelům, počítající s až stovkami obětí.\n\nDokument navrhoval použití teroristických útoků v okolí základny Guantánamo Bay či přímo na území Spojených států, jakožto záminku pro vojenskou intervenci proti Kubě. Plán zahrnoval:\n\n\n"}
{"id": "58995", "url": "https://cs.wikipedia.org/wiki?curid=58995", "title": "Olaf II. Norský", "text": "Olaf II. Norský\n\nOlaf II. Norský či Olaf II. Haraldsson (995, Ringerike – 29. července 1030), byl norský král v letech 1015 až 1028. Během jeho života se mu přezdívalo Tlustý a po jeho kanonizaci začal být znám jako Svatý Olaf. Narodil se v roce, kdy se Olaf Tryggvason vrátil do Norska a ujal se vlády. Jeho otcem byl Harald Grenske, jeden z potomků prvního norského krále Haralda I. Krásnovlasého.\n\nKrál Olaf II. Haraldsson byl ve staronorštině a moderní islandštině nazýván \"Oláfr hinn helgi\". V současné norštině se používá jméno \"Olav\".\n\nPo několika letech strávených v Anglii, kdy bojoval po boku krále Ætelreda s Dány, se vrátil roku 1015 do Norska a prohlásil se norským králem, maje podporu pěti králů z Uplandu. Začal si podmaňovat západní Norsko, kterému vládli jarlové z Lade. Roku 1016 u Nesjaru porazil dánského místodržícího Sveinna Hákonarson, do té doby skutečného vládce Norska. Mohl se radovat z několika let moci, kterou zatím nezískal žádný jeho předchůdce na trůnu. Ovládl Østland i Trøndelag a v celém království prosazoval křesťanství. Roku 1020 na sněmu v Monsteru ve Vestfoldu zavedl první „křesťanský zákoník“.\n\nTrval na svém nároku na léno na Orkneje, dosáhl míru se švédským králem Olofem Skötkonungem přes Þorgnýra Zákonodárce, a na nějaký čas byl zasnouben s jeho dcerou, švédskou princeznou Ingegerd Olofsdotter. Nakonec se však v roce 1019 oženil s jinou Olofovou dcerou Astrid Olofsdotter, údajně bez jeho souhlasu. Jeho jediná dcera narozená v manželství s Astrid Wulfhilda se později vdala za vévodu Ordulfa Saského.\n\nOlafovy úspěchy však nebyly trvalé, roku 1026 prohrál v bitvě u Helgeå a roku 1028 ho norská šlechta, vroucí nespokojeností a sjednocená pod dánským králem Knutem Velikým, přinutila k odchodu ze země do Kyjevské Rusi.\n\nBěhem své cesty setrval nějaký čas ve Švédsku v Nerike, kde podle místních legend pokřtil mnoho místních obyvatel. V roce 1030 se Olaf chopil příležitosti znovuzískat království po smrti Knutova vicekrále Håkona Eirikssona, byl zabit v bitvě u Stiklestadu, kde se proti němu obrátili někteří jeho vlastní poddaní.\n\nSoudě z prostých historických fakt, zdá se, že Olaf byl, více než cokoliv jiného, celkem neúspěšným vládcem, který zakládal svou moc na jistém druhu spojenectví s mocnějším králem Knutem I. Velikým a který byl zahnán do vyhnanství, když se snažil chopit moci sám pro sebe, a jehož snaha dobýt zpět ztracené království byla rychle rozdrcena. Proto si důvod, proč získal takové postavení po své smrti, žádá vysvětlení. Nejdůležitější jsou tři faktory: jeho role při šíření křesťanství v Norsku, poměry mezi vládnoucími rody a potřeba legitimizovat následující období.\n\nOlaf je všeobecně považován za hlavního strůjce obrácení a konečného upevnění pozice křesťanství v Norsku. To je ovšem značně nadsazeno, již před příchodem a vládou Olafa byly na pobřeží Norska velké kamenné kříže a jiné křesťanské symboly ukazující na hlubší vliv křesťanství. A až na jednu výjimku byli všichni norští vládci křesťany, počínaje Hakonem I. Dobrotivým (kolem 920–961), a také Olafův hlavní rival Knut I. Veliký byl křesťanem.\n\nCo se zdá zjevné, je fakt, že se Olaf snažil založit církev v širším měřítku než kdokoli před ním, mimo jiné zval biskupy z Anglie i Německa. A snažil se také prosazovat křesťanství ve vnitrozemí, kam do té doby křesťanství nedosáhlo. Hospodářství vnitrozemí bylo mnohem silněji závislé na zemědělství, což vedlo k náchylnosti vyznávat kult plodnosti více než ve světu otevřeném a hospodářsky rozmanitějšímu pobřežních oblastech na západě Norska.\n\nZ nejrůznějších důvodů, byla nejdůležitějším okamžikem smrt krále Knuta I. Velikého roku 1035. Možná to byla jistá nespokojenost norské šlechty, která špatně snášela dánskou vládu a která poté dosadila na místo vládce Norska Olafova syna Magna I. Dobrého. Nakonec se Magnus ujal vlády také v Dánsku a během jeho vlády bylo svatému Olafovi zasvěceno velké množství kostelů, ságy zmiňují podobné snahy prosazování kultu svatého Olafa především u tohoto mladého krále. Některé zdroje hovoří také o hladomoru, který zasáhl Norsko po Olafově smrti.\n\nMezi biskupy, se kterými se vrátil Olaf z Anglie, byl biskup Grimkell (Grimkillus). Byl pravděpodobně jediným biskupem z norské misie, který opustil zemi po Olafově smrti a který stál za translací a blahořečením Olafa 3. srpna 1031.\n\nTaková rychlost vyřízení formální kanonizační procedury nebyla u papežského dvora obvyklá; od Olafova případu se tomu nestalo až do roku 1888. Grimkell byl později jmenován biskupem v diecézi Selsey v jihovýchodní Anglii. To je také pravděpodobný důvod, proč jsou rané stopy liturgického kultu svatého Olafa nalézány v Anglii. Modlitby za svatého Olafa jsou v takzvaném „\"Leofricově kolektáři\"“ z roku kolem 1050, kdy byla odkázána biskupem Leofricem z Exeteru církvi v Exeteru, sousední diecézi Selsey. Tento anglický kult byl krátkodobý.\n\nAdam z Brém se zmiňuje kolem roku 1070 o poutním místě v Nidarosu, ale to je jediná doložená zmínka o kultu svatého Olafa v Norsku před polovinou 12. století. Od těchto dob je také zmiňován jako „\"Věčný král Norska\"“, „\"Rex Perpetuus Norvegiæ\"“. Na přelomu let 1152 a 1153 byl Nidaros oddělen od Lundu jako samostatné arcibiskupství. Je pravděpodobné, že jakkoli formální či neformální – jistě to nevíme – bylo uctívání Olafa jako světce, byl v Nidarosu uctíván již dříve před vyzdvižením Nidarosu na úroveň arcidiecéze.\n\nBěhem návštěvy papežského nuncia, Nicholase Breakspeara (pozdějšího papeže Hadriána IV.), byla přednesena báseň „\"Geisli\"“ („sluneční paprsek“). V této básni jsou poprvé zmiňovány zázraky učiněné svatým Olafem. Jeden z nich byl vykonán v den Olafovy smrti, když jeden slepec začal znovu vidět, poté, co si promnul oči rukou, která byla potřísněna světcovou krví.\n\nTexty, které byly použity pro liturgické mše za svatého Olafa během většiny středověku, byly pravděpodobně sestaveny Eysteinem Erlendssonem, druhým norským arcibiskupem v letech 1161–1189. Devět zázraků zaznamenaných v „\"Geisli\"“ bylo základem těchto modlitbách.\n\nMše za svatého Olafa se rozšířily do severských zemí. Mimo raný Olafův kult zaznamenaný v Anglii, existují osamocené zmínky v severských oblastech. V Anglii mu bylo zasvěceno několik kostelů (často jako \"St Olave\"). Anglikánský kostel „St Olave Hart Street“ v City of London je pohřebním místem Samuela Pepyse a jeho ženy. Na jiném místě jižně od London Bridge bylo dáno jeho jméno \"Tooley Street\" a \"St Olave's Poor Law Union\", který se později stal Metropolitan Borough of Bermondsey, jehož chudobinec v Rotherhithe dostal taktéž jeho jméno \"St Olave's Hospital\", dnes je to dům pro starší občany ležící několik stovek metrů od \"St Olaf's Church\", který patří Norské církvi v Londýně.\n\nNorský královský řád svatého Olafa byl založen roku 1847 Oskarem I., králem norským a švédským, na paměť krále Olafa. Je nazýván \"Rex Perpetuus Norvegiæ\", \"Věčný král Norska\", již od 13. století. Svatý Olaf bývá vyobrazován s vikinskou sekerou.\n\nJedinou zemí držící svátek na počest svatého Olafa 29. července jsou Faerské ostrovy, vizte Ólavsøka.\n\n"}
{"id": "58996", "url": "https://cs.wikipedia.org/wiki?curid=58996", "title": "Kar", "text": "Kar\n\nKar je prohlubeň půlkulového tvaru se strmými stěnami vytvořená ledovcem. Je to mezoforma amfiteátrovitého tvaru nacházející se v závěru ledovcových údolí, jedná se tedy o tvar ledovcového původu (glaciální tvar). Jinými názvy jsou cirk ( ) anebo březno, což je ale nesprávný archaický tvar.\n\nKary mohou vznikat nejen ve velehorách, ale také v menších nadmořských výškách, třeba i bezprostředně nad mořskou hladinou. Kary jsou aktivními tvary recentně zaledněných oblastí, ale existují také reliktní kary v oblastech, kde se utvářely ledovce v chladných obdobích geologické minulosti.\n\nKar je utvářen destruktivní činností ledovcového tělesa, které zpětnou a hloubkovou erozí narušuje své podloží. K účinnosti ledovcové eroze přispívají především spodní morény, které svou účinnost dokazují vznikem hlubokých i mělkých ledovcových rýh. Destrukční proces vzniku souvků je nazýván exarací (brázděním, hloubením). Pohybující se ledovec samotnou svojí hmotností může vytrhávat celé bloky hornin (detrakce) a ohlazováním (deterzí) postupně obrušuje podloží. Při boční erozi se uplatňují boční morény, takže se sousední kary mohou propojovat ve velké amfiteátrové kary – tzv. cirky.\n\nKary obvykle bývají ze tří stran obklopeny strmými srázy (tzv. arety), čtvrtou stranou je odváděna ledovcová masa. Na této čtvrté straně může být ledovec oddělen od údolí menším stupněm a kar samotný je poměrně často zahlouben pod ostatní terén, takže po ústupu ledovce bývají zaplněny vodou. Takto vzniklé vodní plochy, spíše jezírka, jsou označována jako karová jezírka, označovaná též jako plesa. K vytváření karových jezírek mohou značnou měrou přispívat také čelní morény, tvořené tillem.\n\nDlouhodobým erozním působením sněhu na podloží (bez ledovce) může dojít k přemodelování závěru údolí do tvaru připomínající kar. Potom se jedná o karoid. (Např. Malá kotlina v Jeseníkách)\n\n\n\n\n"}
{"id": "59002", "url": "https://cs.wikipedia.org/wiki?curid=59002", "title": "Martin Ručinský", "text": "Martin Ručinský\n\nMartin Ručinský (* 11. března 1971 Most) je bývalý český hokejový útočník. V letech 2016–2017 byl generálním manažerem české hokejové reprezentace.\n\nJe držitelem dvou olympijských medailí (zlata z Nagana 1998 a bronzu z Turína 2006), tří zlatých medailí z mistrovství světa (1999, 2001 a 2005) a držitelem titulu mistra české extraligy ze sezóny 2014/2015, po které ukončil aktivní sportovní kariéru.\n\nPro Světový pohár v ledním hokeji 2016 převzal funkci generálního manažera české hokejové reprezentace, přičemž v této funkci zůstal i po zbytek sezóny 2016/2017. V srpnu 2017 oznámil, že v této pozici končí a dále bude u týmu působit při významných akcích jako konzultant.\n\nV roce 2019 byl uveden do Síně slávy českého hokeje.\n\nStatistiky reprezentace na Mistrovstvích světa a Olympijských hrách:\n\nJuniorská reprezentace\n\n"}
{"id": "59004", "url": "https://cs.wikipedia.org/wiki?curid=59004", "title": "Golfský proud", "text": "Golfský proud\n\nGolfský proud a jeho severní větve – Irmingerův, Norský a Severoatlantický proud – je silný, teplý a poměrně rychlý mořský proud Atlantského oceánu. Vzniká v Mexickém zálivu, díky čemuž má i své jméno (gulf = anglicky záliv). Pokračuje Floridským průlivem, sleduje pobřeží Severní Ameriky k ostrovu Newfoundland, kde se odchyluje od pevniny a pak přechází přes Atlantský oceán. Přibližně na 40° s. š. a 30° z. d. se rozděluje na dvě větve: severní proud míří k severní Evropě a jižní se obrací k západnímu pobřeží Afriky.\n\nGolfský proud je zhruba 100 kilometrů široký a 800 až 1200 metrů hluboký. Rychlost proudění je nejvyšší u povrchu, přičemž maximální rychlost je obvykle asi 2,5 metru za sekundu.\n\nGolfský proud ovlivňuje podnebí východního pobřeží Severní Ameriky od Floridy po Newfoundland a západního pobřeží Evropy. Severní větev Golfského proudu, nazývaná Severoatlantický proud, zmírňuje v západní Evropě zimy, zejména na severu. Ty jsou tak teplejší než na jiných místech Země se stejnou zeměpisnou šířkou. Například v lednu činí rozdíl průměrných teplot mezi pobřežím Norska a severními částmi Kanady přibližně 30 °C. Klimatická změna jej nemusí tak ovlivnit, jak se doposud předpokládalo, protože je více stabilní.\n\nNa Golfský proud má vliv stav atmosféry a proudění v ní. Tato tzv. severoatlantická oscilace mění rychlost proudu a je s ním v přímé i nepřímé interakci. Golfský proud je také součástí termohalinní cirkulace probíhající v oceánském bazénu.\n\n"}
{"id": "59006", "url": "https://cs.wikipedia.org/wiki?curid=59006", "title": "Borovice", "text": "Borovice\n\nBorovice (\"Pinus\") je rod stálezelených jehličnatých stromů, popřípadě keřů, z čeledi borovicovité (\"Pinaceae\"). Se zhruba 110 druhy jde o největší rod čeledi. Stejně jako ostatní zástupci čeledi borovicovitých se přirozeně vyskytují výhradně na severní polokouli (výjimkou je \"Pinus merkusii\", jež na Sumatře zasahuje i na polokouli jižní). Areál rozšíření rodu je velikýː rostou od oblasti severských lesů přes mírný pás a subtropy až do hor tropů, někde vystupují až k horní hranici lesa či nad ní. Pochází pravděpodobně ze Starého světa, maxima druhového bohatství ovšem dosahuje v Severní a Střední Americe, další bohatou oblastí je východní Asie, Indočína a oblast Himálaje. V Evropě se vyskytuje 12–13 původních druhů, z toho 9–10 dvoujehličných a 3 pětijehličné. Vesměs jde o silně světlomilné, konkurenčně slabé stromy s velmi malými nároky na kvalitu půdy, které jsou schopny dobře snášet nejrůznější stanoviště; mnohé plní roli pionýrských dřevin. Některé severoamerické i středomořské druhy jsou velmi dobře adaptovány na lesní požáry, jak dokládají již fosilní nálezy. Mezi borovice patří i nejstarší žijící vyšší organismy na Zemiː některé exempláře borovice dlouhověké (\"Pinus\" \"longaeva\") jsou prokazatelně staré více než 4 800 let.\n\nRod se taxonomicky dělí na dva podrodyː \"Pinus\" neboli „tvrdé borovice“, se 2–3, výjimečně 5 nebo až 8 jehlicemi ve svazečku s vytrvalou pochvou, dvěma cévními svazky, průduchy rozloženými rovnoměrně po všech stranách jehlice a na hřbetních šupinách šišek s výrazným „pupkem“ (umbo), a \"Strobus\" neboli „měkké“ borovice, obvykle s 3 nebo 5 jehlicemi ve svazečku s opadavou pochvou, s jedním cévním svazkem, průduchy převážně na vnitřní straně jehlice a pupkem (umbo) umístěným na konci semenné šupiny šišky. Evolučně se vyvinul již v období spodní křídy.\n\nBorovice patří mezi hospodářsky nejdůležitější jehličnaté dřeviny. Především poskytují kvalitní, měkké až středně tvrdé, snadno opracovatelné dřevo, využitelné ke stavebním účelům i na výrobu nábytku. Využívá se též pryskyřice, obsahující množství aromatických terpenických látek, a to v aromaterapii a kosmetice, stejně jako v léčivých mastech při revmatismu nebo artritidě; je také zdrojem přírodního terpentýnu. Jehličí a kůra mají mnoho vitamínů a byly či stále jsou v různých oblastech světa využívány při výrobě potravin, stejně jako jedlá semena některých druhů, známá jako piniové či „cedrové“ oříšky. Velký význam mají borovice v zahradní architektuře jako okrasné stromy a keře, oblíbené jsou i jako vánoční stromky. Mnohé druhy borovic hrály značnou roli v kulturním, folklórním a spirituálním životě lidí, objevují se také v nesčetných literárních a výtvarných dílech a v heraldice.\n\nČeský název borovice je odvozen ze slova \"bor\", což bylo původní označení pro borový, ale asi i obecně jehličnatý les, značí tedy strom rostoucí v boru (podobnou etymologii má též \"borůvka\"). Slovní základ je všeslovanský a pochází z praslovanštiny, paralely má též v starogermánských jazycích (např. staroanglicky \"bearu\" – les, staroislandsky \"bǫrr\" – strom); prapůvod zřejmě směřuje k indoevropskému \"*bhar-\" „hrot, štětina“, přeneseně tedy jehličnatý strom. Odborným názvem je latinské slovo \"pinus\", jímž Římané označovali právě borovice, jeho základ lze vystopovat k praindoevroskému \"*pīt-\" („pryskyřice“)\".\" S „rostlinnou šťávou\" – pryskyřicí – souvisí pravděpodobně též starší, ale dosud někdy užívaný název sosna, jehož předpokládaný kořen \"*sop-\" se objevuje např. také v dnešním francouzském názvu jedle (\"sapin\") či latinském výrazu pro smrk (\"sappinus\").\n\nVětšina druhů borovic je stromovitého vzrůstu, největší z nich dorůstají do výšek přes 70 m (borovice Lambertova, borovice těžká) a průměru kmene přes 2 metry. Několik druhů má naopak habitus vysloveně keřovitý, např. borovice kleč, borovice zakrslá nebo borovice vrcholová. Koruna bývá v mládí válcovitá, později kulovitá, oválná nebo rozprostřená. Kůra je v mládí šupinovitá nebo hladká (u podrodu \"Strobus\"), ve stáří vytváří silnou rozbrázděnou borku; u některých druhů (borovice Bungeova) se kůra i v dospělém věku odlupuje v plátech jako u tisu červeného nebo platanu. Větvení u stromových druhů je monopodiální, s jedním průběžným kmenem, který může být rovný a přímý, nebo nejrůzněji pokroucený; větve vyrůstají v nepravidelných pseudopřeslenech. Kořenový systém je většinou kůlovitý (výjimkou je mělce kořenící borovice vejmutovka), se silným hlavním kořenem a mnoha postranními kořeny, které mohou sahat do značných hloubek (uvádí se 2–3 metry, na nepříznivých substrátech, na skalách a podobných stanovištích ale až 12 metrů). Na nepříznivých stanovištích se vyvíjí pouze podpovrchové postranní kořeny, které však mohou např. u borovice těžké zasahovat až 46 metrů od stromu. Borovice si tedy dokáží opatřit vodu i ze značně vzdálených zdrojů, která je pro jiné dřeviny nedostupná.\n\nBorovice patří mezi dlouho žijící dřeviny. Nejstarší exempláře borovice dlouhověké ve White Mountains v Kalifornii mají prokazatelný věk přes 4800 let, což z nich činí nejstarší žijící jedince na světě (organismy, jejichž věk se odhaduje na desetitisíce let, jako je topolový porost Pando v Utahu nebo skandinávský smrk Old Tjikko, jsou obnovující se klony). Věk přes 1000 let byl prokázán i u dalších druhů ze sekce \"Balfourianae\", stejně jako u borovice bělokmenné, ohebné nebo u evropské borovice Heldreichovy, jednoho z nejstarších evropských stromů. Většina ostatních druhů borovic se dožívá věku v rozmezí zhruba 200–600 let.\n\nOlistění borovic nabývá čtyř různých podob. Semenáčky klíčí 3–24 děložními lístky; mladí jedinci zhruba do tří let věku mají primární, jednotlivě stojící jehlice (tedy ještě nikoli ve svazečcích) umístěné spirálovitě okolo letorostu. Katafyly (též primární šupiny) jsou drobné, nefotosyntetizující kopinaté útvary patrně listenového původu vyrůstající na letorostech pod brachyblasty s jehlicemi; u tzv. tvrdých borovic jsou více či méně vytrvalé, u měkkých borovic naopak záhy opadávají a na větvích po nich zůstávají patrné drobné jizvy – polštářky. Konečně dospělé jehlice vyrůstají na krátkých výhoncích (brachyblastech) z blanité pochvy, která je v závislosti na druhu opadavá, vytrvalá nebo růžicovitě se kroutící, a to ve svazečcích obvykle po 2–5, výjimečně i po 1 nebo po 6–8. Nabývají různé délky (podle druhu), od 2–3 cm (borovice Banksova) až po více než 40 cm (borovice Engelmannova, borovice bahenní). Mohou být tuhé a ostře pichlavé, nebo naopak hedvábně měkké, s průduchy umístěnými buď ve světlejším proužku na vnitřní straně jehlice (podrod \"Strobus\"), nebo rovnoměrně po všech stranách jehlice. Obvykle bývají chomáčovitě nahloučeny na letorostech, svazečky jehlic borovice tuhé však vyrůstají i přímo na kmeni. U některých druhů jsou jehlice převislé (velmi nápadně např. u borovice Lumholtzovy nebo kanárské). Na stromě vytrvávají nejčastěji 3–6 let, výjimkou však nejsou i jehlice přetrvávající několik desítek let.\n\nPupeny jsou zpravidla vejčité, špičaté, pryskyřičné nebo bez pryskyřice, kryté šupinami. S výjimkou několika málo druhů (borovice lesní, borovice tuhá) není u rodu vyvinuta zmlazovací schopnost, po poškození nebo řezu tedy nedokáží regenerovat; chybějící vzrůstný vrchol nahrazují ohnutými bočními větvemi (tzv. bajonety). Výhony z pupenů přirůstají různými druhově specifickými způsobyː v zásadě jejich růst může být uninodální, tj. jeden článek (internodium) za jednu vegetační sezónu (ze známějších druhů např. borovice lesní nebo černá), nebo multinodální, tedy více internodií v jedné vegetační sezóně; druhý z nich může nabývat několika různých morfologických typů v závislosti na druhu borovice. Vlivem patogenů nebo různých mutací mohou na větvích vznikat různé novotvary – čarověníky.\n\nSamčí, prašníkové šištice jsou nejčastěji žluté nebo růžové, nahloučené na letorostech v paždí podpůrných šupin brachyblastů; tyčinky mají plochou nitku a dvě prašná pouzdra. Pylová zrna mají vzdušné váčky a jsou rozšiřována větrem na velké vzdálenosti. Samičí šištice vyrůstají po 1–3, ojediněle ve větším počtu, na krátkých stopkách hned pod vrcholovým pupenem. Po opylení upadá pylové zrno často do roční dormance a samičí šištice se mění v tzv. konelety, drobné útvary velikosti zhruba lískového oříšku na přímé nebo nazpět ohnuté stopce. Teprve druhý rok pylové zrnko vyklíčí a nastává oplození, po němž konelety dalších 15–16 měsíců dozrávají v dřevnaté šišky se semeny, které se po dozrání většinou hygroskopicky otevírají. Výjimkou jsou např. šišky borovice limby a některých dalších druhů, které opadávají neotevřené, popř. šišky tzv. serotinní, které zůstávají na stromě neotevřené po mnoho let a otevírají se při požárech. Semena leží po dvou na semenných šupinách; u některých druhů mají křídlo, které je buď pevně přirostlé, nebo volně objímavé, může být ale také vyvinuto pouze rudimentárně nebo úplně chybět. Okřídlená semena pro šíření využívají vítr, těžká a velká bezkřídlá semena jsou rozšiřována zvířaty, která je vyhledávají a konzumují. Klíčí většinou téhož roku, u některých druhů však přeléhají.\n\nVelikost šišek je velmi různorodá: od několika cm až po 60 cm (borovice Lambertova). Hmotnost šišky je např. u borovice Coulterovy více než 2 kilogramy. Dle druhů nabývají různého tvaruː mohou být téměř kulovité, vejcovité, rohlíčkovité nebo dlouze válcovité. K popisu šišek je třeba rozlišovat několik charakteristickým znaků, které mohou nabývat různých morfologických podob. Na vnější koncové straně semenných šupin je obvykle štítek (apofýza) neboli část tvořící povrch zavřené šišky; zhruba uprostřed něho (dorzálně), a nebo na jeho okraji (terminálně) je umístěn tzv. pupek (umbo, přírůstek prvního roku), který může být opatřen dlouhou osinou nebo pevným a ostrým trnem.\n\nObvyklá ploidie rodu je 2n = 24.\n\nBorovice se stejně jako ostatní zástupci čeledi borovicovitých přirozeně vyskytují výhradně na severní polokouli (výjimkou je \"Pinus merkusii\", jež na Sumatře zasahuje i na polokouli jižní). Areál rozšíření rodu je velikýː rostou od oblasti severských lesů přes mírný pás a subtropy až do hor tropů, od mořské hladiny až do výšek 4000 m n. m. V mnoha oblastech tvoří dominantu lesních porostů, někde vystupují až k horní hranici lesa nebo i nad ní. Maximum druhového bohatství je v Severní a Střední Americe (Spojené státy americké, Mexiko, Guatemala, Kuba), kde rostou přibližně dvě třetiny všech taxonů; další bohatou oblastí je východní Asie, Indočína a Himálaj. V Evropě se vyskytuje 12–13 autochtonních druhů, 9–10 dvoujehličných a 3 pětijehličné. Oblast původu taxonu je nejistá, ale pravděpodobně se jedná o Starý svět. Jako hospodářské dřeviny jsou borovice pěstovány, mnohdy v plantážních monokulturách, i v oblastech mimo svůj původní areál, též na jižní polokouli včetně Austrálie a Nového Zélandu, kam byly introdukovány (masivně např. borovice paprsčitá – \"Pinus radiata\"). Poměrně dobře snášejí znečištěné ovzduší a průmyslové exhalace, proto patří k dřevinám celosvětově často vysazovaným v městském prostředí.\nVesměs jde o silně světlomilné, a tedy konkurenčně slabé dřeviny, s dosti malými nároky na kvalitu půdy. Jsou schopny dobře snášet půdy chudé, písčité a kamenité, stejně jako exponovaná suchá a skalnatá stanoviště; některé druhy se však přizpůsobí i vlhčím až bažinatým podmínkám. Preferují obvykle kyselejší půdy, vesměs jsou ale generalisty schopnými přizpůsobit se danému substrátu; jen málo druhů je vápnomilných (obligátně borovice Heldreichova, na vápenci dobře roste též jinak všestranná borovice černá) nebo schopných růst na trvale zamokřených substrátech (borovice blatka a její kříženci). Mnohé patří mezi pionýrské dřeviny, které zahajují sukcesi dřevin na různá druhotně narušená stanoviště. Díky své nenáročnosti na vláhu a živiny plní nezastupitelnou úlohu při zalesňování neplodných půd, v půdoochranných výsadbách a rekultivacích.\n\nDruhem s největší ekologickou amplitudou (a také areálem) je borovice lesní, která je coby pionýrská dřevina schopná osídlit širokou škálu biotopů od skalních výchozů přes písčiny, rašeliniště, slatiniště a vřesoviště až po hadcové podloží; tvoří též důležitou součást skandinávské a západosibiřské tajgy. Dalšími borovicemi rostoucími v severské tajze jsou borovice sibiřská a zakrslá (Sibiř) nebo borovice Banksova a pokroucená (Kanada). Borovice kleč a její příbuzné druhy tvoří porosty nad horní hranicí lesa v evropských pohořích. Ve Středomoří jsou borovice jako pinie, přímořská nebo halepská součástí tvrdolisté vegetace přizpůsobené suchým a horkým létům, podobně jako borovice v suchomilné vegetaci na jihozápadě Spojených států amerických a v Mexiku. V horách severoamerického západu porůstají horské hřebeny a svahy na méně úrodných půdách. Rozsáhlé jehličnaté lesy s uplatněním borovic pokrývají jihovýchod a středojih Spojených států amerických, další druhy rostou ve smíšených lesích severovýchodu a Appalačských hor. V zapojených smíšených klimaxových lesích se ovšem dlouhodobě uplatní pouze několik málo druhů schopných snášet alespoň částečné zastínění, jako borovice vejmutovka; ostatní se proti konkurenci prosazují pouze tam, kde je potlačena nepříznivými životními faktory (sucho, minimum živin) a nebo pravidelně likvidována požáry. Obvyklými doprovodnými rostlinami borovic jsou méně náročné světlomilné duby, břízy, jeřáby, jalovce, modříny, široká škála vřesovcovitých (vřes, borůvky ad.), v chladnějších severských oblastech též keřovité vrby.\n\nPopulace většiny druhů borovic jsou považovány za stabilní, bez známek ohrožení. Mezi kriticky ohrožené druhy řadí organizace Mezinárodní svaz ochrany přírody borovici Torreyovu, borovici šupinatou, a druh \"Pinus cernua.\" U zhruba 20 druhů hospodářsky pěstovaných mimo oblast původního výskytu se naopak uvádí invazní potenciál narušující původní ekosystémy, především v Austrálii, na Novém Zélandu a v jižní Africe (mj. borovice Elliottova, paprsčitá, černá, halepská nebo přímořská, ale na Novém Zélandu též evropská borovice lesní). Světlomilné a pionýrské borovice jsou zde hrozbou především pro původní travinná a křovinná společenstva, např. pro vzácný jihoafrický fynbos, která postupně zarůstají a vytlačují tak místní druhy rostlin a živočichů. V menší míře narušují též lesní porosty, hlavně pokud jsou zároveň narušovány klimatickou změnou, hospodářskými disturbancemi nebo požáry. V České republice je za nebezpečný invazní druh považována borovice vejmutovka poškozující vzácné reliktní bory v Národním parku České Švýcarsko.\n\nJako většina ostatních dřevin formují borovice mykorhizní vztahy s lesními houbami. Jedná se o ektomykorhizu, kdy houby vytváří kolem kořene tzv. \"hyfový plášť\", díky němuž se zvyšuje savá plocha soustavy a zásobení rostliny živinami. Častými symbionty jsou muchomůrky, lišky, ryzce (např. ryzec pravý), mnohé klouzky, holubinky či hřiby (hřib borový, hřib smrkový a další). Semena borovic poskytují potravu mnoha živočichům, ať jsou to ptáci (křivky, datlovití nebo ořešník kropenatý, specializující se na šišky borovice limby), hlodavci (veverky, plši, různí myšovití), doplňkově i některé šelmy (kuna, norek, sobol). Například semeny borovice sibiřské se v tajze živí až 30 druhů živočichů, na nichž dál přímo závisí i predátoři v složitých ekosystémových vazbách. Mladé borové jehličí je požíráno spárkatou zvěří (v Americe např. losy), ptáky (tetřev hlušec) a housenkami mnoha druhů hmyzu, které mohou působit značné škody. Mšice medovnice, např. medovnice borová (\"Cinara pini\") nebo medovnice lesklá (\"Cinara nuda\"), produkují napichováním a sáním asimilačního proudu ze sítkovic sladkou lepkavou šťávu – medovici, která je sbírána a využívána včelami pro tvorbu lesního medu.\n\nMezi obvyklé hmyzí škůdce borovic patří bekyně mniška, bourovec borový, lýkohubi, kůrovci (rod \"Dendroctonus\") či obaleči. Stromy mohou být napadány také rostlinnými parazity a poloparazity jako jmelí a další příbuzné druhy z čeledi santálovitých. Dřeviny oslabené škůdci nebo různými abiotickými stresy (např. suchem) jsou náchylné na poškození houbovými patogeny, jejichž šíření může být umocněno v monokulturních hospodářských výsadbáchː \"Sphaeropsis sapinea\" způsobuje chřadnutí a prosychání borovic (nejvíce borovice černé, ale i mnoha dalších), \"Mycosphaerella pini\", \"Lophodermium seditiosum\" a příbuzné druhy pak sypavku – závažné onemocnění napadající jehlice. Škodí též různé druhy rzí a cenangií. K nejvážnějším patogenům patří dvoubytná rez vejmutovková (\"Cronartium ribicola\"), jejímž druhým hostitelem je rybíz. Napadá především borovice z podrodu \"Strobus\" a způsobuje v několika letech úhyn i do té doby zcela vitálních jedinců; projevuje se zduřeninami na kmeni, výtokem pryskyřice a na jaře drobnými oranžovými plodnicemi. Rez borová (\"Cronartium asclepiadeum\") se specializuje naopak hlavně na dvoujehličné borovice. Sosnokrut (\"Melampsora pinitorqua\") je taktéž dvoubytná rez způsobující typické zkroucení výhonů především u borovice lesní, přípletka černá (\"Herpotrychia nigra\") pak napadá borovice ve vysokohorském prostředí, kde dlouho leží sníh (hlavně tedy kleč nebo borovici limbu). Z dřevokazných hub na borovicích rostou ohňovce, ďubkatec borový, kotrč kadeřavý, václavky nebo hnědák Schweinitzův.\n\nMnohé severoamerické i středomořské borovice jsou velmi dobře adaptovány na lesní požáry, díky kterým se coby světlomilné dřeviny dokáží udržovat v porostu; v prostředí bez pravidelných požárů ze stanoviště ustupují, neboť se v zastínění těžko zmlazují; lze je tedy řadit mezi pyrofyty. Fosilní nálezy přitom ukazují, že mimořádná schopnost nakládat s ohněm provází borovice od samého počátku jejich evoluce. K těmto adaptacím patří např. tlustá kůra, která menším požárům odolá a strom dokáže přežít (borovice těžká), nebo serotinní šišky, které se otevírají a vysemeňují až při vysokých teplotách indukovaných právě ohněm, což semenáčkům zajišťuje prostředí vyčištěné od konkurenčních rostlin (borovice Banksova, borovice pokroucená, \"Pinus muricata\"). Další druhy mají spící očka skrytá pod kůrou, která se po jejím ohoření probudí a strom znovu obrazí (\"Pinus echinata\", \"Pinus brutia, Pinus canariensis\" a další). Další pozoruhodnou adaptací je tzv. trávové stadium růstu, kdy terminální růstový pupen mladého stromku je ukryt pod hustým chomáčem přízemně rostoucích dlouhých jehlic, takže rostlina spíše než strom připomíná velký trs trávy. Při požáru trs jehlic sice ohoří, ovšem hlavní pupen je ochráněn; ohořelé jehlice jsou poté nahrazeny novými. Toto trávové stadium trvá u mladých jedinců ve stáří zhruba 1–7 let (ojediněle až 20 let) a strom při něm neroste do výšky, ale buduje hlubokou a důkladnou síť kořenů, shromažďuje živiny a vyčkává na dobré podmínky, například na dostatek světla (kupříkladu po požáru a likvidaci konkurence ohněm); teprve potom zahájí rychlý růst do výšky a vytvoří si silnou, ohnivzdornou borku. Trávová etapa byla pozorována u borovice Elliottovy variety \"densa\", borovice bahenní, borovice Montezumovy, borovice pavejmutky a druhů \"Pinus engelmannii\", \"Pinus merkusii\" a \"Pinus tropicalis\".\n\nRod \"Pinus\" platně popsal Carl Linné ve své knize \"Species plantarum\" z roku 1753, přičemž do něho zahrnul i všechny tehdy známé jedle, modříny a smrky; ty byly později jinými autory vyděleny do samostatných rodů. Systematická klasifikace rodu \"Pinus\" se rovněž v čase proměňovalaː byl dělen na více rodů nebo naopak byly navrhovány různé další podrody (např. \"Ducampopinus\" odpovídající zhruba sekci \"Parrya\" v podrodu \"Strobus\"), které však nebyly molekulárními genetickými studiemi fylogeneze borovic potvrzeny. Měnil se také počet jednotlivých sekcí a podsekcí a zařazení některých problematických druhů; fylogenetické studie konce 20. a 21. století se však již v zásadě shodují na podobě a monofyletičnosti podrodů a sekcí uvedených v přehledu níže.\n\nBorovice patří mezi vývojově staré taxony, fosilní záznamy udávají existenci rodu již před 130–140 miliony let, tedy ze spodní křídy. Do konce křídy bylo už dokončeno i rozdělení na oba podrody \"Pinus\" a \"Strobus\", což časově odpovídá dalším generickým párům čeledi (např. \"Abies\" a \"Keteleeria\" nebo \"Larix\" a \"Pseudotsuga\"). Vývojově původnější z obou podrodů je \"Strobus\"; jeho bazální větví, a tedy nejprimitivnějšími recentními borovicemi, je sekce \"Parrya\", v níž nalezneme řadu druhů s unikátními vlastnostmi v rámci rodu (např. jediná jehlice na brachyblastu u \"Pinus monophylla\", dvoudomost u \"Pinus johannis\"). Oba podrody jsou monofyletické, až na výjimky jasně morfologicky rozlišitelné a geneticky od sebe vzdálené přibližně stejně jako některé jiné rody v čeledi, což by umožňovalo brát je i jako dva samostatné rody, nicméně vzhledem k jasné monofyletičnosti celého rodu \"Pinus\" (v širokém smyslu) a nomenklatorickým obtížím případného přejmenovávání zůstávají i nadále pojímány na úrovni podrodů. Sesterským taxonem je pravděpodobně dvojice rodů smrk (\"Picea\") a \"Cathaya\"; pro širokou shodu však dosud chybí definitivní fylogenetické důkazy.\n\nBorovice se dělí na dva podrody: \"Pinus\" a \"Strobus\". Rozlišováno je 110–114 recentních druhů, počet v literatuře popisovaných taxonů je však větší, neboť mnohé jsou v různých zdrojích pojímány jako samostatné druhy, v jiných jen jako poddruhy nebo varianty. Borovice je navíc jedním z rodů, v němž stále probíhá speciace (vznik nových druhů) a další druhy jsou průběžně popisovány (např. laoská borovice větromilná v roce 2006, za samostatný druh definitivně potvrzena 2010). Snadno dochází také k spontánním hybridizacím. Lektotypem rodu je borovice lesní (\"Pinus sylvestris\").\n\nNásledující seznam druhů je převzat ze internetových stránek Gymnosperm Database a pro účely článku revidován podle dalších studií. České názvy jsou uváděné podle stránek Biolib.cz, Botany.cz a dostupné odborné literatury.\n\nTéž \"Diploxylon\" či „tvrdé borovice“, cca 70 druhů. Obvykle 2–3, výjimečně 5 nebo až 8 jehlic ve svazečku s vytrvalou pochvou. Na jehlicích dva cévní svazky, průduchy rozloženy víceméně rovnoměrně po všech stranách jehlice. Na hřbetních šupinách šišek je výrazný „pupek“ (umbo).\n\nTéž \"Haploxylon\" či „měkké“ borovice, cca 40 druhů. Obvykle 3 nebo 5 (někdy i 1 nebo 2) jehlic ve svazečku s opadavou pochvou, jehlice s jedním cévním svazkem, průduchy převážně na vnitřní straně jehlice. Pupek (umbo) umístěn až na výjimky na konci semenné šupiny.\n\n\n\nJak již bylo uvedeno, mnohé druhy borovic se v přírodě i v kultuře navzájem snadno kříží a na překryvu areálů více druhů mohou vytvářet i poměrně nepřehledné hybridní roje obtížně určitelných jedinců (například agregát druhů borovice kleče). Níže jsou uvedeni významnější kříženci, s nimiž se lze setkat v kulturních výsadbách nebo ve volné přírodě.\n\n\nNa aromatickou pryskyřici jsou bohaté všechny druhy borovic, využívány jsou však mnohem více druhy „tvrdých borovic“, tedy z podrodu \"Pinus\", jako středomořská borovice přímořská, kalábrijská nebo halepská, dále borovice lesní a černá, severoamerické borovice Elliotova a bahenní nebo asijské borovice dlouholistá či Massonova; k hlavním světovým producentům patří Čína, Indonésie, Rusko, Portugalsko a v minulosti též USA, ale velkou produkci má též Jihoafrická republika nebo Keňa, kde rostou borovice pouze introdukovaně. V mnoha zemích včetně České republiky jsou naopak tradiční způsoby těžby spočívající v nařezávání a odkorňování živých stromů a zachytávání prýštící pryskyřice (tzv. smolaření) již zakázány. Pryskyřice se hojně využívala jednak mechanicky pro utěsňování a impregnaci lodí, ale též jako léčivo nebo přírodní lepidlo. Je také zdrojem přírodního terpentýnu, který je spolu se svým destilačním zbytkem (kalafunou) výchozí surovinou pro množství dalších produktů, jako laky, rozpouštědla k ředění barev, insekticidní přípravky, gumy, tiskové barvy atd. Ze dřeva borovice černé prosyceného pryskyřicí se na Balkáně vyráběly louče na svícení. Pryskyřice borovice halepské je v Řecku přidávána do bílého vína, nazývaného retsina.\n\nBorová silice obsahuje celou řadu terpenických látek, jako alfa a beta pinen, limonen, kamfen, felandren, geraniol, linalool, citronellol, borneol a další. Éterické oleje se destilují především z borovice lesní a z kosodřeviny (kleče), a to parní destilací z čerstvých větviček, jehlic a šišek. Mají zklidňující, analgetické, antiseptické a antibakteriální účinky a užívají se v aromaterapii i v lékařství, především jako součást různých antirevmatických, hojivých a masážních mastí, při bolavých kloubech, artritidě nebo různých pohmožděninách a drobných poraněních, dále ke koupelím, potírání a inhalacím při nachlazení a chorobách dýchacích cest stejně jako při péči o pleť a kožních nemocech včetně lupénky. Jejich příjemná vůně v aromaterapii pomáhá zklidňovat nervový systém, ulevovat při stresu, uvolňovat úzkost a tenzi a osvěžovat mysl. Jsou také součástí různých parfémů, aromatických mýdel, osvěžovačů vzduchu a podobných přípravků.\n\nBorovice poskytují kvalitní dřevo s širokým spektrem využití; vedle smrku jsou nejpoužívanějším jehličnatým stromem v dřevařském průmyslu. Vzhledem k velkému druhovému bohatství a proměnlivosti borovic existují značné rozdíly i v charakteristice jejich dřeva. Obecně vzato je měkčí až středně tvrdé, dobře opracovatelné, avšak silně pryskyřičné, s výraznou kresbou letokruhů; bělové dřevo je světle krémové až okrové, jádrové v odstínech oranžové, načervenalé a hnědé. Pro vysoký obsah pryskyřice velmi dobře hoří. Dřevo tzv. „tvrdých borovic“ (\"Pinus\") je tvrdší a hutnější – z často průmyslově využívaných druhů více např. u borovice bahenní (650 kg/m) nebo kadidlové, méně u borovice těžké (450 kg/m), Jeffreyovy, lesní (550 kg/m) či černé –, s hrubší strukturou a výraznějšími letokruhy. Naopak u „měkkých borovic“ (\"Strobus\") je dřevo měkké, málo odolné, s jemnou strukturou a méně výraznými letokruhy; nejvyužívanějšími měkkými borovicemi jsou vejmutovka (průměrná hustota 400 kg/m, borovice Lambertova a borovice pohorská. Dřevo se používá na výrobu nábytku, na okna a dveře včetně rámů, na trámoví, podvaly a „polštáře“ pod podlahy, též jako stavební dřevo či na výrobu buničiny. Proti smrku se hůře natírá, lakuje, lepí a moří, při nevhodném zpracování časem modrá.\n\nZe stavebního hlediska je dřevo díky vysokému obsahu pryskyřice odolné proti vlivu vlhkosti – osvědčuje se v prostředí se střídajícím se suchem a vlhkem. Jeho nevýhodou je vyšší křehkost a menší pružnost, i proto se nedoporučuje používat na konstrukční prvky namáhané ohybem. Vadou dřeva je, že se z něho po čase uvolňují suky.\n\nKůra borovic obsahuje antioxidační látky, flavonoidy, třísloviny a množství vitamínů a byla konzumována např. americkými indiány po celá staletí. Jako prostředek proti kurdějím byla využívána ruskými kozáky na Sibiři a Dálném východě, vyrábí se z ní rovněž potravní doplňky, např. Pycnogenol. Jehličí se využívá na podestýlky, mulče nebo k balení zboží, z dlouhých, pevných a ohebných jehlic borovice karibské se v Nikaragui pletou ozdobné rohože a koše. Čaj z borového jehličí a čerstvých větviček či pupenů obsahuje značné množství vitamínu C a antioxidantů zabraňujících oxidačnímu stresu buněk a napomáhajících celkovému pročištění a regeneraci organismu a posílení imunity.\n\nSemena borovic jsou jedlá a u druhů s velkými semeny po staletí sloužila lidem jako vydatný zdroj potravy, neboť mají značnou výživovou hodnotu, srovnatelnou s mnoha druhy ořechů, jako jsou pekany, kešu či vlašské ořechy, případně i arašídy. Obsahují množství bílkovin, sacharidů, tuků, vitamínů (B, E, K) a minerály jako hořčík, draslík, mangan a zinek. V gastronomii je lze využívat mnoha způsobyː syrové nebo pražené, do salátů a dezertů blízkovýchodní kuchyně, na zdobení pečiva nebo mleté do kaše; jsou též neodmyslitelnou součástí italského pesta.\n\nVe Středomoří se minimálně už od antických dob využívala semena borovice pinie, tzv. piniové oříšky; jejich pozůstatky byly nalezeny i ve vykopávkách Pompejí a dle pramenů se těšily velké oblibě, mimo jiné i jako afrodiziakum. Dalšími významnými eurasijskými druhy „jedlých“ borovic jsou borovice limba, borovice zakrslá a borovice sibiřská, z jejíchž semen, v Rusku nazývaných „cedrové ořechy“ (кедровые орехи, \"kedrovyje orjechi\"), se též lisuje jedlý olej, a dále borovice korejská nebo borovice Gerardova. V Severní Americe má jedlá semena např. borovice těžká či borovice Coulterova; nejvýznamnější úlohu však hraje v této oblasti skupina zhruba 13 druhů borovic rostoucích na jihozápadě Spojených států amerických a v Mexiku, lokálně zvaná „piñóny“. K nejdůležitějším patří borovice jedlá, borovice limbovitá, borovice jednolistá, \"Pinus johannis\", \"Pinus remota\" a další; odnepaměti byly využívány místními indiánskými kmeny jako jedna ze základních potravin.\n\nSemena některých variant borovice Armandovy, která někdy bývají přimíchána v nekvalitních prodávaných směsích (převážně z Číny), mohou však u některých osob způsobit ztrátu či změnu vnímání chuti (tzv. Pine Nut Syndrome, syndrom piniového oříšku), kdy je chuť veškerých konzumovaných potravin po dobu několika dnů až týdnů přebita podivnou kovovou pachutí.\n\nBorovice patří pro svou nenáročnost, vytrvávající jehličí a atraktivní habitus k oblíbeným okrasným dřevinám a pro tyto účely bylo vyšlechtěno množství kultivarů. Uspořádání koruny je zpravidla měkčí, vzdušnější a živější než u jiných jehličnanů, např. smrku či jedle, esteticky zajímavé mohou být i šišky, pokroucené větve nebo rezavě oranžový kmen u borovice lesní. Dobře se uplatňují v zahradních i krajinářských úpravách, jako solitéry nebo ve skupinách. Pro sadovnické použití se množí obvykle semeny, vzácnější druhy a kultivary lze také roubovat na podnož z odolného příbuzného druhu. Ve výsadbách borovice dobře harmonují např. s břízami, duby, jalovci, různými vřesy, akátem, hlohem a dalšími listnáči s malebnými korunami. Zakrslé a poléhavé keřovité druhy se hodí pro výsadbu do nádob, na balkóny, terasy nebo skalky. Díky obsahu aromatických silic jsou borovice často vysazovány v lázeňských městech a jejich parcích.\n\nVe středoevropských podmínkách patří k nejčastěji pěstovaným stromům borovice lesní, borovice černá nebo americká borovice vejmutovka, vzácněji potom např. borovice těžká, Jeffreyova, himálajská nebo limba. V menších zahradách se uplatní málo vzrůstné až keřovité druhy jako blatka, kleč, kultivary borovice osinaté s typickými kapičkami pryskyřice na jehlicích a osinatými šiškami nebo pomalu rostoucí borovice pokroucená či drobnokvětá. Po celém Středomoří je rozšířena borovice pinie poskytující žádaný stín svou široce deštníkovitou korunou.\n\nMnohé druhy borovic jsou oblíbené jako vánoční stromky, v Evropě především borovice lesní a stále více i borovice černá, případně i vejmutovka či jiné druhy; v konkurenci jedliček (hlavně stále žádanější jedle kavkazské) však v České republice tvoří pouze asi 10 procent trhu. Jejich výhodou je rychlý růst a snadné pěstování. Ve Spojených státech amerických je pro vánoční účely široce pěstována borovice lesní introdukovaná z Evropy. Některé druhy, jako asijské borovice drobnokvětá, zakrslá, hustokvětá a Thunbergova, americká borovice ohebná nebo i evropské borovice lesní a kleč jsou s oblibou využívány pro tvorbu bonsají.\n\nJako jiné stálezelené jehličnany platily i borovice v mírných a chladných oblastech světa za symbol naděje, věčného života a znovuzrození přírody v zimním období. V období zimního slunovratu byly zdobeny nebo byly páleny jejich smolnaté větévky a pryskyřice na ochranu obydlí proti zlým silám zimy, např. v německém Slezsku nebo na Sibiři. V antické mytologii byly borovice považovány za sídla dryád, nymf a zasvěcovány božstvům jako Pan, Dionýsos nebo samotný Zeus. Šišky borovice pinie byly významnou a ceněnou obětinou (a také symbolem plodnosti). Nymfa Pitys (srovnejte etymologii slova \"Pinus\") byla dle řecké pověsti proměněna žárlivým milencem Boreásem v borovici a kapky pryskyřice, jež roní poraněný strom, byly považovány za její slzy.\n\nBorovice bývají ústřední dřevinou ve filozoficky promyšlené kompozici japonských zahrad, kde obecně vzato symbolizují dlouhověkost a štěstí. Tmavý habitus borovice Thunbergovy v nich představuje mužské, pozitivní síly vesmíru, zatímco načervenalý kmen borovice hustokvěté síly ženské, negativní, spojené s předchozími v nedílné jednotě. Spolu s bambusem a slivoní tvoří borovice v čínské a japonské kultuře oblíbený motiv „tří přátel zimy\", často zobrazovaný v poezii, výtvarném a užitém umění, stejně jako ve výzdobách vztahujících se k příchodu nového roku.\n\nVýznamnou úlohu hrály tzv. „jedlé borovice\" (limby, piňony) coby zdroj základní potravy v různých domorodých kulturách. Například u Apačů nebo Navajů pálení pryskyřice borovice jedlé provázelo iniciační rituály mladých mužů. Kolébky se zemřelými dětmi byly umísťovány do koruny mrtvé borovice, naopak na živé větve byly věšeny použité kolébky dětí, které jim úspěšně odrostly. Borovice \"Pinus teocote\" byla u Aztéků považována za strom bohů a její pryskyřice pálena v chrámech jako obětina, Mayové a další středoamerické indiánské kmeny považovali borovice za oduševnělé bytosti a vyvarovali se jejich poškození či zabití; jejich chvojí a pryskyřice dodnes hrají významnou roli v pohansko-křesťanských rituálech v prostoru Střední Ameriky. Původní obyvatelé Sibiře přisuzovali velkou duchovní sílu borovici sibiřské, vědomi si její mimořádné důležitosti pro potravní ekosystém tajgy; ústřední roli hraje tento strom též coby tzv. „zvonící cedr\" ve stejnojmenném směru ruského rodnověří. Také porosty a solitérní stromy borovice lesní se na Sibiři těšily značné úctě šamanů, především mongolských a burjatských.\n\nObliba borovic v lidské kultuře se odrazila také v umění. Vyskytují se v nesčetném množství literárních a výtvarných děl, v písních i lidové slovesnosti. Borovice byly častým námětem staré čínské poezie (autoři jako Li Po, Chan Šan, Š-te a další), stejně jako evropské. V české poezii se borovice objevuje např. v dílech Antonína Sovy, Vladimíra Holana nebo Josefa Václava Sládka. Život jedné lesní borovice je tématem přírodní prózy Jana Vrby \"Borovice\" (1925), příběh domýšlivé borovice proměněné na vánoční stromek pak námětem pohádky Hanse Christiana Andersena.\n\nTaké ve výtvarném umění se jedná o oblíbený motiv zobrazovaný řadou malířů. Z orientální provenience jsou borovice často přítomny například v díle japonského malíře Hasegawy Tōhaku či dřevorytce Hokusaie, z evropských u Paula Cézanna nebo ruského krajináře Ivana Šiškina \"(Ráno v borovém lese\" a mnoho dalších obrazů). Jako heraldická figura se často objevují na praporech a erbech, ať už v přirozených barvách, stylizovaně nebo v podobě šišek. Borovice lesní je národním stromem Skotska, borovice vejmutovka jedním ze symbolů amerického státu Maine, borovice pokroucená symbolem kanadské provincie Alberta, borovice karibská varianta \"bahamensis\" pak národním stromem státu Turks a Caicos.\n\nNejrozšířenějším druhem borovice v českém prostředí je borovice lesní. Její zastoupení v lesních porostech činí zhruba 17 %, přirozené rozšíření by však dosahovalo jen asi 3,5–5,5 % a zahrnovalo by prakticky výhradně ostrůvky různých extrémních stanovišť (písky, skály, rašeliny, pískovcová města, říční zářezy, hadce apod.), na nichž konkurenčně slabá borovice dokázala vytrvat od maxima svého rozšíření v období preboreálu, kdy po ústupu poslední doby ledové tvořila většinu středoevropské vegetace světlá březovo-borová tajga. Masivní hospodářské výsadby borových monokultur, které započaly na přelomu 18.–19. století, rozšířily borovici i mimo její přirozený areál, vlivem nevhodných podmínek a často nevhodné semenné provenience byly však stromy značně ohrožené škůdci a chorobami (kalamity bekyně mnišky, několik vln sypavky) a byly posléze vystřídány monokulturami smrku. Bez větších úspěchů byly zkoušeny náhrady v podobě introdukovaných borovic, například banksovky nebo vejmutovky; odolná borovice pokroucená byla ve 20. století využívána k rekultivacím zdevastovaných emisních holin v Krušných horách.\n\nDále se na českém území přirozeně vyskytuje několik taxonů z okruhu borovice kleče (\"Pinus mugo\" agg.): samotná borovice kleč na vysokohorských holích Krkonoš, Jizerských hor a Šumavy (v jiných pohořích pravděpodobně není původní a její lesnické výsadby v oblastech Jeseníků působí značné škody na ochraně zdejší vzácné květeny), borovice blatka na rašeliništích v jihozápadních a západních Čechách, ve Žďárských vrších a Jeseníkách a konečně některé hybridní taxony (např. borovice rašelinná – viz výše) na šumavských rašeliništích. Zdomácnělým druhem je zde jihoevropská borovice černá, běžně využívaná v sadovnictví i v lesnictví, a zmiňovaná borovice vejmutovka původem ze Severní Ameriky. Rozhodujícím limitem pro úspěšné pěstování dalších taxonů jsou především klimatické podmínky, ve kterých většina středomořských či středoamerických druhů nevydrží zimu. Mimo již uvedené druhy se v okrasných výsadbách můžeme setkat s borovicí těžkou či Jeffreyovou, s borovicí osinatou, borovicí Heldreichovou nebo borovicí limbou, další mají význam převážně pouze sbírkový. Významné sbírky botanických druhů borovic i jejich kultivarů shromáždilo například plzeňské arboretum Sofronka, Dendrologická zahrada v Průhonicích, arboretum České zemědělské univerzity v Kostelci nad Černými lesy nebo arboreta brněnské Mendelovy univerzity. Mnoho exemplářů borovic je v České republice chráněno jako památné stromy; v převážné většině se jedná o borovice lesní, řidčeji borovice černé, ale lze narazit i na památné vejmutovky, borovice Jeffreyovy, těžké, Schwerinovy nebo rumelské.\n\n\n\n\n \n"}
{"id": "59010", "url": "https://cs.wikipedia.org/wiki?curid=59010", "title": "Obec spisovatelů", "text": "Obec spisovatelů\n\nObec spisovatelů je profesní organizace sdružující české a moravské spisovatele, literární vědce a kritiky. Byla založena v prosinci 1989. Členem se lze stát pouze na základě prokazatelné literární činnosti. Sdružuje členy individuální i kolektivní. Je organizátorem řady akcí seminářů, besed a konferencí. Vydává čtvrtletně interní zpravodaj \"Dokořán\".\n\nObec spisovatelů spolupořádá semináře zahraničních bohemistů a od roku 1993 každoročně uděluje Cenu Premia Bohemica zahraničním překladatelům, kteří se zasloužili o šíření české literatury ve své mateřštině.\n\nV posledních letech uvnitř Obce spisovatelů probíhají spory o jejím dalším směřování. Z velké části se jedná o spor generační, který souvisí se ztrátou historického prestižního postavení spisovatelů ve společnosti, tzv. svědomí národa. Spisovatelé mladších generací stojí zpravidla mimo Obec spisovatelů a o členství neprojevují přílišný zájem.\n\nKritika Magnuskova vedení částí spisovatelů vyvrcholila v roce 2014 ustavením Asociace spisovatelů.\n\n\n"}
{"id": "59014", "url": "https://cs.wikipedia.org/wiki?curid=59014", "title": "Erupce", "text": "Erupce\n\nErupce má několik významů.\n\n\n\n\n"}
{"id": "59015", "url": "https://cs.wikipedia.org/wiki?curid=59015", "title": "Orient", "text": "Orient\n\nOrient (franc. východ) je tradiční označení východních zemí a kultur, jehož obsah se v dějinách měnil. V současné češtině znamená zpravidla Blízký východ a východní Středomoří, v širším slova smyslu i Střední a Dálný východ.\n\nOrient znamená v románských jazycích východ a je odvozen od latinského \"oriens, oriente\" (pocházející, vycházející), \"oriente (sole)\" znamená místo na východě, odkud vychází Slunce. Ze synonyma \"sole levante\" vzniklo označení levanta, užívané i v češtině 19. století. Jejich protiklad, okcident z latinského \"occidens, occidente (sole)\", znamená západ, ale jako označení západního světa se používá méně často.\n\nJakožto označení světové strany byl obsah pojmu \"orient\" přirozeně závislý na tom, kde mluvčí stojí a odkud se dívá. Tak ve Starém zákoně znamenal orient (řec. \"anatolé\") Střední východ, ve starověkém Římě východní Středomoří a ve střední Evropě mohl znamenat Turecko a východní Balkán. Z odpovídajícího řeckého slova \"anatolé\" vznikl název Anatolie, východní části Turecka.\n\nVe středověku se orientem rozuměla oblast východního, pravoslavného křesťanství. S objevitelskými cestami a koloniálním obchodem se obsah pojmu \"orient\" rozšířil až na Dálný východ, a to zejména v jazycích koloniálních zemí. Tak i v současné angličtině zahrnuje celou jižní polovinu Asie, až po Japonsko a Sundské ostrovy. Naopak v němčině může zahrnovat i východní část severní Afriky (Egypt, Libye atd.) a ve francouzštině východní Evropu: Orient expres z Paříže končil ve Vídni, v Bukurešti nebo v Istanbulu a nikdy nepřekročil hranice Evropy.\n\nV různých obdobích se s pojmem Orient spojovaly i různé stereotypy. Latinské úsloví \"Ex oriente lux\" (světlo z východu) se původně týkalo východu slunce, v pozdním starověku jím křesťané argumentovali ve prospěch svého náboženství a od 19. století se užívá na podporu východní moudrosti. V období velké módy orientalismu od 17. do 19. století se dovážely a napodobovaly umělecké předměty, stavěly „čínské pavilony“, parafrázovaly a překládaly orientální texty a Goethe napsal „Západovýchodní díván“.\n\nV 19. století se orientalismus spojil s romantismem a v orientálním slohu se stavěly i synagogy. Zároveň se ale s pojmem Orient začaly spojovat záporné stereotypy. Balkán a Turecko jako „Orient“ znamenaly zanedbané země, kde je špína a nepořádek a kde vládne korupce. I v češtině se užívají spojení jako \"orientální bohatství\" nebo \"orientální despota\". Proti těmto stereotypům se postavil americký kritik Edward Said vlivnou knihou \"Orientalismus\" (1978).\n\n\n\n"}
{"id": "59016", "url": "https://cs.wikipedia.org/wiki?curid=59016", "title": "Despota", "text": "Despota\n\nDespota může označovat:\n\nv šiřím významu\n"}
{"id": "59017", "url": "https://cs.wikipedia.org/wiki?curid=59017", "title": "Beta-amanitin", "text": "Beta-amanitin\n\nβ-Amanitin je bezbarvá, bílá až slabě nažloutlá krystalická látka. Je jedním z toxinů obsažených v muchomůrce zelené a příbuzné muchomůrce bílé. Je to bicyklický oktapeptid, obsahující několik netypických aminokyselin. \n\nJe obsažen v některých jedovatých druzích hub rodu muchomůrka (\"Amanita\"), zejména:\n\nβ Amanitin patří mezi nejsilnější jedy, se kterými se u hub můžeme setkat. Smrtelná dávka LD pro člověka je 0,1 mg/kg, u laboratorních krys je LD 0,4–0,5 mg/kg (intraperitoneálně).\n\nPoškozuje buňky jater tj. hepatocyty a pasivací některých enzymů také buněčné jádro (polymerázy RNA).\n\nToxiny se rychle absorbují z trávicího traktu, první příznaky se však projeví až po poškození většího počtu hepatocytů, tj. 8 – 48 hodin po konzumaci. V první fázi jde o nespecifické narušení funkcí trávicí soustavy. Na počátku této fáze má postižený celkové potíže (malátnost, nevolnost, závratě, bolest hlavy, mrazení), poté se dostavuje nevolnost, bolesti žaludku, prudké zvracení a silné průjmy, což vede k dehydrataci, demineralizaci až oběhovému selhání (příčina úmrtí především u dětí). Pokud pacient přežije, dojde k vymizení zvracení a průjmů. V druhé fázi nastávají poruchy životně důležitých orgánů, selhání jater, ledvin, nebo obou. Od 4.-5. dne se cítí pacient subjektivně lépe. Objektivně se zjišťuje zvětšení a zvýšená citlivost jater a polyurie. V lepších případech se nemocný uzdravuje. V těžších případech nastává akutní selhání jater nebo selhání funkce ledvin. Od 3.-4. dne se projevuje toxické poškození ledvin, tzv. faloidní nefróza. Při velmi rychlém průběhu se ani nestačí rozvinout žloutenka a rozvíjí se jaterní koma (apatie, bezvědomí, neklid, třes, křeče, tachykardie, pokles tlaku krve (hypotenze), rozšíření zornic). Smrt nastává 4.-7. den při rychlém průběhu otravy, při pomalejším 8.-12. den otravy. Otrava je smrtelná v 50 % případů.\n\nPoužívá se v biochemických laboratořích při analýze ribonukleových kyselin (RNA).\n\n"}
{"id": "59019", "url": "https://cs.wikipedia.org/wiki?curid=59019", "title": "Dichotomie", "text": "Dichotomie\n\nDichotomie (z řeckého \"dicha\" = \"na dvakrát\" a \"tome\" = \"řez\") je obecně jakékoli rozdělení celku do dvou vzájemně se nepřekrývajících částí. Jiná definice: rozlišení dvou kvalitativně odlišných stavů jevu nebo vlastnosti.\n\nV sociologickém výzkumu se hovoří o dichotomním znaku, tj. znaku, který nabývá právě dvou hodnot. Často se jedná o odpověď na otázku zjišťovací (ano/ne), není to však podmínkou (dichotomický bývá např. znak \"pohlaví\" s hodnotami \"žena\"/\"muž\").\n\nDichotomie může být konstruktem užívaným při tvorbě typologií; póly dichotomie bývají ideálními typy jevu.\nPříkladem takových dichotomií je rozlišení \"tradičního\" a \"moderního\", koncept \"Gemeinschaft a Gesellschaft\" Ferdinanda Tönniese či rozlišení \"mechanické\" a \"organické solidarity\" Émila Durkheima.\n\nDichotomie bývá často nesprávně užívána v reálných situacích, které jí neodpovídají ani přibližně. Zatímco pohlaví je zpravidla jednoznačné (tj. jsou dvě možnosti), jen v malém podílu je sporné, např. když se fyzické a psychické pohlaví liší.\n\nV jiných případech se ale dichotomie opírá o nejednoznačné dělení, např. zdravý – nemocný (nezdravý), velký – malý (nevelký), dobrý – zlý, které se jednak velmi liší ve vědomí různých lidí, ale především je hraniční oblast velmi hustá, tj. dělící hodnota s jejím okolím je nejčastější. Pak nelze dichotomii objektivizovat a spolehlivě hodnotit. To pak může být zneužíváno k pseudoobjektivním zjištěním podle záměru autora.\n"}
{"id": "59021", "url": "https://cs.wikipedia.org/wiki?curid=59021", "title": "Formule 1 v roce 1991", "text": "Formule 1 v roce 1991\n\n\n\n\n"}
{"id": "59022", "url": "https://cs.wikipedia.org/wiki?curid=59022", "title": "Gama-amanitin", "text": "Gama-amanitin\n\nγ-Amanitin je bezbarvá, bílá až slabě nažloutlá krystalická látka. Je jedním z toxinů obsažených v muchomůrce zelené a příbuzné muchomůrce bílé. Je to bicyklický oktapeptid, obsahující několik netypických aminokyselin. \n\nJe obsažen v některých jedovatých druzích hub rodu muchomůrka (\"Amanita\"), zejména:\n\nγ-Amanitin patří mezi nejsilnější jedy, se kterými se u hub můžeme setkat. Smrtelná dávka pro člověka je udávána jako 0,1 mg/kg, u laboratorních krys je LD 0,2 mg/kg (intraperitoneálně).\n\nPoškozuje buňky jater tj. hepatocyty a pasivací některých enzymů také buněčné jádro (polymerázy RNA).\n\nToxiny se rychle absorbují z trávícího traktu, první příznaky se však projeví až po poškození většího počtu hepatocytů, tj. 8 – 48 hodin po konzumaci. V první fázi jde o nespecifické narušení funkcí trávicí soustavy. Na počátku této fáze má postižený celkové potíže (malátnost, nevolnost, závratě, bolest hlavy, mrazení), poté se dostavuje nevolnost, bolesti žaludku, prudké zvracení a silné průjmy, což vede k dehydrataci, demineralizaci až oběhovému selhání (příčina úmrtí především u dětí). Pokud pacient přežije, dojde k vymizení zvracení a průjmů. V druhé fázi nastávají poruchy životně důležitých orgánů, selhání jater, ledvin, nebo obou. Od 4.-5. dne se cítí pacient subjektivně lépe. Objektivně se zjišťuje zvětšení a zvýšená citlivost jater a polyurie. V lepších případech se nemocný uzdravuje. V těžších případech nastává akutní selhání jater nebo selhání funkce ledvin. Od 3.-4. dne se projevuje toxické poškození ledvin, tzv. faloidní nefróza. Při velmi rychlém průběhu se ani nestačí rozvinout žloutenka a rozvíjí se jaterní koma (apatie, bezvědomí, neklid, třes, křeče, tachykardie, pokles tlaku krve (hypotenze), rozšíření zornic). Smrt nastává 4.-7. den při rychlém průběhu otravy, při pomalejším 8.-12. den otravy. Otrava je smrtelná v 50 % případů.\n\nPoužívá se v biochemických laboratořích při analýze ribonukleových kyselin (RNA).\n\n"}
{"id": "59023", "url": "https://cs.wikipedia.org/wiki?curid=59023", "title": "Formule 1 v roce 1992", "text": "Formule 1 v roce 1992\n\nSezóna Formule 1 1992 byla 43. ročníkem FIA Mistrovství světa Formule 1. Jelo se 16 závodů v období 1. března až 8. listopadu. Vítězem se poprvé stal Nigel Mansell a stáj Williams-Renault získala páté vítězství v poháru konstruktérů.\n\n\n"}
{"id": "59024", "url": "https://cs.wikipedia.org/wiki?curid=59024", "title": "Epsilon-amanitin", "text": "Epsilon-amanitin\n\nε-Amanitin je jedním z toxinů obsažených v muchomůrce zelené a příbuzné muchomůrce bílé. Je to cyklický oktapeptid, obsahující několik netypických aminokyselin.\n\nJe obsažen v některých jedovatých druzích hub rodu muchomůrka (\"Amanita\"), zejména:\n\nε-amanitin patří mezi nejsilnější jedy, se kterými se u hub můžeme setkat. Smrtelná dávka pro člověka je udávána jako LD 0,1 mg/kg, u laboratorních krys je LD 0,3 mg/kg.\n\nPoškozuje buňky jater tj. hepatocyty a pasivací některých enzymů také buněčné jádro (polymerázy RNA).\n\nToxiny se rychle absorbují z trávícího traktu, první příznaky se však projeví až po poškození většího počtu hepatocytů, tj. 8 – 48 hodin po konzumaci. V první fázi jde o nespecifické narušení funkcí trávicí soustavy. Na počátku této fáze má postižený celkové potíže (malátnost, nevolnost, závratě, bolest hlavy, mrazení), poté se dostavuje nevolnost, bolesti žaludku, prudké zvracení a silné průjmy, což vede k dehydrataci, demineralizaci až oběhovému selhání (příčina úmrtí především u dětí). Pokud pacient přežije, dojde k vymizení zvracení a průjmů. V druhé fázi nastávají poruchy životně důležitých orgánů, selhání jater, ledvin, nebo obou. Od 4.-5. dne se cítí pacient subjektivně lépe. Objektivně se zjišťuje zvětšení a zvýšená citlivost jater a polyurie. V lepších případech se nemocný uzdravuje. V těžších případech nastává akutní selhání jater nebo selhání funkce ledvin. Od 3.-4. dne se projevuje toxické poškození ledvin, tzv. faloidní nefróza. Při velmi rychlém průběhu se ani nestačí rozvinout žloutenka a rozvíjí se jaterní koma (apatie, bezvědomí, neklid, třes, křeče, tachykardie, pokles tlaku krve (hypotenze), rozšíření zornic). Smrt nastává 4.-7. den při rychlém průběhu otravy, při pomalejším 8.-12. den otravy. Otrava je smrtelná v 50 % případů.\n\n"}
{"id": "59025", "url": "https://cs.wikipedia.org/wiki?curid=59025", "title": "Despocie", "text": "Despocie\n\nDespocie (z řec. \"despotés\", hospodář, pán, panovník) je krajní forma nebo způsob absolutní vlády, která poddaným nepřiznává žádná práva a zachází s nimi jako se svým majetkem.\n\n\"Despotés\" je původně pán domu, hospodář. Aristotelés v \"Politice\" vysvětluje, že obec (\"polis\") se skládá z jednotlivých hospodářství (\"oikos\"). V úplném hospodářství (\"oikonomia\") je trojí různý vztah: \"manželský\" vztah otce a matky, \"otcovský\" vztah rodičů k dětem a \"despotický\" vztah čili vláda hospodáře nad otroky. To je legitimní, protože otrok je jeho majetek a jakýsi \"oživený nástroj\", který je třeba ovládat, aby sloužil ke svému účelu. Pokud se ale někteří domnívají, že v obci je to podobně, takže i vladař v obci má panovat \"despoticky\", je to podle něho chyba. \"Jedno je totiž vláda nad otroky, druhé nad přirozeně svobodnými a sobě rovnými.\" Na jiném místě říká, že tyranie jako zvrhlá forma království je despotická samovláda nad obcí (\"polis\"). Tak je tomu u Peršanů, kde jsou i vztahy v domě všechny \"despotické\" a i synové slouží jako otroci, kdežto u Řeků se rozlišuje vláda nad svobodnými od vlády nad otroky. Také Platón na jednom místě ztotožňuje tyranii a despocii.\n\nOznačení \"despotés\" a \"despoina\" (hospodyně, paní domu) se později užívalo jako panovnický titul, v Byzanci jako titul císaře až do 12. století. Později byl \"despotés\" nebo despota titul místních vládců provincií, které se na Balkáně a v Turecku nazývaly \"despotáty\" až do 19. století. Naopak v řeckých demokratických obcích dostalo hanlivý politický význam \"despota\", podle C. L. von Hallerse patrně kvůli tyranům, \"kteří si svěřenou moc přivlastnili a chtěli obec proměnit v jakousi domácnost\".\n\nV tomto smyslu se o despocii hojně diskutovalo už od 17. století. Podle Montesquieua je rozdíl mezi absolutní monarchií a despotismem v tom, že monarcha vládne s absolutní mocí založenou na zákonech, kdežto despota vládne jen podle své vůle a rozmaru. Immanuel Kant definuje despocii jako \"zřízení, v němž poddaní nemají žádná práva a žádnou svobodu\".\n\n"}
{"id": "59026", "url": "https://cs.wikipedia.org/wiki?curid=59026", "title": "Formule 1 v roce 1993", "text": "Formule 1 v roce 1993\n"}
{"id": "59027", "url": "https://cs.wikipedia.org/wiki?curid=59027", "title": "Formule 1 v roce 1994", "text": "Formule 1 v roce 1994\n\n\n"}
{"id": "59029", "url": "https://cs.wikipedia.org/wiki?curid=59029", "title": "Formule 1 v roce 1995", "text": "Formule 1 v roce 1995\n\n\n\n\n\n"}
{"id": "59030", "url": "https://cs.wikipedia.org/wiki?curid=59030", "title": "Etnocentrismus", "text": "Etnocentrismus\n\nEtnocentrismus je názor, že kultura vlastní skupiny, je nadřazena kultuře jiných skupin. Toto přesvědčení může být vědomé i nevědomé, a často bývá spojováno s tendencí neuvědomovat si předpojatost v tom obsaženou. Etnocentrický postoj zahrnuje vnímání hodnot a norem vlastní skupiny jako jediných správných, užitečných a pravdivých. Vlastní sociální skupina je standardem, kterým jsou poměřovány ostatní skupiny a životní situace. Způsob života jiných skupin je chápán jako odchylka od optimálního stavu. Pravé kvality jiných kultur tudíž nejsou brány v potaz.\n\nPostoj odmítání všech kulturních forem (např. morálních, náboženských, sociálních i estetických), které se nejvíce vzdalují od těch našich, se opírá o psychologické základy každého jednotlivce. Tento pojem představovaly již ony \"divošské zvyky\", které prozrazovaly odpor a hrůzu, když se setkaly s jiným způsobem života. Antika používala pro všechno cizí pojem \"barbarské\" a západní civilizace (západní – také příklad etnocentrismu) pojem \"divošský\". Hlavní složkou ve vývoji slova \"etnický\" byla nadřazenost. Tento pojem vyjadřoval pocit každého etnika cítit se být lepší něz někdo, s kým se srovnávají. I v dnešní době je možno vidět etnocentrismus jako evoluční dědictví a to díky tomu, jak rychle je možné si etnocentrismus osvojit, a jak těžké je mu odvyknout. Evolučním vysvětlením by bylo, že se snažíme o odlišení mezi \"my\" a oni, či tzv. \"in-group\" a \"out-group\".\n\nV tomto významu je pojem užíván ve společenských vědách (především v sociologii a antropologii), kam jej v roce 1906 zavedl William Graham Sumner na základě srovnávacího studia širokého vzorku lidských kultur. George Peter Murdock, americký antropolog, o etnocentrismu tvrdí: „\"Etnocentrismus je emocionálním i intelektuálním zdůvodněním nadřazenosti vlastní sociální skupiny, základem etického dualismu, podle něhož vše, co existuje a má pozitivní význam pro společnost, je nesprávné a problematické, je připisováno činnosti jiných, cizích skupin. Je chápán jako vlastnost příslušející jedinci, jeho myšlení a činnosti. Pokud se tento rys stane typickým pro skupiny a jejich vědomí, hovoří se o syngenismu. Oba pojmy však v praxi splývají.\"\"\n\nMůžeme hovořit o tom, že všechny skupiny jsou i byly etnocentrické ve větší či menší míře. Lidé totiž mají sklon cítit se bezpečně a jistě ve skupině, ve které vyrůstali a etnocentrismus tak může být udržován i mimoděk.\n\nEtnocentrismus přispívá k identifikaci s vlastní skupinou a podporuje vnitřní soudržnost skupiny. Je to tedy významný mechanismus sociální integrace. Etnocentrismus se však může stát zdrojem konfliktů, jelikož znesnadňuje přijetí cizích kulturních prvků. Právě netolerance cizích prvků vede k různým typům etnocentrismu. Těmi jsou: základní, umírněný a agresivní. Třetí z typů je nebezpečný a bývá ideologicky vyhrocený a vystupuje v podobě nacionalismu, či rasismu.\n\nEtnocentrismus ale nelze chápat jako synonymum slova xenofobie, vztah mezi nimi je mnohem složitější. To, že etnocentrismus existuje, umožňuje xenofobii, která se poté může stát podkladem pro diskriminaci cizích, pro konflikt. Etnocentrismus se může stát základem pro některá masová politická hnutí, jako např. nacionalismus, a xenofobie bude tudíž jejím hlavním hnacím proudem. V etnické identitě lze ale rozlišovat mezi vícero rovinami, z nichž pouze jedna má vztah k xenofobii. Nárůst etnocentrismu je proto možný vidět hlavně v době ohrožení či strachu.\n\nEtnocentrismus také často vede k uzavírání skupin, kdy může docházet k separacím jednotlivých skupin, nebo také k omezení sňatků mezi příslušníky rozdílných skupin a omezení ekonomických a politických vztahů. Ke skupinovému uzavírání dochází zvláště v případech, kdy získá jedno etnikum vyšší postavení než druhé.\n\n"}
{"id": "59032", "url": "https://cs.wikipedia.org/wiki?curid=59032", "title": "Formule 1 v roce 1996", "text": "Formule 1 v roce 1996\n\n\n\n\n\n"}
{"id": "59035", "url": "https://cs.wikipedia.org/wiki?curid=59035", "title": "Formule 1 v roce 1997", "text": "Formule 1 v roce 1997\n\nSezóna 1997 byla v pořadí 48.sezónou v šampionátu mistrovství světa Formule 1. Odstartovala v Austrálii 9. března a skončila po 17 závodech ve Španělsku 26. října.\n\nSezóna 1997 odstartovala v Austrálii, kde si Kanaďan Jacques Villeneuve připsal svou čtvrtou pole position v kariéře. V závodě však ze své startovní pozice mnoho nevytěžil, když už v první zatáčce kolidoval s Johnny Herbertem. David Coulthard na voze McLaren závod vyhrál a bylo to jeho druhé vítězství v kariéře, druhý dojel Michael Schumacher a třetí Mika Häkkinen.\n\nVilleneuve zopakoval pole position v Brazílii a znovu vypadl v první zatáčce. Naštěstí pro něj byl však závod restartován a Kanaďan se dostal do vedení ve 49. kole, kdy předjel Gerharda Bergera a nakonec vyhrál. Rakušan dojel druhý a třetí dojel Olivier Panis, který navázal na dobrou formu ze sezóny 1996.\n\nTřetí pole position v řadě vybojoval Villeneuve v Argentině. A opět byl zapleten do kolize v první zatáčce, kde kolidoval Michael Schumacher a Rubens Barrichello. Schumacher odstoupil a tak Villeneuva vyzval Eddie Irvine, který se jej několikrát pokusil předjet. To se mu ale nepovedlo a skončil druhý, na třetím místě dojel ve své první sezóně ve Formuli 1 Ralf Schumacher.\n\nVilleneuve pokračoval ve své sbírce pole position v San Marinu. Jeho týmový kolega ze stáje Williams, Heinz-Harald Frentzen, si připsal své jediné vítězství pro Williams, když těsně porazil Michaela Schumachera. Třetí dojel Eddie Irvine.\n\nFrenzen ukončil Villeneuvovu šňůru pole positions v Monaku. Závod se jel na mokru a Michael Schumacher si připsal první vítězství v sezóně. Druhý skončil Rubens Barrichello na voze Stewart, pro které to bylo nejen první pódium, ale i první body. Na třetím místě skončil opět Irvine.\n\nSvou převahu v kvalifikacích prokázal Williams i ve Španělsku, kde Jacques Villeneuve vybojoval 5. pole position a spolu s ním startoval z první řady i Frentzen. Villeneuve závod vyhrál, druhý dojel Olivier Panis a třetí další Francouz Jean Alesi.\n\nDominance Williamsu v kvalifikaci skončila v Kanadě, kde z pole positon odstartoval Michael Schumacher. Ten výhody využil a zvítězil, druhý byl bývalý jezdec Ferrari Jean Alesi a třetí dojel Giancarlo Fisichella. Ve Francii opanoval kvalifikaci opět Schumacher, druhý startoval Frentzen. Oba si své pozice udrželi i v cíli závodu a třetí dokončil Eddie Irvine.\n\nV Británii už startoval z prvního místa opět Villenueve a z druhého jeho kolega Frentzen. Po odstoupení Miky Häkkinena z prvního místa převzal vedení v závodě Villeneuve. Druhý byl Alesi a třetí skončil mladý Alexander Wurz. Na pódiu tak stanuly jen vozy s motory Renault. Michael Schumacher po problémech ze závodu odstoupil.\n\nGerhard Berger, který musel kvůli nemoci a smrti svého otce vynechat předchozí Grand Prix, získal pole position při Grand Prix Německa. Berger závod vyhrál a přidal ještě nejrychlejší kolo. Toto vítězství se nakonec ukázalo jako poslední pro tým Benetton. Druhý dojel Michael Schumacher a třetí Mika Häkkinen.\n\nDalší závod, Grand Prix Maďarska, patřil k těm nejzajímavějším v celé sezóně. Z první řady startovali Michael Schumacher a Jacques Villeneuve. Damon Hill ve voze Arrows, který se před touto Grand Prix nedokázal kvalifikovat lépe než na 9. místě, odstartoval z 3. pozice. Po startu předjel Hill Villeneuvea a v 10. kole i Schumachera a dostal se tak do vedení závodu. Hill držel první místo i před závěrečnými pit stopy, ale před koncem závodu začal mít se svým vozem problémy. V posledním kole ho předjel Villeneuve a vyhrál, tím zaznamenal jubilejní 100. vítšzství pro stáj Williams.\n\nPo dvou vzrušujících závodech doufali fandové v Belgii, že další závod bude stejně zajímavý. Villenuve startoval společně s Alesim z první řady do deštivého závodu. Kanaďan se propadl na 5. místo, zatímco jeho rival v boji o titul, Michael Schumacher, závod vyhrál když startoval na přechodných pneumatikách. Druhý dojel Fisichella a třetí Heinz-Harald Frentzen.\n\nSvou jedinou pole position v sezóně vybojoval v Itálii Jean Alesi. David Coulthard potom vyhrál závod, jeho druhý v sezóně, Alesi skončil druhý a Frentzen opět stanul na místě třetím.\nV Rakousku už opět získal pole position Villeneuve a byla to už jeho sedmá v sezóně. Toho využil a závod vyhrál, když za sebou nechal druhého Coultharda a třetího Frentzena. Michael Schumacher skončil na 6. místě, když obdržel 10 sekundový trest stop/go za předjíždění pod žlutými vlajkami.\n\nDalší závod se jel pod názvem Grand Prix Lucemburska, ve skutečnosti se však jel na okruhu Nürburgring v Německu. Nejlepší pozici na startu vybojoval Mika Häkkinen. Oba vozy McLaren měly nakročeno k doublu, ale oba nakonec krátce po sobě ze závodu odstoupily. Vítězství spadlo do klína Villeneuvovi a nakonec to bylo i jeho poslední vítězství ve Formuli 1. Michael Schumacher vypadl už v prvním kole. Pódium tak obsadili Alesi a Frentzen a motory Renault tak měly opět plné zastoupení na stupních vítězů.\n\nV Japonsku byl opět nejlepší v kvalifikaci Villeneuve. Ze závodu byl ale diskvalifikován, když nezpomalil při vyvěšení žlutých vlajek v kvalifikaci. Nakonec mohl po odvolání startoval, ale skončil až na 5. místě. Vyhrál Michael Schumacher, druhý dojel Frentzen a třetí Irvine. Tým Williams ale po závodě odvolání stáhl a zapříčinil tak, že do posledního závodu měl jít Schumacher s jednobodovým náskokem na Villeneuva. Boj o titul tak měl být rozhodnut až v posledním závodě v Jerezu.\n\nNěkteří komentátoři připodobňovali finále z roku 1994, kdy o titulu rozhodla kolize mezi Schumacherem a Damonem Hillem. Na okruhu Jerez se odehrála kuriózní kvalifikace, kde tři jezdci (Villeneuve, Michael Schumacher a Frentzen) zajeli shodný nejlepší čas. Z pole position se radoval Villeneuve, který čas zajel jako první. Toto vítězství v kvalifikaci bylo jeho posledním v kariéře. Schumacher dobře odstartoval, předjel Villeneuvea a ujal se vedení. Ve 48. kole se Villeneuve pokusil o předjetí. V zatáčce Dry Sac zabrzdil později než Schumacher, byl na vnitřní stopě kousek před Němcem, když Schumacher do Villeneuvea najel a zaklesl do jeho vozu své pravé kolo. Schumacher byl nucen odstoupit, zatímco Villeneuve nakonec dojel na 3. místě a získal 4 body. To mu zajistilo titul mistra světa. Michael Schumacher byl poté potrestán FIA za úmyslné způsobení kolize a byl diskvalifikován z celého šampionátu. Jeho výsledky (umístění i body) se ale do statistik započítávají. Poslední Grand Prix sezóny vyhrál Mika Häkkinen, což bylo jeho premiérové vítězství v kariéře.\n\n\nTři nové týmy přišly do Formule 1 pro sezónu 1997: Prost, který nahradil Ligier; Stewart a Lola. Tým Lola však pouze vstoupil do Grand Prix Austrálie, kde se nekvalifikoval a po špatném představení přišel o sponzory pro další závody. Footwork změnil svůj název na „Arrows“ a přešel z motorů Yamaha na motory značky Hart. Své motory změnil i Tyrell, který přešel od Yamahy k motorům Ford. Jordan-Peugeot podepsal s významným britským inženýrem Dr. Johnem Davisem. Ten pomohl týmu s novým aerodynamickým tunelem v Brackley. Tunel byl financován Ferrari výměnou za Eddieho Irvina, jenž přišel do Ferrari předchozí rok.\n\nDodavatel pneumatik Bridgestone vstoupil do Formule 1 a dodával pneumatiky 5 týmům: Arrows, Prost, Minardi, Stewart a Lola.\n\nVýznamné změny:\n\nBeze změn:\n\n† Jezdec závod nedokončil, ale byl klasifikován, protože absolvoval přes 90% vzdálenosti závodu.\n‡ Michael Schumacher byl diskvalifikován z celého ročníku 1997 kvůli nebezpečné jízdě při Grand Prix Evropy, kde způsobil úmyslnou kolizi s Jacquesem Villeneuvem.\n\n\n"}
{"id": "59037", "url": "https://cs.wikipedia.org/wiki?curid=59037", "title": "Středočeská 1. liga 1927/28", "text": "Středočeská 1. liga 1927/28\n\nStředočeská 1. liga 1927/28 byla 4. oficiálním ročníkem československé fotbalové ligy. Soutěž vyhrál tým SK Viktoria Žižkov, a zajistil si tak historicky 1. mistrovský titul. Do tohoto ročníku postoupil SK Čechie Karlín. Do druhé ligy sestoupil ČAFC Vinohrady. Nejlepším střelcem se v této sezóně stal Karel Meduna, který za Žižkov vstřelil 12 branek.\n\nVáclav Benda I (-/0/-),\nJaroslav Bílý (-/0/-),\nAdolf Klindera (2/0/-) –\nVáclav Baier (-/3),\nVáclav Brož (-/1),\nJan Dvořáček (7/4),\nVáclav Holubec (2/0),\nKarel Hromádka (4/2),\nJaroslav Innemann (-/1),\nAntonín Klicpera (-/1),\nVilém König (-/0),\nVáclav Křížek (-/0),\nJiří Mareš (-/0),\nŠtěpán Matěj-Štěpán (-/4),\nLadislav Matuš (-/0),\nKarel Meduna (-/12),\nOtto Novák (-/5),\nKarel Podrazil (-/4),\nJaroslav Srba (-/1),\nFrantišek Stehlík (-/0),\nKarel Steiner (-/3),\nVojtěch Sýbal-Mikše (-/0),\nVáclav Vaník-Váňa (-/0) –\ntrenér Antonín Breburda\n\nFrantišek Plánička (-/0/-),\nJosef Sloup-Štaplík (-/0/-) –\nKarel Bejbl (-/0),\nKoloman Bobor (/0),\nFrantišek Černický (/0),\nKarel Čipera (-/1),\nBohumil Joska (-/0),\nJosef Kratochvíl (-/5),\nZdeněk Kummermann-Kumr (-/0),\nVáclav Mařík (-/1),\nJosef Pleticha (-/0),\nAntonín Puč (-/9),\nJan Reichardt (-/0),\nEmil Seifert (-/2),\nJosef Suchý (-/0),\nFrantišek Svoboda (-/5),\nJindřich Šoltys (-/4),\nAdolf Šimperský (-/0),\nAntonín Vodička (-/0) –\ntrenér John William Madden\n\nFrantišek Hochmann (-/0/-),\nHerrmann Mayerthal (-/0/-) –\nJaroslav Burgr (-/0),\nAntonín Carvan (-/0),\nFerdinand Hajný (-/0),\nAntonín Hojer I (-/1),\nJosef Horejs (-/2),\nJaroslav Innemann (-/...),\nJan Knobloch-Madelon (-/0),\nFrantišek Kolenatý (-/0),\nJosef Maloun (-/4),\nJosef Miclík (-/1),\nAntonín Moudrý (-/0),\nAdolf Patek (-/7),\nAntonín Perner (-/2),\nKarel Pešek-Káďa (-/0),\nJosef Silný (-/9),\nJan Smolka (-/1),\nJosef Šíma (-/5),\nEvžen Veselý (-/3) –\ntrenéři Václav Špindler a John Dick\n\nJosef Tloušť (6/0/-),\n... Veselý (6/0/-) –\nKarel Bejbl (6/0),\nJan Eisner (1/0),\nOldřich Havlín (3/1),\nFrantišek Hendrych (3/0),\nFrantišek Hochmann (11/1),\nJaroslav Hybš-Javornický (2/0),\nJaroslav Innemann (2/1),\nAntonín Kašpar (6/0),\nJan Knížek (10/2),\nJan Knobloch-Madelon (6/5),\nFrantišek Krejčí (11/0),\nJaroslav Kučera (11/0),\nAntonín Mašat (1/0),\nVáclav Pinc (10/0),\nJaroslav Průšek (8/0),\nVáclav Rubeš (3/1),\nAntonín Šedivý (6/1),\nFrantišek Tyrpekl (7/0),\n... Vonka (1/1),\nJan Wimmer (12/4) –\ntrenér ...\n\nKarel Tichý (-/0/0) –\nVáclav Brož (-/0),\nJosef Čapek (-/2),\nFrantišek Čermák (-/2),\nJaroslav Horák (-/0),\nLadislav Hrabě (-/2),\nČeněk Ježek (-/0),\nJaroslav Koubek (-/0),\nJaroslav Kozel (-/3),\nKarel Kraus (-/5),\nJaroslav Ladman (-/6),\nHugo Laitner (-/0),\nVáclav Mařík (-/1),\nFrantišek Nejedlý (-/1),\nFrantišek Purkyt (-/0),\nJosef Šulc (-/1),\nFerdinand Üblacker (-/1) –\ntrenér Jindřich Plecitý\n\nFrantišek Homola I (-/0/-),\nGustav Zeman (-/0/-) –\nVlastimil Borecký (-/0),\nVáclav Čepelák (-/0),\nFrantišek Hojer (-/3),\nJosef Janovský (-/1),\nFrantišek Junek (-/4),\nAntonín Mašat (-/2),\nKarel Mašek (-/0),\nBohumil Nussbauer (-/1),\nJan Paulin (-/0),\nJiří Potoček (-/0),\nAntonín Ptáček (-/0),\nKarel Severin (-/4),\nJan Sýkora (-/0),\nVáclav Šmejkal (-/0),\nJiří Šulc (-/7),\nAntonín Tomeš (-/0),\nFrantišek Vodička (-/0),\nJan Vopařil (-/2) –\ntrenér ...\n\nAntonín Kaliba (-/0/-),\n... Klíma (-/0/-) –\n... Adolf (-/4),\nJiří Fišer (7/1),\nEmanuel Hliňák (2/0),\nMiloslav Hubka (-/0),\nJaroslav Kašpar (-/1),\nMiloslav Kašpar (-/1),\nAntonín Nosek (-/0),\nRudolf Sloup-Štapl (10/5),\nStanislav Soukup (-/2),\nMiloslav Špičák (-/0),\n... Teisinger (-/0),\nJosef Tichý I (-/0),\nPetr Zelenka-Perry (-/0) –\nhrající trenér Rudolf Sloup-Štapl\n\n\n"}
{"id": "59038", "url": "https://cs.wikipedia.org/wiki?curid=59038", "title": "Formule 1 v roce 1998", "text": "Formule 1 v roce 1998\n\n\n\n\n\n\n"}
{"id": "59039", "url": "https://cs.wikipedia.org/wiki?curid=59039", "title": "Formule 1 v roce 1999", "text": "Formule 1 v roce 1999\n\nEddie Irvine zvítězil ve Velké ceně Austrálie, úvodním závodě letošního jubilejního 50. ročníku mistrovství světa formule 1. Na své první vítězství čekal 81 Grand Prix což je pět a půl roku. Ač to vypadalo, že se v první GP bude opakovat scénář z loňské GP Austrálie. Oba McLareny se usadily v čele a ostatní jen sekundovali. Ale začneme pěkně od startu, na ten se oba piloti McLarenu dostali na poslední chvíli, Fin dokonce v náhradním voze. Start se nepovedl Stewartům a kouř nad jejich vozy signalizuje odložení startovacího manévru. Druhý start je již bez komplikací. Třetina závodu je hodně dramatická, nejprve odstavuje svůj McLaren David Coulthard, posléze utržený spoiler Villeneuveova vozu poprvé pozvé safety-car na trať. Restart závodu nezvládl Häkkinenův McLaren a celé pole ho pohlcuje. O znovu vyjetí safety caru se postaral Alessandro Zanardi, když zcela zdemoloval Williams o bariéru. Úvodní závod nové sezóny přináší zajímavou podívanou.\nDvojnásobný mistr světa Michael Schumacher, jenž dokončil zahajovací Grand prix Austrálie až na osmém místě, v Itálii špatně došlápl při joggingu a poranil si kotník, ale jeho start v následující velké ceně není ohrožen.\n\n\n\n\n\n\n\n"}
{"id": "59042", "url": "https://cs.wikipedia.org/wiki?curid=59042", "title": "Seznam opatů cisterciáckého kláštera v Plasích", "text": "Seznam opatů cisterciáckého kláštera v Plasích\n\nV letech 1144–1785 se v cisterciáckém klášteře v Plasích vystřídalo celkem 53 opatů. Chronologický seznam, v závorkách jsou uváděna latinská jména a léta vlády.\n\n"}
{"id": "59049", "url": "https://cs.wikipedia.org/wiki?curid=59049", "title": "Kvantová mechanika", "text": "Kvantová mechanika\n\nKvantová mechanika je vedle kvantové teorie pole součástí kvantové teorie, což je základní fyzikální teorie, která zobecnila a rozšířila klasickou mechaniku, zejména na atomové a subatomové úrovni. Od klasické mechaniky se odlišuje především popisem stavu fyzikálních objektů. Stav mikročástic v kvantové mechanice není popsán jejich polohou a hybností, jak je tomu v klasické mechanice, ale vlnovou funkcí, obdobně jako je postupná elektromagnetická vlna popsána harmonickou funkcí. Při přesně definovaných vnějších podmínkách pak lze pomocí kvantové mechaniky vypočítat pomocí Schrödingerovy rovnice vlnovou funkci v libovolném časovém okamžiku.\n\nVlnová rovnice popisuje de Broglieovu vlnu částice a čtverec absolutní hodnoty vlnové funkce udává hustotu pravděpodobnosti výskytu mikročástice. Jednodušeji lze toto říci, že se daná částice nachází v čase \" t\" na místě udaném souřadnicemi x, y, z s určitou pravděpodobností.\n\nHlavním rysem interpretace kvantové mechaniky je pravděpodobnostní popis. Dalším typickým rysem je tzv. kvantování, diskrétnost a nespojitost některých veličin, které v klasické mechanice bývají spojité. Rysem kvantové mechaniky je taktéž výskyt veličin a jevů, které nemají na úrovni klasické mechaniky přímou analogii: např. spin částic, provázanost (zapletení) stavů, relace neurčitosti, atp. (ale tyto analogie mohou mít)\n\nKlasická mechanika se dá získat z kvantové limitním přechodem, kdy lze považovat za dostatečně malé elementární kvantum akce, tzv. Planckovu konstantu. To je podobné např. limitnímu přechodu od relativistické mechaniky ke klasické, který odpovídá limitě pro rychlosti malé vzhledem k rychlosti světla. Naproti tomu je zapotřebí zdůraznit, že \"kvantový popis není nikterak omezen jen na oblast mikroskopických systémů\". Existuje i řada makroskopických systémů, kde se projevují kvantové rysy – např. makroskopická supravodivost, supratekutost, atp. Kvantově-mechanický popis lze uplatnit dokonce i pro jevy v astronomickém měřítku.\n\nKvantová mechanika se obvykle zabývá soustavami obsahujícími konečný počet bodových částic s nenulovou klidovou hmotností. Společně s teorií relativity je považována za pilíř moderní fyziky, přestože spolu v některých situacích netvoří konzistentní celek. Zatímco teorie relativity, ať již speciální, či obecná, nachází uplatnění zejména pro velké rychlosti, rozměry a hmotnosti, kvantová mechanika se nejčastěji projeví u malých (subatomárních) rozměrů, což jsou například elektrony, neutrony, atomy, molekuly, fotony atd. Speciální teorie relativity má ovšem zásadní význam i pro kvantovou mechaniku – např. v Diracově modelu atomu vodíku a standardním modelu fyziky elementárních částic. Na rozdíl od kvantové teorie pole zůstává v rámci kvantové mechaniky typ a počet částic fixován. Kvantová mechanika tvoří výchozí teoretický rámec v mnoha dalších oblastech fyziky a chemie, např. v teorii pevných látek či v kvantové chemii.\n\nVznik a vývoj kvantové mechaniky lze rozdělit do tří období, a to předkvantové éry, období staré kvantové mechaniky (též první kvantová éra) a období moderní kvantové mechaniky (druhá kvantová éra).\n\nPředkvantovou érou (též nultou kvantovou érou) se rozumí období do roku 1900, v němž byly položeny teoretické otázky a experimentálně objeveny jevy, které se nepodařilo vysvětlit v rámci tehdejší klasické fyziky a jejich uspokojivé vysvětlení bylo podáno až v rámci staré nebo moderní kvantové mechaniky, tedy v první nebo druhé kvantové éře. Příkladem tehdy nevysvětlených jevů jsou: záření černého tělesa popsaný Gustavem Kirchhoffem v roce 1860 a objev fotoelektrického jevu Heinrichem Hertzem v roce 1887.\n\nObdobím staré kvantové mechaniky (též první kvantová éra) se nazývá období v letech 1900 až 1925, v němž byly kvantové jevy vysvětlovány v rámci klasické fyziky, do níž byly přidávány dodatečné principy. Stará kvantová mechanika tedy neměla vlastní matematický aparát a byla součástí klasické fyziky.\n\nKvantová mechanika dostala jméno podle myšlenky naznačené Maxem Planckem v roce 1900, podle níž energie elektromagnetického záření je přenášena po nepatrných, ale konečně velkých, kvantech (z latinského „quantus“, kolik) formula_1, kde formula_2 je Planckova konstanta a formula_3 je frekvence záření. Díky této kvantové hypotéze se Planckovi podařilo beze zbytku vysvětlit záření černého tělesa odvozením Planckova vyzařovacího zákona, za který dostal v roce 1918 Nobelovu cenu za fyziku. Planck je za tento první výsledek kvantové fyziky považován za zakladatele kvantové mechaniky.\n\nV roce 1905 použil kvantovou hypotézu Albert Einstein a vysvětlil fotoelektrický jev, za což mu byla udělena Nobelova cena za rok 1921. Dalším důležitým krokem pro další vývoj kvantové teorie byl Bohrův model atomu z roku 1913, který vysvětloval rozložení spektrálních čar vodíku pomocí předpokladu, že moment hybnosti elektronu nemůže nabývat libovolných hodnot, ale je vždy celistvým násobkem Planckovy konstanty. Mezi další základní myšlenky staré kvantové mechaniky patřila de Broglieho hypotéza (též korpuskulárně-vlnový dualismus 1923), uvažující u veškeré látky dvojí podstatu, vlnovou a částicovou. Tato hypotéza pomáhala interpretaci interferenčních jevů při rozptylu částic, v té době především elektronů (např. Youngův experiment prováděný s různými typy částic).\n\nV počátku dvacátých let 20. století bylo již zřejmé, že do té doby nesystematicky a do značné míry libovolně aplikovaná pravidla kvantování, přidávaná ke klasické mechanice pro vysvětlení některých mikroskopických jevů, budou vyžadovat vytvoření nové konzistentní fyzikální teorie, značně odlišné od dosavadní fyziky. Tou se později stala moderní kvantová mechanika.\n\nObdobím moderní kvantové mechaniky (též druhá kvantová éra) se nazývá období od roku 1925 do současnosti. V tomto období má kvantová mechanika vlastní matematický aparát odlišný od klasické fyziky. Klasická fyzika se podle principu korespondence považuje za limitní případ kvantové mechaniky.\n\nPrvní kvantovou mechanikou v moderním slova smyslu byla Heisenbergova maticová kvantová mechanika z roku 1925, která umožnila zobecnit v klasické mechanice používané Hamiltonovy rovnice tak, aby byly použitelné pro novou teorii. V této nové teorii Heisenberg popisoval systém stavovým vektorem a měřitelné veličiny nekonečně-rozměrnými maticemi.\n\nO necelý rok později, v roce 1926, publikoval Erwin Schrödinger, vlnovou kvantovou mechaniku, kde systém popsal komplexní vlnovou funkcí a měřitelné veličiny lineárními operátory.. Součástí vlnové kvantové mechaniky uveřejnil Schrödinger i vlnovou rovnici, Schrödingerovu rovnici, umožňující popsat vývoj vlnové funkce v čase.\n\nSchrödinger brzy rozpoznal, že jeho vlnová kvantová mechanika je ekvivalentní Heisenbergově maticové kvantové mechanice (vlnová funkce odpovídá stavovému vektoru, lineární operátory odpovídají nekonečně-rozměrným maticím, atd.) a že obě teorie předpovídají stejné výsledky. V dnešní době se pro výpočty z praktických důvodů používá častěji vlnová kvantová mechanika, protože výpočty s nekonečně rozměrnými maticemi zpravidla nejsou triviální. Terminologie obou formulací kvantové mechaniky se používá dodnes.\n\nKvantová mechanika se pak velmi rychle stala akceptovanou díky vynikající shodě předpovědí s experimentálně získanými daty, ovšem v oblasti interpretace zůstávala spornou (viz níže).\n\n\n\nKvantovou mechaniku nezřídka doprovázejí různá tvrzení o podivuhodných záhadách kvantových systémů. Bývají však téměř bez výjimky způsobena již chybnými představami o podstatě teorie pravděpodobnosti.\n\nOd počátku výzkumu kvantových jevů se často vyskytovaly výsledky, které odporovaly intuici (selskému rozumu). Vyprovokovaly mnoho filozofických debat a nejroztodivnějších výkladů vědeckých výsledků. Dokonce i základní poučky jako například Bornovo základní pravidlo vztahující se k amplitudě pravděpodobnosti a rozdělení pravděpodobnosti, nebyly celá desetiletí všeobecně přijaty ani vědeckou obcí, natož veřejností.\n\nAle i podle současných poznatků Bornovo pravidlo a princip superpozice stavů také vykazují nutnost revize.\n\nKodaňský výklad je, především díky teoretickému fyziku Nielsi Bohrovi, výkladem kvantové mechaniky, který je nejvíce rozšířen mezi fyziky. Podle tohoto výkladu nemůže být pravděpodobnostní povaha kvantově mechanických předpovědí vysvětlena v rámci nějaké další deterministické teorie, a složitě odráží naše omezené znalosti. Kvantová mechanika poskytuje pravděpodobnostní výsledky, protože vesmír je sám pravděpodobnostní spíše než deterministický.\n\nSe stavem, v jakém byla kvantová mechanika, nebyli spokojeni nejen ostatní fyzikální odborná veřejnost, ale také osobnosti, které se na kvantové mechanice přímo samy podílely.\nNejznámějším oponentem moderní kvantové mechaniky byl jeden ze spoluautorů staré kvantové mechaniky, Albert Einstein. Einstein je v souvislosti s oponenturou kvantové mechaniky znám především jako autor citátu: \"„Bůh nehraje v kostky“\", kterým vyjádřil svůj postoj k pravděpodobnostnímu charakteru kvantové mechaniky. Dále je Einstein znám jako spoluautor jednoho z nejcitovanějších fyzikálních článků vůbec, EPR článku, který souvisí s kvantovou provázaností (entanglementem) částic. To, že byl Einstein přesvědčen, že kvantová mechanika je neúplnou teorií, nemění nic na faktu, že se v dlouhých diskusích s Bohrem v letech 1925–1935 zasloužil o upevnění (Kodaňské interpretace) kvantové mechaniky, byť byl jejím odpůrcem. Bohr o jeho zásluhách řekl: \"„Měl jsem tu čest diskutovat s Einsteinem epistemologické problémy, které vyvolal moderní vývoj atomové fyziky..., a ačkoliv [mezi námi] nebylo dosud dosaženo úplné shody, jsou pro mne tyto diskuse neocenitelné a podnětné.“\"\n\nMezi další známé osobnosti, které nebyly spokojeny se stavem kvantové mechaniky, patřil Erwin Schrödinger. Ten jednou v rozhovoru s Bohrem prohlásil: \"„Jestli se musí dál pokračovat s těmito zatracenými kvantovými skoky, pak lituji, že jsem kdy začal pracovat na atomové teorii.“\" Načež Bohr odvětil: \"„Ale my ostatní jsme Vám velmi vděčni, že jste tím posunul atomovou fyziku o rozhodující krok vpřed.“\"\n\nKvantovou mechaniku lze založit například na následující sadě postulátů:\n\nZ postulátů kvantové mechaniky je zřejmé, že v kvantové mechanice existují dva druhy procesů:\nZatímco von Neumannův proces 2. druhu je v kvantové mechanice plně pochopen, u von Neumannova procesu 1. druhu, neboli procesu měření, tomu tak není. Konkrétně se není zřejmé, kdy k měření dochází a co jej způsobuje. Tento problém se nazývá problém měření a byl podnětem k vytvoření mnoha interpretací kvantové mechaniky, které se s k problému postavily různým způsobem. Některé interpretace postulát o redukci vlnové funkce pozměnily, jiné jej zcela odstranily.\n\nČasový vývoj v kvantové mechanice lze vyjádřit třemi rovnocennými způsoby neboli reprezentacemi (horní index určuje reprezentaci):\nKaždý z těchto popisů časového vývoje je vhodný pro jiný typ kvantově mechanických výpočtů. Nejčastěji se používá Schrödingerova reprezentace, protože Heisenbergova reprezentace vede na diferenciální rovnice pro operátory a Diracova reprezentace je vhodná spíše pro kvantovou teorii pole.\n\nNejrozšířenější interpretace kvantové mechaniky jsou:\nKromě výše uvedených, existují i další méně rozšířené interpretace kvantové mechaniky, např. Konzistentní historie, Pondichery interpretace, atp. Postoje různých odborníků na jednotlivé otázky se stále značně liší.\n\nKvantová mechanika je velmi významná pro celou řadu aplikací, běžných i v každodenním životě. Významně napomáhá rozvoji techniky od 30. let 20. století, např. v elektronice. Tranzistor (počítače, internet, mobily, mikroelektronika) a laser pracují na principech, které hlouběji popisuje a ujasňuje kvantová mechanika. Pevné a ultratvrdé materiály, různé plasty a speciální materiály – možno konstruovat též díky spektroskopickým poznatkům, ujasňujícím strukturu látek, k čemuž kvantová mechanika bezprostředně slouží. Také např. popis chemické vazby by bez kvantové mechaniky vedl k rozporům s experimentem. Nezdůvodněna by byla též stabilita atomů, neboť dle klasických představ by elektrony vyzářily svoji energii ve formě rentgenového a záření gama a po velmi krátké době by dopadly na jádro. Bez Pauliho vylučovacího principu by zůstávala záhadou chemická rozmanitost a periodicita vlastností prvků. Kvantová mechanika také zdůrazňuje principiálně pravděpodobnostní podstatu našeho vnímání a popisu světa, a upozorňuje na souvislost pravděpodobnosti s naší informací o systému (epistemický charakter pravděpodobnosti). Kvantová mechanika též poskytuje principy, které pravděpodobně umožní dále významně posunout klasické meze výpočetní techniky, a bude hrát zásadní roli v projektu blízké budoucnosti, zvaném kvantový počítač. Postkvantová kryptografie již ovšem jejich uplatnění snižuje.\n\nZatímco speciální teorie relativity zachází s časem a prostorem rovnocenně a sjednocuje je do konceptu časoprostor, v kvantové mechanice jsou čas a prostor dvě různé entity.\nPříklady nerovnocennosti času a prostoru v kvantové mechanice jsou:\nPůvodní kvantová mechanika tedy není relativistická. Z tohoto důvodu došlo k několika pokusům o vytvoření relativistické pohybové rovnice, která by nahradila nerelativistickou Schrödingerovu rovnici. Tyto pokusy vedly k nalezení Kleinovy-Gordonovy rovnice a Diracovy rovnice.\nRelativistická kvantová mechanika je důležitým mezikrokem mezi nerelativistickou kvantovou mechanikou a kvantovou teorií pole. Skutečnost, že relativistická kvantová mechanika je co do rozsahu významně menší ve srovnání s nerelativistickou kvantovou mechanikou, se odráží v terminologii: Není-li explicitně řečeno, že se jedná o relativistickou kvantovou mechaniku, pak se vždy míní nerelativistická kvantová mechanika.\n\nI přesto, že kvantová mechanika stojí za významným porozuměnim mikrosvěta, nesplňuje některé důležité vlastnosti, které jsou nutné pro kompletní popis elementárních částic a jejich vzájemných interakcí. Mezi tyto základní nedostatky patří:\n\nTeorie, která uvedené nedostatky nemá, se nazývá kvantová teorie pole a je používaná tam, kde je již kvantová mechanika nedostačující. Především tedy pro popis rychlých částic s možností vzniku a zániku částic. Z těchto důvodů je kvantová teorie pole základem pro popis elektromagnetické, slabé a silné interakce, jež jsou součástí Standardního modelu.\n\n\n\n\n"}
{"id": "59050", "url": "https://cs.wikipedia.org/wiki?curid=59050", "title": "Kvantová fyzika", "text": "Kvantová fyzika\n\nKvantová fyzika je soustavou fyzikálních teorií, která souběžně s teorií relativity ve 20. století předefinovala do té doby platné základy klasické fyziky. Zatímco teorie relativity vysvětluje především kosmologické otázky týkajících se velkých celků, kvantová fyzika se primárně týká nejmenších, tzv. elementárních částic. Obě teorie, které se experimentálně potvrdily, se však nedaří sloučit do jednoho funkčního celku, tzv. teorie všeho. \n\nKvantová fyzika vychází z toho, že určité měřitelné veličiny se nemění spojitě (plynule), ale v násobcích určitého minimálního množství zvaného kvantum, které je dané Planckovou konstantou. K dalším základním principům patří to, že částice lze současně popsat i jako vlny (dualita částice a vlnění), nelze současně změřit jejich polohu a hybnost (princip neurčitosti) nebo že pozorování má vliv na pozorovaný systém. Obvykle v rámci kvantové teorie rozlišujeme kvantovou mechaniku a kvantovou teorii pole.\n\nNa rozdíl od klasické fyziky se v kvantové fyzice stav systému popisuje nikoli přímo měřitelnými veličinami formula_1 (poloha formula_2, hybnost formula_3, energie formula_4, ...), ale speciální funkcí - stavovým vektorem (vlnová funkce formula_5, nejobecněji matice hustoty určující soubor vlnových funkcí formula_5 s různými pravděpodobnostmi). Zatímco klasická fyzika předpokládá, že měření lze provést tak, aby jeho vliv na měřený objekt byl zanedbatelný, kvantová fyzika má jiný postup. Měřitelným fyzikálním veličinám formula_1 přiřazuje operátory formula_8 působící na stavový vektor formula_5. Každé konkrétní měření je zásahem měnícím systém (tzv. redukce vlnového klubka formula_5 - jeho změna na některou z vlastních funkcíformula_11 operátoru formula_1) a dávající jen některou z možných hodnot, totiž příslušnou vlastní hodnotu formula_13 operátoru (tj. formula_14), a to s pravděpodobností, kterou lze z formula_5 a formula_11 spočítat. Vlastní hodnoty formula_13 nemusí tvořit spojitou řadu, proto název kvantování. Zejména energie formula_4 soustavy se může měnit nejen spojitě (např. elektron s kladnou energií v atomu vodíku), ale i nespojitě (elektron se zápornou energií v atomu vodíku). Rozdíly formula_19 se pak nazývají kvanta energie a realizují se elektromagnetickou energií - fotonem s energií formula_20 a frekvencí\nformula_21, kde formula_22 je redukovaná Planckova konstanta.\n\nPočátky kvantové teorie sahají k přelomu 19. a 20. století, kdy Max Planck odvodil vztah pro frekvenční rozdělení energie záření černého tělesa z předpokladu, že světlo je vyzařováno po malých kvantech, jejichž energie je úměrná frekvenci (konstanta úměrnosti formula_22 se nazývá Planckovou konstantou). Tehdejší teorie elektromagnetického záření předpokládaly čistě vlnový charakter světla.\n\nBohrův model atomu (1913) vysvětloval rozložení spektrálních čar vodíku. Předpokládal, že moment hybnosti elektronu je celým násobkem Planckovy konstanty. Einstein pak vysvětlil podobným způsobem fotoelektrický jev, za což mu byla udělena Nobelova cena za rok 1921.\n\nNa počátku dvacátých let kvantová mechanika pomáhala vysvětlit pouze mikroskopické jevy. De Broglie tedy navrhl uvažovat u veškeré látky dvojí podstatu, vlnovou a částicovou. Tím byly vysvětleny interferenční jevy při rozptylu částic (viz Youngův experiment pro různé typy částic).\n\nRoku 1926 E. Schrödinger zveřejnil vlnovou rovnici .\n\nW. Heisenberg zobecnil Hamiltonovy rovnice, čímž ukázal, že klasická mechanika je limitním případem mechaniky kvantové. Schrödingerova vlnová teorie i Heisenbergův maticový počet jsou ekvivalentní, jsou jen různými reprezentacemi stejné myšlenky.\n\nKvantová mechanika narážela na dva zásadní problémy. Je totiž:\n\nKvantová teorie pole oba tyto problémy řeší. Od začátku je budována pro systémy s nekonečným počtem stupňů volnosti, kde není nutné, aby v daném stavu byl počet částic pevně daný. Na druhý problém v teorii pole také nenarážíme, poněvadž v ní prostorová souřadnice vystupuje spolu s časem jako parametr, nikoliv jako dynamická proměnná, jak je tomu v kvantové mechanice. Tím umožňuje přirozeně zahrnout speciální teorii relativity a vyhnout se přitom problému s interpretací lokalizovaných stavů.\n\nKorektním zahrnutím teorie relativity je dosaženo přesnějšího popisu procesů, kdy kinetická energie některých z částic je srovnatelná s jejich klidovou energií či vyšší. Ve třicátých letech 20. století se jednalo především o β-rozpad neutronu (kvůli uvolněnému lehkému neutrinu) a pochopitelně všech procesů s fotony. Relativistická kvantová teorie pole se proto rozvinula velmi záhy v podobě Fermiho teorie β-rozpadu (1934) a později kvantové elektrodynamiky (konec 40. let), k jejímž hlavním autorům patří P. Dirac, F. Dyson, J. Schwinger, R. Feynman a Š. Tomonaga.\n\nZásadním problémem v poruchové formulaci teorie pole byl výskyt nekonečných koeficientů ve vyšších korekcích k základní aproximaci. Řešením se ukázala být procedura zvaná renormalizace, která odstraňuje nekonečné hodnoty pomocí předefinování fyzikálních konstant vystupujících v rovnicích, jako jsou náboje či hmotnosti částic. Ačkoliv matematická konzistence této procedury není zcela uspokojivá, vede k velmi dobré shodě s experimentem a stala se nedílnou součástí současné kvantové teorie. Mnoho fyziků, mj. Dirac a Feynman, vyjadřovalo ovšem nespokojenost s takovým stavem a dodnes renormalizace zůstává jedním z „nejdivnějších“ míst současné fyziky.\n\nRenormalizace je (v užším smyslu) aplikovatelná jen na určitou třídu teorií, zvaných renormalizovatelné. Renormalizovatelnost je užitečným kritériem pro rozhodování, zda určitá teorie pole je přípustná pro popis v přírodě se vyskytujících procesů. Nerenormalizovatelnost staré Fermiho teorie vedla k předpovědi objevu existence intermediálních bosonů W a Z a posléze ke sjednocení elektrodynamiky a teorie slabých interakcí do jednotné teorie elektroslabých interakcí.\n\nVývoj teorie silných interakcí (jež jsou zodpovědné za síly držící dohromady hadrony a atomová jádra) byl složitější, především kvůli nepřebernému množství nově objevených hadronů v padesátých a šedesátých letech. Určitou dobu dokonce převažoval mezi fyziky názor, že kvantová teorie pole není v zásadě nutná pro popis částicových experimentů a předpovědi byly získávány vyšetřováním analytických vlastností S-matice. Teorie pole zažila návrat koncem šedesátých let po objevu kvarkového modelu a asymptotické volnosti, což vedlo k ustavení kvantové chromodynamiky jako hlavní teorie silných interakcí. Za objev asymptotické volnosti byla udělena F. Wilczekovi, D. Grossovi a H. D. Politzerovi nobelova cena za rok 2004.\n\nKlasická fyzika popisuje stav systému v daném čase pomocí sady hodnot vybraných měřitelných veličin (ty jsou v kvantové fyzice obvykle nazývány pozorovatelné). Například stav bodové částice (hmotného bodu) je úplně určen, zadáme-li jeho polohový vektor a vektor hybnosti; pak říkáme, že poloha a hybnost jsou úplným systémem pozorovatelných (ÚSP). (Alternativně lze udat místo hybnosti například směr pohybu a energii; výběr ÚSP použitých k popisu je víceméně libovolný a obvykle se volí sada pozorovatelných co nejlépe se hodící k výpočtům. Ostatní pozorovatelné jsou pak funkcí těch z ÚSP - energie je u volného hmotného bodu kvadrátem hybnosti a podobně.) Řešením pohybové rovnice pak principiálně můžeme spočíst, jaký bude stav systému v jiných časech.\n\nPojem stavu systému v kvantové teorii je složitější. Klíčovým rozdílem oproti klasické fyzice je možnost, že vybraná pozorovatelná v daném stavu nemá nějakou konkrétní hodnotu, ale při měření této veličiny můžeme dostat různé výsledky s různou pravděpodobností. Pravděpodobnost naměření hodnoty formula_2 veličiny formula_25 můžeme označit formula_26, místo jedné hodnoty polohy formula_27 určující pozici částice tak musíme k popisu systému udat pravděpodobnosti nalezení částice v každém bodě prostoru. (Protože prostor je spojitý, místo pravděpodobnosti je třeba udávat hustotu pravděpodobnosti, toto rozlišení budeme dále vynechávat, protože není pro pochopení podstaty kvantové teorie zásadní). Mohou ovšem existovat i speciální stavy, kde měřením vybrané pozorovatelné (v našem případě polohy) můžeme získat jen jedinou hodnotu formula_27, tj. formula_29 pro formula_30. Takovým stavům se říká stavy vlastní, nebo stavy \"s ostrou hodnotou\" pozorovatelné. V kvantové teorii jsou ale tyto stavy jen malou podmnožinou všech možných stavů systému.\n\nUkazuje se, že pro popis interference nestačí udávat pravděpodobnostní funkci formula_26, ale komplexní amplitudu pravděpodobnosti formula_32, přičemž formula_33. Amplituda formula_34 se pak nazývá vlnovou funkcí.\nAnalogicky by bylo samozřejmě možné udávat pravděpodobnost a fázový faktor, parametrizace pomocí komplexních čísel je ale výrazně elegantnější a jednodušší.\n\nMáme-li v ÚSP pozorovatelných více (označme formula_35), musíme znát pravděpodobnost naměření pro každou kombinaci hodnot formula_36, a tudíž také popisujeme systém pomocí vlnové funkce více proměnných formula_37.\n\nV rámci kvantové teorie je změna původního stavu procesem měření realizována konceptem kolapsu vlnové funkce. Měříme-li pozorovatelnou formula_25 a obdržíme výsledek formula_27, systém „zkolabuje“ do stavu s ostrou hodnotou formula_40, tj. jeho vlnová funkce se náhle změní - nikoliv vývojem daným Schrödingerovou rovnicí, ale procesem měření jako takovým. Následující bezprostředně následující měření téže veličiny pak dá týž výsledek.\n\nProvedeme-li měření téže veličiny na daném systému dvakrát bezprostředně po sobě, získáme stejnou hodnotu dané veličiny. To ovšem neplatí pro měření na jiných pozorovatelných - pokud měříme veličinu formula_25 s výsledkem formula_27, poté veličinu formula_43 s výsledkem formula_44, můžeme následujícím měřením formula_25 získat formula_46 různé od formula_27. Tuto skutečnost přirozeně interpretujeme jako nemožnost současného měření pozorovatelných formula_25 a formula_43. Pozorovatelné formula_25 a formula_43 se pak nazývají nekompatibilní. ÚSP pak zřejmě musí být tvořen jen kompatibilními pozorovatelnými.\n\nPraktickým příkladem nekompatibilních pozorovatelných je hybnost a souřadnice. Jejich nekompatibilita je v jistém smyslu dokonce maximální, neexistuje totiž žádný stav, který by měl ostrou hodnotu obou těchto pozorovatelných a dokonce v každém stavu s ostrou hodnotou souřadnice (resp. hybnosti) může být hybnost (resp. souřadnice) libovolná, a to s rovnoměrným rozdělením pravděpodobnosti. To ovšem znamená, že na rozdíl od klasické mechaniky bodové částice nemůže hybnost a souřadnice tvořit ÚSP. Ukazuje se ale, že v mechanice kvantové stačí, když je ÚSP tvořen jen hybností nebo jen souřadnicí.\n\nV kvantové teorii hraje důležitou roli otázka \"přípravy stavu\". Zatímco klasická fyzika tento problém neřeší (připravit systém do nějakého výchozího stavu se považuje za problém ryze technický), ve fyzice kvantové narážíme na koncepční problém: abychom vůbec věděli, v jakém je systém stavu, musíme provádět měření, při nichž se ovšem systém nechová deterministicky. Proto příprava stavu úzce souvisí s procedurou měření. Po provedení měření (jehož výsledek je náhodný) víme, že systém zkolaboval do stavu s ostrou hodnotou, kterou jsme naměřili a můžeme říct, že jsme připravili systém v onom konkrétním stavu. Pokud tedy měříme například polohu částice (např. tak, že na ni svítíme a pozorujeme odražené fotony) a naměříme nějakou hodnotu formula_2, pak můžeme tvrdit, že jsme připravili částici v tomto bodě. (Povšimněme si, že prakticky nevíme, v jakém stavu byl systém před prvním měřením.) Nevýhodou tohoto postupu je pochopitelně neschopnost určit onen bod předem. Proto má smysl trochu modifikovaná procedura - měřit, zda se částice nachází v určitém bodě. Tím získáme ano/ne experiment, přičemž v případě kladného výsledku měření máme systém ve stavu, o který jsme usilovali. To můžeme provést třeba tak, že svítíme jen do tohoto jednoho bodu. (Technické aspekty měření můžeme ignorovat, říkejme, že jsme do daného bodu umístili detektor částic. Ignorujme také konečné rozměry a tudíž nenulovou systematickou chybu měření detektoru.)\n\nCo se stane, když umístíme dva detektory do dvou různých bodů formula_2 a formula_54? Pokud budeme detekovat signál zvlášť z každého z detektorů, nebude se situace podstatně lišit od předchozího případu - v případě kladného výsledku měření získáme částici umístěnou buď v formula_2 nebo v formula_54. Co když ale budeme detekovat jen jeden signál, ignorujíce z jakého detektoru vyšel? Naivně by se dalo čekat, že stav bude buď částice v bodě formula_2, nebo částice v formula_54, pouze nebudeme vědět, která možnost platí. Ve skutečnosti bude ale vlnová funkce výsledného stavu lineární kombinací vlnových funkcí stavů soustředěných v formula_2 a formula_54, přičemž koeficienty v této lineární kombinaci budou záviset na stavu systému před měřením. Toto je podivuhodná vlastnost kvantové teorie (všimněte si, že stav systému závisí na tom, jaké informace experimentátor extrahuje z měřicí aparatury) a sčítání vlnových funkcí se nazývá principem superpozice.\n\nNa místě klasické pohybové rovnice (což je obvykle diferenciální rovnice druhého řádu v čase) stojí Schrödingerova rovnice řídící časový vývoj vlnové funkce. Tato rovnice popisuje vývoj systému za předpokladu, že \"není prováděno žádné měření\", tedy je-li systém dostatečně izolovaný od svého okolí. Vlnová funkce se řízením Schrödingerovy rovnice v čase vyvíjí spojitě. Tzn. existují dva druhy časového vývoje v kvantové teorii: Hladký vývoj daný Schrödingerovou rovnicí jsoucí obdobou vývoje klasického systému, a na druhé straně ryze kvantový kolaps při měření.\n\n\"(Poznámka k symbolice: V tomto článku jsou vektory označovány malými latinskými písmeny, operátory jsou pak označovány velkými písmeny se stříškou. Taková notace je jistým kompromisem mezi notací užívanou matematickými fyziky a matematiky - kde chybí i stříška u operátorů - a fyzikální Diracovou (braketovou) notací. Diracova notace je přehlednější, ovšem je typograficky náročnější a pro konzistentní zavedení je třeba zavádět duální prostory, což je nad rámec tohoto článku.)\"\n\nPro detailnější porozumění kvantové teorii je vhodné uvažovat obecnější a abstraktnější aparát založený na lineární algebře. Systému je v něm přiřazen Hilbertův prostor, tj. úplný vektorový prostor se skalárním součinem. Každý nenulový vektor představuje možný stav systému a odpovídající vlnovou funkci. Obvykle se přitom vlnová funkce sama používá k reprezentaci abstraktního vektoru. Výhodou abstraktního popisu je výrazné zjednodušení vzorců, kde místo nepřehledných integrálních formulí vystupuje skalární součin stavových vektorů.\n\nZatím jsme pouze řekli, jaká je amplituda pravděpodobnosti naměření určité hodnoty pozorovatelné formula_25, která hraje roli argumentu vlnové funkce. Ovšem výběr pozorovatelné, kterou použijeme k tomuto účelu, je víceméně libovolný. Jaká je ale pravděpodobnost naměření hodnoty formula_54 pozorovatelné formula_43 ve stavu s vlnovou funkcí formula_34? Kvantová teorie tuto amplitudu pravděpodobnosti definuje jako skalární součin formula_34 s vektorem odpovídajícím stavu s ostrou hodnotou formula_54, formula_67.\n\nDisponujeme-li systémem ve více kopiích a jsme-li teoreticky schopni všechny kopie uvést do stejného stavu formula_34, můžeme se ptát, jaká bude střední hodnota formula_69 pozorovatelné formula_25 ve stavu formula_34, tj. aritmetický průměr výsledků měření na jednotlivých kopiích systému. Přirozeně, formula_69 je dána váženým aritmetickým průměrem přes všechny možné naměřené hodnoty. Jednotlivé váhy jsou pak určeny pravděpodobností naměření příslušné hodnoty. Tudíž\n\nKaždé pozorovatelné veličině formula_43 je přiřazen hermitovský operátor formula_75. Vlastní vektory formula_76 tohoto operátoru reprezentují stavy s ostrou hodnotou pozorovatelné formula_25, tato hodnota formula_78 je pak rovna příslušnému vlastnímu číslu. Taková reprezentace pozorovatelných má nezanedbatelné výhody. Například díky ortogonalitě vlastních vektorů samosdruženého operátoru můžeme operátor rozložit podle následujícího přepisu:\nOdtud je snadno vidět, že vzorec pro střední hodnotu se zjednoduší na formula_80.\n\nOperátory odpovídající kompatibilním veličinám navzájem komutují, naopak nekomutující operátory reprezentují nekompatibilní (komplementární) pozorovatelné veličiny. Operátory také hrají zásadní roli při procesu \"kvantování\" (viz níže).\n\nZavedení operátorů je klíčové pro proceduru zvanou \"kvantování\". Kvantováním se nazývá postup vedoucí k „odvození“ kvantových pohybových rovnic ze znalosti příslušného klasického systému. Standardně se postupuje v několika krocích.\n\n\nJe vhodné si uvědomit, že kvantování není exaktní procedura, ale spíš umění najít ke klasickému systému jeho protějšek. Existuje také dost systémů nemajících klasickou analogii, nejjednodušším příkladem je spin elektronu. Problém kvantování je zásadní v teorii pole, kde není možno ve většině případů interagujících polí matematicky rigorózně systém definovat a řešit (tj. určit Hilbertův prostor a definiční obory operátorů a exaktně stanovit platnost použitých metod řešení).\n\nKromě standardního postupu užívajícího Hilbertova prostoru a operátorů je, zvláště v teorii pole, populární postup využívající dráhového integrálu, zavedený R. P. Feynmanem. Opírá se o výpočty integrálů přes množinu všech myslitelných trajektorií ve fázovém nebo konfiguračním prostoru.\nTento postup umožňuje (teoreticky) předpovídat výsledky měření na kvantovém systému užívaje klasického hamiltoniánu. Vede k relativně jednoduchému zavedení veličin, s nimiž operuje kvantová teorie pole, a k přehlednému odvození poruchových metod. Sám Feynman tvrdil, že k zavedení této formulace ho vedla snaha pochopit vztah klasického a kvantového systému, jenž se zdá ve formalismu dráhového integrálu zřetelnější (k hodnotě integrálu přispívají nejvíce trajektorie pohybující se okolo minima akce - tj. klasické trajektorie).\n\nDůvodem, proč není tato formulace užívána dominantně, je jednak prakticky snazší počítání s operátory, a potom především matematická obtížnost pojmu dráhového integrálu. Dráhový integrál nelze definovat přímo dle teorie míry a integrálu (viz též Wienerova míra). Používá se tedy přiblížení pomocí limitní diskretizace, přičemž ožívají nejednoznačnost řazení operátorů v součinech a další problémy (limita přísně vzato neexistuje). Přesto paradoxně tato formulace vede k plodným výsledkům v částicové fyzice.\n\nNemožnost pozorovat mikrosvět atomů přímo vedla k tomu, že se jedná pouze o subjektivní interpretace kvantové mechaniky. Existence kolapsu vlnové funkce vedla již v počátcích kvantové teorie k jejímu odmítání či minimálně kritickému postoji ze strany význačných vědců (jmenujme za všechny E. Schrödingera a A. Einsteina - paradoxně dva z těch, kteří se o vznik kvantové teorie zasloužili zásadní měrou), a to z několika různých příčin:\n\nKolaps nastává podle kvantové teorie v okamžiku měření. Učebnice kvantové teorie obvykle nejdou příliš dál ve výkladu o bližším určení tohoto okamžiku. Standardně se uvažuje \"mikroskopický\" systém, na němž provádíme měření pomocí \"makroskopické aparatury\". V praktickém případě nedělá takové rozlišení žádné potíže - systém je obvykle tvořen jednotlivými atomy, zatímco aparatura může dosahovat rozměrů továrny (nejextrémnějším příkladem jsou obří urychlovače sloužící často pro výzkum vnitřní struktury protonů). Teoreticky ale můžeme libovolně velkou aparaturu zahrnout do zkoumaného systému a v tomto pohledu se kolaps odsouvá až do okamžiku, kdy výzkumník začne pozorovat aparaturu. Můžeme ale do systému zahrnout i mozek výzkumníka atd. Tudíž už samo určení okamžiku kolapsu je nejasné. Viz též příklad Schrödingerovy kočky. V podstatě existují tyto zásadní cesty, jak věc řešit:\n\nV roce 1935 Einstein, B. Podolsky a N. Rosen publikovali myšlenkový experiment, kterým hodlali zpochybnit úplnost kvantové teorie (EPR paradox). V principu poukazovali na existenci stavů, u kterých měření na jednom místě vede k okamžitému ovlivnění možných výsledků měření v místě vzdáleném a tak k popření principů speciální relativity.\nVzhledem k tomu, že experimentátor nemůže „zařídit“, jaký má být výsledek jeho měření (tj. kam má systém zkolabovat), nelze tohoto jevu využívat k šíření informace nadsvětelnou rychlostí. Proto je tento myšlenkový pokus spíše argumentem filozofickým, opírajícím se o přesvědčení, že vlnová funkce je reálný objekt. Autory byl zamýšlen jako podpora teorií se skrytými parametry.\nTy tvrdí, že kvantový systém je, podobně jako klasický, určen jednoznačně hodnotami sady parametrů, z nichž ovšem jen některé jsou pozorovatelné. Zbylé skryté parametry, které nejsme schopni zjistit, jsou příčinou neklasického chování kvantových systémů. Podle těchto teorií je výsledek měření systému určen předem a výběr stavu, kam systém zkolabuje, je určen právě skrytými parametry.\n\nV době publikování EPR článku se nevědělo, jak zjistit, zda skryté parametry existují. Překvapivě jednoduchý test navrhl John Bell v šedesátých letech. Pomocí Bellových nerovností byla existence skrytých parametrů experimentálně vyvracena. Nadále však není jasné, co lze považovat za kvantové.\n\nNakonec je třeba poznamenat, že často zmiňovaná neslučitelnost obecné relativity a kvantové teorie není důsledkem zmíněného paradoxu s kolapsem. Potíže při slučování obecné relativity a kvantové teorie jsou více technického rázu a týkají se nerenormalizovatelnosti Einsteinovy teorie gravitačního pole. V současné době se jisté naděje na řešení tohoto problému vkládají do přechodu k teorii strun (který se základního postulátu kvantové teorie o kolapsu vlnové funkce netýká).\n\nKvantová teorie hraje nezastupitelnou roli ve fyzice elementárních částic a fyzice pevných látek, atomové a molekulové fyzice a jejich prostřednictvím i v astrofyzice, fyzikální chemii a dalších oborech včetně medicíny. Bez kvantové teorie by pravděpodobně nebyly zkonstruovány polovodiče, neexistovala by jaderná energetika, některé moderní materiály jako uhlíková vlákna, lasery, apod. Pravděpodobně by také byly na mnohem nižší úrovni mnohé diagnostické a léčebné metody využívající radiofarmak a zářičů.\n\nKvantová teorie zásadním způsobem ovlivnila smýšlení lidí o světě. Pravděpodobnostní charakter\njejích předpovědí zasadil silnou ránu mechanistickému determinismu, silnému ve filozofii osmnáctého a devatenáctého století.\n\n\n\n"}
{"id": "59055", "url": "https://cs.wikipedia.org/wiki?curid=59055", "title": "Supervelmoc", "text": "Supervelmoc\n\nSupervelmoc je termín, který byl zaveden po druhé světové válce; označuje stát disponující takovou mocí, že může ovlivňovat velkou část planety. Za jedinou současnou supervelmoc bývají označovány Spojené státy americké.\n\nZa supervelmoci byly označeny Spojené státy americké a Sovětský svaz; obě země silně ovlivňovaly své sousedy a spojence, ti tak byli považováni za tzv. sféru vlivu těchto mocností. Zatímco USA a jejich západní spojenci konstituovali NATO jako svůj obranný vojenský pakt, země RVHP ustanovily Varšavskou smlouvu. Obě společenství představovala odlišné jak politické (západní blok demokratický a kapitalistický, východní socialistický a totalitní), tak i kulturní póly, navíc měla moc i sílu zničit celý svět jaderným arzenálem.\n\nSpojené státy americké svojí politikou „zadržování komunismu“ se snažily zastavit šíření vlivu Sovětského svazu ve zbytku světa, hlavně na země v Karibském moři, jižní Asii a západní Evropě. Od 60. let, díky rozvoji moderní dopravy, bylo navíc možné vyvážet do celého světa americké zboží, šířila se americká kultura. Někteří jí obdivovali jako symbol demokracie, někteří jí zatracovali jako útok na vlastní národní kulturu. Právě odmítání všeho amerického je průvodním jevem antiamerikanismu, který se rozšířil jak v zemích tehdejšího východního bloku, jako propaganda komunistických vlád, tak i v arabském světě i v západní Evropě. Během studené války se americké ekonomice velmi dařilo, což dávalo možnost investovat více peněz na ozbrojené síly. Sovětský svaz nedokázal držet tempo se Spojenými státy, až se nakonec rozpadl. To v podstatě znamenalo vítězství pro Spojené státy, protože se tím staly jedinou supervelmocí.\n\nV červenci 2017 vydal Pentagon studii, ve které shrnuje, že Spojené státy jako velmoc (resp. jimi vedený rámec mezinárodního řádu) kolabují.\n\nSovětský svaz se stal supervelmocí v roce 1949, když sovětští vědci poprvé provedli úspěšný atomový výbuch, a země se tak zařadila mezi jaderné velmoci. Díky ohromné rozloze a dostupnosti téměř všech surovin i díky investicím do těžkého průmyslu centrální vládou v 60. letech došlo v této zemi k velkému pokroku. I SSSR měl svojí sféru vlivu, kterou se pokoušel neustále rozšiřovat; patřila k ní střední a východní Evropa, Kuba, Vietnam, Severní Korea a v 80. letech i některé africké a arabské země. SSSR šířil svůj vliv vojenskou silou. Podporoval Čínu a severní Koreu při invazi do jižní Koreje v Korejské válce, poté podporoval Severní Vietnam při ofenzivě do Jižního Vietnamu, což přineslo Vietnamskou válku. V roce 1968 rovněž poslal Sovětský svaz vojska do Československa a v 80. letech vedl válku v Afghánistánu. Na rozdíl od západních zemí došlo ve východním bloku ke konci 70. let ke stagnaci, která později přerostla v krizi a o několik dalších let později rozdmýchala spory jak mezi jednotlivými národy Sovětského svazu, tak i v řadách jeho spojenců. Situaci nezlepšila ani cílená reforma nazývaná Perestrojka (\"přestavba společnosti\"), zavedená v druhé polovině 80. let Michailem Gorbačovem, která měla přinést „uvolnění“ státu a přinést demokratické a kapitalistické prvky (podobně, jako třeba Čína zavedla na počátku 90. let, což jí přineslo ekonomický úspěch). Kolem roku 1987 byl Sovětský svaz na vrcholu jaderného zbrojení s USA, současně byl 7. rokem ve válce v Afghánistánu a přehoupl se přes svůj tzv. ropný zlom. Rozpad SSSR začal sporem o Náhorní Karabach na Kavkazu, a vyvrcholil odstupem prezidenta SSSR na konci roku 1991 a rozpuštěním státu k 31. prosinci stejného roku.\n\nNa začátku 21. století jsou jedinou světovou supervelmocí Spojené státy, podle převládajícího názoru jsou označovány za světového hegemona.\n\nDalším státem, který se jeví jako možná supervelmoc, je Rusko vzhledem k své rozloze, vládě a nedávné minulosti. Jako nově vznikající supervelmoc začíná být postupně vnímána Čína, která od druhé poloviny 90. let, díky určitým legislativním změnám podporujícím podnikání, stimuluje rozvoj své ekonomiky s každoročním růstem okolo 10 procent. Dalšími subjekty, které jsou občas zmiňovány jako potenciální supervelmoci, jsou Brazílie, Evropská unie a Indie.\n\n"}
{"id": "59056", "url": "https://cs.wikipedia.org/wiki?curid=59056", "title": "Jan Blahoslav Čapek", "text": "Jan Blahoslav Čapek\n\nJan Blahoslav Čapek (6. listopadu 1903 Třebechovice pod Orebem – 10. září 1982 Praha) byl český spisovatel, komeniolog, myslitel, překladatel, literární historik a kritik.\n\nV letech 1931–1936 odpovědným redaktorem týdeníku Kostnické jiskry. Od 1945 byl profesorem české literatury na Filozofické fakultě Univerzity Karlovy. Z univerzity musel v 50. letech 20. století odejít a byly mu omezeny jak možnosti pedagogické a vědecké, tak i zahraničních odborných kontaktů a publikační činnosti. Od 1959 byl zaměstnán v Památníku národního písemnictví, později v Ústavu pro dějiny Univerzity Karlovy. Na Filozofickou fakultu se vrátil 1968 a působil zde do 1971, kdy odešel do důchodu. Jeho manželkou byla komenioložka Dagmar Čapková.\n\nHojně se zabýval starší českou reformační literaturou. Překládal z angličtiny, bengálštiny a latiny. V závěru života publikoval v samizdatu.\n\n- \"Za jazyk přibitý\", 1970, alegorie na posrpnovou nesvobodu. Děj se odehrává v pobělohorské době.\n- Studie \"Zápas o nové lidství a program nového českoslovenství\", pod pseudonymem Roald Jasen, 1980\n\n\n"}
{"id": "59060", "url": "https://cs.wikipedia.org/wiki?curid=59060", "title": "Prezident Sovětského svazu", "text": "Prezident Sovětského svazu\n\nPrezident Sovětského svazu byla funkce hlavy státu, která byla v zemi zavedena v roce 1990 jako součást tzv. perestrojky, neboli přestavby společnosti. \n\nPrezident v roli hlavy státu nahradil předsedu Nejvyššího sovětu SSSR. \n\nJediným prezidentem SSSR byl Michail Sergejevič Gorbačov, a to od 15. března 1990 do 25. prosince 1991, s krátkou přestávkou v létě roku 1991, kdy došlo k levicovému pokusu o puč, vedenému samozvaným Generálním výborem pro výjimečný stav (GKČP - Генеральный комитет по чрезвычайному положению).\n\n"}
{"id": "59062", "url": "https://cs.wikipedia.org/wiki?curid=59062", "title": "Norbert Fabián Čapek", "text": "Norbert Fabián Čapek\n\nNorbert Fabián Čapek (3. června 1870 Radomyšl – 30. října 1942 Dachau) byl český náboženský myslitel, představitel unitářství. Během první světové války se ve Spojených státech zúčastnil zápasu o vznik Československa.\n\nPo návratu ze Spojených států amerických v roce 1921 vybudoval v Praze unitářské společenství pod názvem Svobodné bratrství, jež se později změnilo na Náboženskou společnost československých unitářů. V roce 1930 se stal prvním předsedou této náboženské společnosti. Pražská obec vyrostla do ve své době největší unitářské kongregace na světě, unitářství se tehdy stalo v Československu významným duchovním proudem. Jeho smrt v nacistickém koncentračním táboře v Dachau byla těžkou ztrátou pro unitáře.\n\nNarodil se v červnu 1870 v jihočeském městysi Radomyšl. Byl jediným synem Josefa Čapka a Marie Markové. Josef byl krejčí a náboženský agnostik, Marie oddaná katolička. V deseti letech se stal pomocníkem v kostele svatého Martina, ale byl brzy zklamán cynickým postojem a chováním kněze k farníkům.\n\nV 18. letech se ve Vídni učil řemeslu u svého strýce, krejčího jehož obchod zásoboval habsburský dvůr. Tehdy jej příležitost přivedla k baptistické církvi. Čapek opustil římskokatolickou církev a byl pokřtěn jako baptista.\n\nMladý Čapek přijal baptismus celým srdcem a brzy se stal distributorem a baptistickým misionářem v Sasku a na Moravě. Založil přinejmenším 12 sborů od Ukrajiny až po Budapešť, na Moravě redigoval několik časopisů, mezi nimi \"Nový lid\" který se vydával v 80 000 výtiscích.\n\nČapkova víra se postupem času velmi liberalizovala. Jeho průzkum Moravských archivů v Brně jej navíc přesvědčil, že svobodná křesťanská víra je českému lidu vlastní. Přestože byla historie pohřbena a zapomenuta, bylo zde svobodné křesťanství praktikováno před příchodem římskokatolických misionářů a následného státem vynuceného katolicismu.\n\nV roce 1903 Čapek napsal \"Úryvky z dějin kaceřovaných křesťanů\", kde dokumentuje to co považoval za české a moravské kořeny svobodné víry o jejíž artikulaci pak zápasil. Uznával náboženské přesvědčení Moravských bratří. „Vyzdvihovali duchovní život nad jakékoli dogmatické učení.“\n\nV roce 1921 v dopise prezidentovi Americké unitářské Asociace Čapek popisuje tento článek jako „Unitářský svou koncepcí a zaměřením.“ Byla to v podstatě platforma na které navrhoval založit v Čechách nové náboženské hnutí.\n\nČapek hrál významnou roli v mezinárodní náboženské organizaci založené v roce 1900 unitáři která se dnes nazývá IARF (International Association for religious freedom – \"Mezinárodní společnost pro náboženskou svobodu\"). V roce 1910 na berlínském kongresu IARF představil Tomáš Garrigue Masaryk Čapka zástupcům Americké unitářské asociace. Čapek se rovněž účastnil kongresů v Londýně, Kodani, Bostonu a Oxfordu. Často naléhal na zástupce IARF, aby byli ambicióznější v organizaci a získávání nových členů.\n\nJako šéfredaktor několika časopisů byl Čapek poměrně otevřený ve svém antiklerikalizmu. Hrozící odveta ze strany státu jej v roce 1914 donutila opustit České země. Přijal nabídku sloužit v Baptistické církvi v New York City.\n\nPo roce na Manhattanu se přesunul do větší kongregace v Newarku, New Jersey. V roce 1919 opustil tuto službu z důvodů, které popsal jako „sociální, finanční, národní, politické, osobní“. Do deníku si zapsal: „Nemohu již být Baptistou, ani z kompromisu. Hoří ve mně oheň nové touhy, nových světů.“ Čapek a jeho žena Mája se vedeni nadšením svých dětí pro edukační náboženský program Unitářské církve v Orange, New Jersey k této církvi v roce 1921 přidali.\n\nBěhem první světové války Čapek velice intenzivně pracoval, sponzoroval veřejná setkání v rámci kampaně pro získání podpory veřejnosti a vlády USA pro nezávislost Československa na Rakousku-Uhersku až skončí válka. V roce 1921 se jeho rodina vrátila do své nově nezávislé země, dcera Míla zůstala v USA, kde se vdala za česko-amerického obchodníka. Norbert Čapek se svou manželkou Májou, dcerou Bohdanou a jejím mužem Karlem Hašplem budovali silné celonárodní náboženské hnutí. Za 20 let bylo společenství unitářů v Praze se svými 3200 členy největší unitářskou obcí na světě. Zhruba 8000 Čechů se tehdy považovalo za unitáře.\n\nČapek vytvořil instituce založené na svých názorech na vzdělání. Téměř 300 dětí a mladých lidí se zapsalo do nedělní školy. „Škola náboženské vědy“ sponzorovaná církví měla 66 studentů vzdělávajících se pro vedení církve. Čapkem napsané kurzy náboženské historie a filosofie byly vyučovány v Praze na veřejných školách. Pražská obec unitářů sponzorovala rozsáhlý poradenský program vedený společně Čapkem a lékařem. Tento program mimo jiné zajišťoval vyučování pro nastávající rodiče, kurzy manželského poradenství a řešení konfliktů a rady pro ty, kdo se trápili ztrátou milované bytosti.\n\nV dalších městech tehdejší republiky – v Brně, Plzni, Nymburku, Kladně, Lounech a Rakovníku – byly unitářské „místní skupiny“ (podobné americkým UU fellowship). Tyto Čapek až do svého zatčení pravidelně navštěvoval.\n\n28. března 1941 byli Čapek a jeho 29letá dcera Zora zatčeni gestapem a vzati na Pankrác do vazby. Zora byla obviněna z poslouchání cizího rozhlasu a distribuci obsahu některých vysílání BBC; Čapek byl obviněn z poslouchání cizího rozhlasu a z „velezrady“. Jako „důkazy“ druhého obvinění byly citovány některé jeho promluvy a veřejné projevy.\n\nPoslouchání cizího rozhlasu bylo za Protektorátu hrdelním zločinem. Byly vedeny dva oddělené procesy, první v pankrácké věznici brzy po jejich zatčení; druhý proces byl odvoláním proti původnímu rozhodnutí v Drážďanech v dubnu 1942. Odvolání shledalo Čapka nevinným z velezrady, přičemž doporučilo, aby mu byl vzhledem k vysokému věku započítán rok věznění před odvoláním do trestu.\n\nGestapo přes doporučení soudu poslalo Čapka na nucené práce do Německa. Jeho jméno se objevilo mezi vězni poslanými v transportu invalidů 12. října 1942 do hradu Hartheim nedaleko rakouského Lince, kde zemřel v plynové komoře.\n\nZ půltuctu knih, jejichž je autorem, považoval Čapek za svou nejdůležitější práci knihu \"K slunném břehu\" (1929). Na začátku 2. světové války v roce 1939, „v čase velikého smutku mého národa“, publikoval druhé vydání s přáním aby vrhlo „pár paprsků slunce na zraněná srdce“ která přinese válka. Jeho základním poselstvím že „lidé si mohou volit své nálady a směřovat své vlastní pocity“ a že by měli především „brát všechno s humorem“. Postoj k životu doporučovaný touto knihou silně připomíná logoterapii Viktora Frankla.\n\nAniž by se Norbert Čapek hlásil k nějakému teologickému systému, oslavoval „skrytý výkřik po harmonii s Nekonečnem“ v každé duši. Píše: „Každá osoba je ztělesněním Boha a v každém z nás Bůh bojuje o vyšší vyjádření.“ „Náboženství nikdy nezahyne, protože lidské bytosti … nemohou než být nábožnými bez ohledu na formu [svého] náboženství.“ Náboženství by především mělo zajistit „vnitřní harmonii která je předpokladem silného charakteru, dobrého zdraví, radostných nálad a vítězného, tvořivého života“.\n\n„Je mým ideálem, aby unitářské náboženství v naší zemi znamenalo vyšší kulturu … nové postoje k životu a prakticky nový druh. … Krátce, unitářské náboženství by mělo znamenat pokročilejší kulturní stupeň některých lidí.“ Cítil, že cílem církve „musí být postavit pravdu nad jakoukoli tradici, ducha nad jakékoli písmo, svobodu nad autoritu a pokrok nad všechnu reakci.“\n\nCo se týče života po smrti, cítí že „Pokud by znamenala smrt konec všeho, pak by byl život tou nejhloupější komedií postrádající jakýkoli smysl nebo cíl. … Jak by nás mohla Prozřetelnost opustit a zradit, když se naše rty sotva dotkly okraje šálku života?“\n\nČapek definuje náboženské vzdělávání jako „snahu probudit vnitřní síly dítěte a učit je jak je organizovat, harmonizovat a přizpůsobovat neustále se měnícím vlivům které k němu přicházejí zvenčí“. Identifikuje pět „základních“ a pět „doplňkových pocitů a schopností“ které by mělo moderní náboženské vzdělání v dítěti vyvolat. Zahrnovaly vyjádřeno jeho termíny schopnost mít víru a důvěru, schopnost doufat, pocity uctívání (podobně jako vážení si života u Alberta Schweitzera), dobročinnost nebo nesobeckou lásku a svědomitost. Ten kdo je charakterizován těmito vlastnostmi může být považován za skutečně nábožnou osobu. Jeho sluncem prozářená, před-Holocaustová víra dávala naději tisícům krajanů během temnoty nacistické okupace v letech 1939-45. Díky své víře překonával vlastní utrpení s rovnováhou a hrdinstvím potvrzeném přeživšími vězni koncentračního tábora v Dachau, kteří jej tam znali.\n\nN. F. Čapek byl uznáván za jednoho z předních českých řečníků. Napsal více než 90 hymnů, k nimž často komponoval i hudbu, některé z nich jsou nadále zpívány. Tři byly zahrnuty do nového zpěvníku amerických unitářů a univerzalistů vydaného v roce 1993. Květinová slavnost, ceremonie kterou vynalezl, se nyní slaví každým rokem ve většině kongregací Mezinárodní asociace unitářů a univerzalistů (ICUU). Jistě by jej potěšilo zjištění, že tento rituál bývá rovněž částí mezináboženských bohoslužeb při mezinárodních setkáních IARF.\n\n\n\nČapkova kázání, deníky, zápisky, knihy a jiné dokumenty jsou uloženy v unitářském archivu v Praze v Karlově ulici č. 8 (ústředí NSČU), v Literárním archivu Památníku národního písemnictví a v Archivu hlavního města Prahy. Čapek editoval několik časopisů: Slova pro život (1899-1901), Probuzení (1901-1908), Moravský bratr (1906-1909), Nový lid (1909-1914), Mysl a srdce (1914-1918), Besedy ľudu (1916-17) a Cesty a cíle (1921-1941). Poslední z nich byl oficiálním časopisem Náboženské společnosti československých unitářů. Čapkovy písně se nachází ve zpěvníku Písně náboženské společnosti československých unitářů (1923).\n\nJedinou větší publikovanou biografií je \"Norbert Fabián Čapek: A Spiritual Journey (1999)\" od Richarda Henryho. Rovněž existuje brožura \"Norbert Fabián Čapek, život a dílo\" (1995) od Petra Tvrdka.\n\n\n"}
{"id": "59064", "url": "https://cs.wikipedia.org/wiki?curid=59064", "title": "Ší'itský islám", "text": "Ší'itský islám\n\nŠí'itský islám, též ší'a (z arabského شيعة, zkrácenina z \"Ší'at Alí\" شيعة علي neboli \"Strana Alího\" či \"Přívrženci Alího\"), je jedním ze dvou hlavních proudů islámu (druhým je sunna). Stoupenci ší'iy se označují jako ší'ité. V rámci islámského světa tvoří menšinu, majoritní skupiny ší'itů se nacházejí v Íránu, Ázerbájdžánu, Bahrajnu a Iráku.\n\nZa ší'ity jsou považováni ti muslimové, kteří za legitimní vůdce islámské obce považují jen potomky Muhammadovy rodiny v linii počínající jeho bratrancem a zetěm Alím ibn Abú Tálibem. Ší'ité po Muhammadově smrti roku 632 neuznali za právoplatného chalífu Abú Bakra ani jeho následníky Umara a Uthmána. Teprve Alí, který se stal čtvrtým voleným chalífou, je podle ší'itů pravý vůdce muslimů, imám, a po něm další z jeho rodu.\n\nV průběhu let se ší'a rozdělila do mnoha větví, největší co do počtu stoupenců je isná ašaríja. Méně početnými ší'itskými skupinami jsou zejména ismá'ílíja (z níž vznikli např. asasíni nebo alawité) a zajdíja.\n\nPočet stoupenců ší'itského islámu je odhadován na 10–15 % z celkové muslimské populace, což čítá okolo 130–190 milionů muslimů. Velká část ší'itů žije na Blízkém východě. Majoritní náboženské skupiny tvoří ší'ité v Íránu (89 % muslimů, kteří jsou 98 % obyvatel), Ázerbájdžánu, Bahrajnu a Iráku.\n\nMenší komunity žijí v Libanonu, Sýrii, Indii, Pákistánu, Afghánistánu, Turecku, Albánii, Jemenu a Saúdské Arábii (převážně Východní provincie; 10–15 % z celkové populace). Další poměrně početné ší'itské komunity žijí v menších státech okolo Perského zálivu, jsou to především Katar, Kuvajt (ší'ité tvoří 30 % muslimů, kteří jsou 85 % obyvatel země) a Spojené arabské emiráty. Existují i menšinové komunity po celém světě.\n\nStřediskem vyznavačů ší'itského islámu v Česku je jihomoravská Kuřim.\n\nZakladatel islámu, prorok Muhammad, zemřel roku 632. Nikdy se nezmínil o tom, kdo by měl vést muslimskou obec (\"umma\") po jeho smrti, proto byli jeho následovníci náhle postaveni před problém Muhammadova nástupnictví. Bylo patrné, že to byla především Muhammadova osobnost, která držela ummu pohromadě. Ten, kdo by se stal Muhammadovým nástupcem (chalífou, \"následovníkem\"), by získal moc a výsadní postavení mezi všemi muslimy. Už v této době vystoupili stoupenci Alího ibn Abí Táliba, kteří požadovali zachování pokrevní příbuznosti s Prorokem. Alí byl Muhammadův bratranec a manžel Muhammadovy dcery Fátimy a podle islámské tradice byl po Chadídže vůbec druhým člověkem, který přijal islám. Alí byl později zvolen vůdcem rodu Banú Hášim, a to zejména díky jeho blízkému kontaktu s Muhammadem, manželství s Prorokovou dcerou a díky jeho rané konverzi k islámu. Alího stoupenci též tvrdili, že Muhammad během své poslední cesty do Mekky určil Alího jako svého nástupce.\n\nNárok na vedení obce si však dělali i další muslimové, především pak Abú Bakr, Muhammadův tchán, otec jeho ženy Áiši. Ve prospěch Abú Bakra hrála skutečnost, že mu Muhammad svěřoval vedení modliteb v době své nemoci a vedení muslimů při výroční pouti v roce 631.\n\nJiž v den, kdy Muhammad zemřel, se začaly scházet medínské kmeny v čele s kmeny Aus a Chazradž. Tyto kmeny byly proslulé vzájemnou znesvářeností, a to i v době Muhammadova příchodu do Mekky. Této vzájemné rivality obou kmenů využil Abú Bakr a jeho společníci Umar ibn al-Chattáb a Abú Ubajda. Získali na svou stranu kmen Aus, jehož příslušníci společně s mekkánnskými muhádžiry následně zvolily Abú Bakra za nového vůdce muslimů a prvního chalífu. Abú Bakr dokázal lépe využít situace než Alí, který postrádal dostatečnou schopnost rychle a účinně zasáhnout do volebního procesu. Ti, kteří prosazovali Alího nároky na vedení obce, se začali nazývat \"ši'at Alí\", doslova „strana Alího“. I když s rozhodnutím volby Abú Bakra nesouhlasili, prozatím jej přijali, po Fátimině smrti pak Abú Bakra uznal i sám Alí.\n\nPo smrti Abú Bakra v roce 634 se druhým voleným chalífou stal Umar. Po jeho zavražděni na jeho místo nastoupil Uthmán. Ten však rovněž brzy zemřel násilnou smrtí, což otřáslo muslimskou obcí. Dalším, v pořadí čtvrtým chalífou se již sice stal Alí, ale jeho postavení bylo především formální.\n\nNárok na vedení obce si dělal i rod Umajjovců, hlavním oponentem Alího se stal místodržitel Sýrie Mu‘ávija I. Alí dal vzniknout armádě, která měla všechny vzbouřence porazit. Když se jeho vojsko střetlo v roce 657 s armádou Mu'áviji v bitvě u Siffínu, k boji nedošlo. Na popud Mu'áviji Alí souhlasil, že výsledek boje se má rozhodnout nikoli silou vojska, ale silou argumentů obou stran. Část Alího vojska s tímto nesouhlasila, odešla a dala vzniknout vůbec první islámské sektě cháridža. Argumentační sněm následně nezvolil ani Mu'áviju ani Alího. Napjatá situace v muslimské obci se dále vyhrotila v roce 661, kdy byl Alí zavražděn příslušníkem cháridžy Abd ar-Rahmánem Ibn Muldžimem u mešity v Kúfě. Dnešní ší'itská tradice však klade místo Alího úmrtí do Nadžafu.\n\nPo smrti Alího byli jeho stoupenci v Kúfě přesvědčeni, že jej může nahradit jen příslušník ahl al-bajt, tj. Muhammadova rodu. V úvahu připadli zejména Alího synové Hasan ibn Alí a Husajn ibn Alí. Hasan uzavřel s Muavijou úmluvu, že po Muavijově smrti nepřejde chalifát na jeho syna. Po Mu'ávijově smrti se však stal chalífou opět jeho syn Jazíd I., který byl známý svým hříšným životem. Kúfští ší'ité však začali Husajnovi posílat dopisy do Medíny, ve kterých mu vyjádřili svou podporu v případě, že by se vedení obce ujal. Husajn se proto i se svou rodinou vydal na cestu do Kúfy, kam však již nedorazil. Na cestě jej napadli Jazídem vyslaní vojáci, kteří po krátkém boji zabili Husajna, celou jeho rodinu i jejich nepočetný vojenský doprovod. Tento den se nazývá ašúrá a dodnes si jej ší'ité připomínají coby den mučednické smrti Husajna a jeho rodiny. Ženy a děti, které přežily spolu se synem Husajna - Alím ibn Husainem, který pro nemoc nemohl bojovat, byli vlečeni krutým způsobem před Jazídův soud. Jazídovi vojáci strhli ženám závoje a nechali shořet stany. Historie zaznamenala nezapomenutelný proslov dcery Alího ibn Taliba - Zaynab. Podle historie Husajnova mise odmítnutí tyranského chalífy Jazida a následný projev dcery Alího ibn Taliba Zaynab u soudu Jazída, způsobila znovuzrození islámu Husainova děda, proroka Muhammada. Muslimové se již totiž kvůli tyranským vládcům, jako byl Muavija či jeho syn Jazíd, opět propadali do temnot doby nevědomosti.\n\nŠí'itský islám se v průběhu své existence rozdělil do mnoha směrů, z nichž každý většinou uznává jiné imámy.\n\nPříslušníci isná ašaríji jsou dnes nejpočetnější skupinou v rámci ší'itského islámu. Tvoří až 80 % všech ší'itů. Jsou též známí jako dvanáctníci, a to podle skutečnosti, že uznávají dvanáct imámů. Jejich pořadí je následující:\n\n\nPoslední, 12. imám, se již v raném věku měl ztratit či se uchýlit do ústraní. Podobně jako u dalších šíitkých sekt, i učení isná ašariji předpokládá příchod 12. imáma v soudný den.\n\nSvůj původ má ismá'ílija v době, kdy působil jako šestý imám Džafar as-Sádik. As-Sádik byl ve své době velký učenec a znalec islámského práva. Poté, co měl předat imámát svému synovi, rozhodl se porušit stávající tradici jmenování staršího syna a jako dalšího imáma jmenoval mladšího syna Músu al-Kázima. Proti tomuto rozhodnutí se postavilo mnoho jiných ší'itů, kteří požadovali, aby se dalším imámem stal nejstarší syn Ismá'íl ibn Džafar, jak tehdy bývalo zvykem. Spor měl za následek odštěpení imáí'líjců od hlavního proudu ší'iy. Asi největšího rozmachu se ismá’ílíji podařilo dosáhnout v době vlády dynastie Fátimovců.\n\nPříslušníci ismá’ílíji tvoří po isná ašaríji druhou největší šíitskou skupinu.\n\nZakladatelem sekty zajdíjů byl Zajda ibn Alí, vnuk al-Husajna. Ten se vzepřel proti nerozhodnosti pátého imáma Alího ibn Husajna a podnítil v Kúfě proti němu povstání, které bylo potlačeno a sám Zajda zabit. Patří k umírněnějším šíitským sektám. Prosadit se jim povedlo v 10. století v Jemenu, kde zajdíjovci vládli až do roku 1962. Převážně v Jemenu se vyskytují dodnes, kde bojují proti tamější proamerické vládě.\n\n"}
{"id": "59067", "url": "https://cs.wikipedia.org/wiki?curid=59067", "title": "Arabský svět", "text": "Arabský svět\n\nArabský svět je ta část Afriky a Asie, kde žije převážně arabské obyvatelstvo. Jejich sjednocujícím prvkem je islám; většina těchto obyvatel jsou muslimové, i když různých škol.\n\nArabský svět lze rozdělit na bohatý východ, který má příjmy z ropy, a chudý západ, představující sever Afriky. Mezi oběma územími se nachází Levanta (do níž kromě arabských zemí východního Středomoří náleží rovněž Izrael). Ve všech zemích arabského světa žije okolo 300 milionů lidí, mluvících jedním jazykem – arabštinou, ovšem v různých nářečích. Celková rozloha této oblasti je srovnatelná s rozlohou španělsky mluvící části Jižní Ameriky.\n\nKoncem 50. let vznikl pokus o politické sjednocení arabského světa do státu s názvem Sjednocená arabská republika (SAR, UAR), který v letech 1958-1961 tvořil Egypt a Sýrie. Jako organizace, která usměrňuje politiku arabských zemí, vznikla Arabská liga, která má dnes sídlo v Káhiře. Káhira měla také být centrem SAR. Členy této, původně kompaktní jednotky, měly být Sýrie, Egypt a Palestina, protože jejich poloha je předurčuje k vedení arabské vůle po sjednocení. Egyptský prezident Násir však zahájil radikální socialistické reformy, včetně znárodňování, centralizace a zrušení politických stran. To vyvolalo v Syrii velký odpor a po převratu roku 1961 Sýrie ze svazku vystoupila a pokus tak zkrachoval.\n\nSjednocovací snahy v arabském světě tímto fiaskem neskončily, spíše se stáhly do ústraní. Dnes tato idea není dost dobře proveditelná, už jen kvůli rozdrobenosti a názorové odlišnosti obyvatel jednotlivých arabských států. Tendence postupné unifikace stále živí některé frakce, hlavně nacionalisticky laděná hnutí v neklidných oblastech středního Východu. Obecně leží podpora na Saúdské Arábii, která na to má, mimo jiné, finanční prostředky. Problém sjednocení arabského etnika tkví z velké části v rovině ideologické - jde o různá etnika, která sice věří ve společný původ, nicméně odlišnosti (jak jazykové, tak kulturní) jsou značné. Na počátku myšlenky sjednocení byla idea panislamismu, tedy státního celku, který by obsahoval 100 % muslimů. Velkolepý plán se od počátku jevil mnohým jako neproveditelná utopie (rozšíření islámu na nesouvislé území od Maroka po Indonésii).\n\n\n"}
{"id": "59074", "url": "https://cs.wikipedia.org/wiki?curid=59074", "title": "Delta-amanitin", "text": "Delta-amanitin\n\nδ-Amanitin je látka izolovaná společně s ostatními amatoxiny z jedovaté muchomůrky zelené. Pravděpodobně patří též do skupiny cyklických oligopeptidů. \n\nZe směsi amatoxinů byla v malém množství oddělena pomocí papírové chromatografie. Její struktura nebyla dosud stanovena. Také není nic známo o jejích chemických a fyzikálních vlastnostech. Neví se dokonce ani to, zda je tato látka jedovatá.\n\n\n"}
{"id": "59079", "url": "https://cs.wikipedia.org/wiki?curid=59079", "title": "Max Scheler", "text": "Max Scheler\n\nMax Scheler (22. srpna 1874, Mnichov – 19. května 1928, Frankfurt nad Mohanem) byl německý filosof, sociolog a filosofický antropolog. Vyšel z novokantovství, později se zabýval fenomenologií a filosofickou antropologií. Kromě Edmunda Husserla jej ovlivnili hlavně Immanuel Kant, Henri Bergson a Friedrich Nietzsche.\n\nScheler se narodil v zámožné rodině, jeho matka byla zbožná židovka. Studoval medicinu, psychologii, filosofii a sociologii v Mnichově, v Berlíně, kde mezi jeho učiteli byl i Wilhelm Dilthey a Georg Simmel, a v Jeně, kde se seznámil s novokantovstvím a jeho etikou. Tam roku 1897 promoval u R. Euckena a roku 1899 se habilitoval; téhož roku konvertoval ke katolictví. V Jeně pak přednášel až do roku 1905 a seznámil se s Husserlovými „Logickými zkoumáními“. Pro rodinný skandál odešel 1906 do Mnichova, kde se spřátelil s Th. Lippsem a dalšími fenomenology.\n\nRoku 1909 po dalším rodinném skandálu odešel do Göttingen a do Berlína, kde začal psát svoji nejznámější knihu „Formalismus v etice a materiální etika hodnot“ (1913). Po rozvodu se svou první ženou se roku 1912 znovu oženil s M. Furtwänglerovou, sestrou dirigenta W. Furtwänglera. Jako mnoho německých akademiků – včetně Husserla – vnímal válku zpočátku jako vlastenecký úkol, tento názor však postupně opustil, začal rozvíjet křesťanský personalismus a kritizovat moderní společnost pro nedostatek solidarity. Na pozvání kolínského primátora Konrada Adenauera obnovil katedru sociologie na tamní univerzitě. Jeho práce „O věčném v člověku“ (1921) měla velký význam pro katolické hnutí obnovy v Německu, Scheler sám se však s katolicismem rozešel a přikláněl se k dědictví Spinozovu a Nietzscheovu.\n\nV dalších letech se věnoval i aktuálním politickým otázkám, zachování míru, sociální spravedlnosti a obraně demokracie a hledal mosty mezi protiklady, které podle jeho názoru nakonec povedou k nové katastrofě. Roku 1928 vydal vlivnou knížku „Místo člověka v kosmu“ a brzy nato zemřel. Zanechal po sobě rozsáhlou rukopisnou pozůstalost, která vyšla až v rámci jeho sebraných spisů v letech 1954-1998 v 16 svazcích.\n\nFormalismus v etice a materiální etika hodnot (1913) je pokus o překonání „formální“ etiky, založené pouze na postulátu rovnosti a svobody. Oproti Kantově etice povinnosti staví etiku hodnot, jež člověk bezprostředně vnímá a pociťuje jako „materiální apriori“. Scheler zde rozlišuje čtyři roviny hodnocení a hodnot:\n\nFormy vědění a vzdělávání (1925) rozvíjejí Schelerovu antropologii. Ve srovnání s jinými živočichy se člověk může jevit jako omyl přírody: živočišný instinkt dosahuje udržení rodu jednodušeji a účinněji. Scheler oceňuje výsledky psychologie živočichů, protože teprve na nich se ukáže zvláštní postavení člověka. Člověka totiž charakterizuje teprve schopnost vnímat zvláštní zákonitost hodnot, kterou získává vzděláváním.\nNa rozdíl od živočichů člověk dokáže přesahovat každé určité životní prostředí, vytváří si vzděláním „vědomí světa“ a jako mikrokosmos obráží v sobě celý Vesmír. Vzdělávání tedy není vzděláváním k něčemu, nýbrž je cílem samo o sobě, je „smyslem Země a dokonce Vesmíru“ a má tedy svůj kosmologický význam. Scheler rozlišuje tři „formy vědění“:\nTomu odpovídají i hodnoty 1. životní, 2. duchovní a 3. hodnoty svatosti; všechny jsou pro člověka nezbytné, pokud se však omezí na životní hodnoty, přestává být člověkem. Člověk má ovšem své poslání: nemá být jen „uměleckým dílem“ a i duchovní hodnoty vzdělání či kultury mají sloužit jeho spáse.\n\nMísto člověka v kosmu (1928) opět zdůrazňuje zásadní přesah lidských možností – a lidského poslání – vůči živočišné říši. Všechny praktické schopnosti člověka, a to i geniálního vynálezce typu Edisona, nepřesahují zásadně možnosti antropoidů. Teprve tím, jak člověk - vedle zachování života – nahlíží a sleduje své kosmické poslání lásky a spolutvoření, stává se plně člověkem.\n\nScheler výrazně rozvinul Husserlovo heslo „k věcem samým“ a rozšířil obzor fenomenologie v několikerém ohledu:\n\nSvým dílem Scheler založil filosofickou antropologii a výrazně ovlivnil řadu dalších myslitelů, mezi něž patří Martin Heidegger, Helmuth Plessner, Jean-Paul Sartre, z českých filosofů zejména Emanuel Rádl a Jan Patočka.\n\n\n\n\n"}
{"id": "59080", "url": "https://cs.wikipedia.org/wiki?curid=59080", "title": "Wellington", "text": "Wellington\n\nWellington (maorsky: \"Te Whanganui-á-Tara\") je hlavní město a významný přístav Nového Zélandu. Nachází se na jihozápadním cípu Severního ostrova na pobřeží Cookova průlivu. Jde o nejjižněji položené hlavní město světa. Žije v něm okolo 180 tisíc obyvatel, společně s okolními městy Lower Hutt, Upper Hutt a Porirua tvoří třetí největší aglomeraci Nového Zélandu s celkovým počtem zhruba 400 tisíc obyvatel. Město bylo založeno anglickými osadníky v roce 1840, status hlavního města převzalo po Waitangi a Aucklandu o 25 let později. Ve Wellingtonu sídlí nejvyšší státní instituce Nového Zélandu jako parlament, vláda a nejvyšší soud.\n\nMěsto je ze tří stran obklopeno mořem, takže jeho přístav hraje důležitou ekonomickou roli. Vzhledem k vysoké tektonické aktivitě v oblasti Nového Zélandu byl Wellington ve své historii několikrát zasažen silnými zemětřeseními. V roce 1855 vyvolalo zemětřesení desetimetrovou tsunami, která srovnala wellingtonský přístav se zemí. Podnebí v oblasti je poměrně vyrovnané se značným úhrnem srážek, který je nejvyšší v zimních měsících. V horách západně od města se budují větrné elektrárny.\n\nObyvatelstvo Wellingtonu tvoří z největší části Evropané, vysoce jsou zastoupeni Asiaté. Počet původních novozélandských obyvatel, Maorů, je oproti jejich průměrnému zastoupení na Novém Zélandu výrazně menší. Populace Wellingtonu je v porovnání s obyvatelstvem celého Nového Zélandu poměrně mladá, ekonomicky aktivní obyvatelstvo tvoří téměř tři čtvrtiny populace města. Vysoká je i úroveň vzdělanosti a roční příjmy wellingtonských domácností.\n\nDopravní obslužnost Wellingtonu zajišťují dvě státní dálnice, přístav a mezinárodní letiště, které ročně přepraví více než 5 milionů cestujících. Celý region má velmi bohatou síť veřejné hromadné dopravy. Tu zajišťují zejména autobusové spoje, dále vlaky, trajekty, několik trolejbusových linek a turisticky atraktivní lanová dráha s více než stoletou historií. Služeb hromadné dopravy využívá každoročně přes 35 milionů pasažérů.\n\nEvropští kolonizátoři poprvé do oblasti Wellingtonu připluli 20. září 1839 na lodi jménem \"Tory\" patřící Novozélandské společnosti, anglické organizaci věnující se systematické kolonizaci Nového Zélandu. V lednu následujícího roku dorazilo na lodi \"Aurora\" dalších 150 osadníků. První domy byly stavěny v rovinaté oblasti kolem ústí řeky Hutt, kde se v současnosti nachází Petone, šestitisícové předměstí Lower Hutt. K přesunutí nově budované osady více do hor přiměl osadníky bažinatý terén a skutečnost, že svá první obydlí vybudovali v záplavové oblasti.\n\nMěsto bylo osadníky pojmenováno podle Arthura Wellesleyho, 1. vévody z Wellingtonu a vítěze bitvy u Waterloo, jehož titul pochází z městečka v anglickém Somersetu. Maorský název pro město Wellington zní \"Te Whanga-nui-a-Tara\", což v překladu znamená „velký přístav Tary“ podle jednoho z prvních domorodých obyvatel tohoto území. Lze se také setkat s názvem \"Pōneke\" nebo \"Te Upoko-o-te-Ika-a-Māui\", „Hlava Máuiho ryby“, tradičním označením nejjižnější části Severního ostrova. To se váže k legendě, podle které byl celý Severní ostrov vyloven z vody polobohem Máuim.\n\nWellington se rozkládá ve střední části Nového Zélandu, na jihozápadním cípu Severního ostrova na pobřeží Cookova průlivu. Voda obklopuje město ze tří stran, což mu poskytuje ideální polohu pro stavbu a provoz přístavu. Směrem na západ se zvedají kopce, na které se již také rozšiřuje městská zástavba a konstruují se zde větrné elektrárny. Se svou jižní zeměpisnou šířkou 41°17' je podle Guinnessovy knihy rekordů nejjižněji položeným hlavním městem světa. Vzhledem k malému prostoru pro rozvoj města mezi mořem a okolními kopci má v porovnání s ostatními městy Nového Zélandu velmi vysokou hustotu zalidnění. Společně s městy Lower Hutt, Upper Hutt a Porirua tvoří Wellington rozsáhlou aglomeraci s celkovým počtem kolem 400 tisíc obyvatel.\n\nV zátoce wellingtonského přístavu se nacházejí tři ostrovy. Největší z nich, Someský ostrov (domorodci nazývaný Matiu), byl v minulosti využíván jako karanténní oblast, za první a druhé světové války jako internační tábor pro německé, později i japonské a italské obyvatelstvo Nového Zélandu. V současné době funguje jako přírodní rezervace pro ohrožené živočišné druhy. Ostatní ostrovy, Makaro a Mokopuna, jsou neobydlené.\n\nSpolečně s celým Novým Zélandem má Wellington typické oceánické podnebí, díky čemuž jsou průměrné roční teploty poměrně vyrovnané. Průměrná teplota v letních měsících (prosinec až únor) se pohybuje okolo dvaceti stupňů Celsia a zřídkakdy překročí hranici 25 °C. V zimě obvykle teploty stoupají maximálně ke 14 stupňům Celsia a nepropadají se hlouběji než na čtyři stupně. Maximální naměřená teplota ve Wellingtonu byla 31,1 °C, nejnižší 1,9 stupně pod nulou.\n\nÚhrn ročních srážek je rovněž poměrně vyrovnaný a vcelku vysoký. Ve městě nejvíce prší v zimních měsících, v červnu průměrný úhrn srážek dosahuje ke 147 milimetrům. Červen společně s červencem patří k nejvlhčím měsícům v roce. Za celý rok naprší ve Wellingtonu v průměru 1249 milimetrů. V období od května do září se v kopcích kolem města objevuje jinovatka. Sníh se ve městě a jeho okolí vyskytuje jen zřídka.\n\nPodnebí ve městě je velmi větrné, a to zejména z důvodu celoroční tlakové níže v celé oblasti kolem čtyřicátého stupně jižní šířky. Wellington je tak vystaven západnímu proudění přicházejícímu k městu z Tasmanova moře. Větrné podnebí Wellingtonu je využíváno pro výstavbu větrných elektráren. Na konci roku 2009 byl dokončen projekt West Wind, jehož cílem byla výstavba 62 větrných turbín s celkovou kapacitou 143 MW. Dalším podobným projektem je Mill Creek, jehož cílem je vybudovat dalších 31 větrných elektráren.\n\nNový Zéland leží v tektonicky aktivní oblasti na rozhraní Pacifické a Australské litosférické desky. Je součástí pacifické oblasti Ohnivého kruhu, který se vyznačuje hojným výskytem sopek a zemětřesení. Nejinak je tomu i v oblasti města Wellington, jehož obchodním centrem prochází velký tektonický zlom. V jeho blízkosti se nachází několik dalších výraznějších zlomů, v celé oblasti Wellingtonu je pak několik stovek menších tektonických poruch. Z toho důvodu zaznamenávají obyvatelé Wellingtonu každoročně několik otřesů, které jsou nejpatrnější ve výškových budovách.\nNejvětší škody způsobila Wellingtonu série otřesů v roce 1848 a další velké zemětřesení v lednu 1855, kdy ve městě zrovna probíhaly oslavy 15. výročí jeho založení. Zemětřesení dosahovalo síly 8,2 stupně Richterovy stupnice a způsobilo vertikální pohyb zeminy až o 3 metry. Wellingtonský přístav zasáhla desetimetrová vlna tsunami přicházející z Cookova průlivu a proměnila ho v bahnitý močál. Byly zničeny kamenné budovy věznice a banky, otřesy neustála ani dvoupatrová budova vlády a vedlejší kanceláře městské rady. Většina domů však zemětřesení s větším či menším poškozením ustála, jelikož po zkušenostech z roku 1848 se ve městě stavěly zejména jednopatrové stavby ze dřeva.\n\nBěhem zemětřesení se o několik metrů zvedl terén v místech, která byla původně zatopena vodou a sloužila wellingtonskému přístavu. To významně přispělo k rozšíření obchodního centra města (CBD – Central Business District). Následkem toho se například ulice Lambton Quay, dříve vedoucí podél pobřeží a často zaplavovaná přílivem, stala srdcem obchodního centra Wellingtonu a v současnosti je od pobřeží vzdálená asi 250 metrů.\n\nNovozélandský parlament ve Wellingtonu poprvé zasedal 7. července 1862, avšak tou dobou ještě nebyl Wellington oficiálně hlavním městem země. V listopadu 1863 navrhl při zasedání parlamentu v Aucklandu tehdejší premiér Alfred Domett usnesení, podle kterého „se stalo nevyhnutelným, že sídlo vlády by mělo být přeneseno do vhodnější lokality u Cookova průlivu“. Panovaly totiž obavy, že jižní oblasti Nového Zélandu, kde se vyskytovala naleziště zlata, by se mohly odtrhnout a vytvořit samostatnou kolonii. Pro výběr nejvhodnější oblasti byli kvůli své nezávislosti zvoleni komisaři z Austrálie. Ti za vhodnou lokalitu zvolili Wellington zejména díky jeho poloze a strategickému přístavu. Wellington se tak v roce 1865 stal hlavním městem Nového Zélandu, když převzal tento status od Aucklandu, který jako hlavní město fungoval od roku 1841 (krátce po založení v září 1840). První oficiální zasedání parlamentu v novém hlavním městě se konalo 26. července 1865. Ve městě tehdy žilo okolo 4900 obyvatel.\n\nKromě parlamentu a vlády sídlí ve Wellingtonu i Nejvyšší soud Nového Zélandu.\n\nOblast spravovaná wellingtonskou městskou radou (Wellington City Council) je rozdělena na pět hlavních městských čtvrtí. Každá z nich zahrnuje několik oficiálních oblastí, které fungují například jako volební okrsky při volbách do městské rady. V rámci čtvrtí však existují i neoficiální oblasti, které obývají uzavřené komunity lidí. Městská rada má čtrnáct členů, kteří v ní zastupují jednotlivé čtvrti.\n\nNásleduje seznam městských čtvrtí a jejich rozdělení:\n\n\n\n\n\nVe městě stojí novogotická budova parlamentní knihovny, jež jako jediná z komplexu parlamentních budov nebyla zničena požárem v roce 1907. Postavena byla architektem Thomasem Turnbullem ve dvou etapách v letech 1883 a 1899, knihovna zde sídlí od roku 1901. Ačkoli velký požár přežila, neobešla se bez poškození a po dalším požáru v roce 1992 prošla nákladnou tříletou restaurací. Mezi zajímavosti knihovny patří mimo jiné původní železné dveře, které úspěšně chránily uložené svazky před požárem. V budově se nachází originální rozetová okna, jež jsou v současnosti v nočních hodinách prosvětlována.\nPožáru parlamentního komplexu v roce 1907 podlehla i původní dřevěná budova, ve které zasedal vlastní parlament. V únoru 1911 vyhlásil tehdejší novozélandský premiér Joseph Ward soutěž na podobu nové budovy, které se zúčastnilo 33 návrhů. Vítězem se stal architekt John Campbell, jenž přišel s návrhem neoklasicistní parlamentní budovy a nové knihovny, která měla nahradit onu původní novogotickou. Výstavba začala v roce 1914 a dokončena byla v roce 1922. Parlament se však do nové budovy přemístil již o čtyři roky dříve, aby mohl ukončit své působení ve staré budově novozélandské vlády, která pro obě instituce kapacitně nevyhovovala.\n\nNejnovější budovou tohoto komplexu je moderní stavba přezdívaná Beehive Building, v překladu „včelí úl“. Tu navrhl v roce 1964 britský architekt Sir Basil Spence. Výstavba začala v roce 1969 a dokončena byla o deset let později. Čtrnáctipodlažní budova, jejíž čtyři spodní patra leží pod zemí, je 72 metrů vysoká a slouží jako sídlo novozélandské vlády. Podzemním tunelem je spojena s objektem Bowen House, ve kterém se nacházejí kanceláře řady ministrů i poslanců.\n\nV přízemí „Včelího úlu“ funguje návštěvnické centrum parlamentu. Hlavní parlamentní budova společně s knihovnou jsou ve dnech, kdy se nekoná zasedání parlamentu, volně přístupné veřejnosti.\n\nJedním z hlavních turistických symbolů Wellingtonu je pozemní lanová dráha spojující centrum města s příměstskou částí Kelburn, kde sídlí městská botanická zahrada. Lanovka je 612 metrů dlouhá a stoupá do výšky 120 metrů. Mezi konečnými stanicemi leží ještě tři další. Celá dráha je přímá, pouze s jedním místem pro míjení protijedoucích vozů. Vozový park lanovky tvoří dva vozy, které jsou navzájem propojeny lanem. Kapacita lanovky je zhruba 100 cestujících, z toho 30 sedících a 70 stojících pasažérů. Po dráze se pohybuje průměrnou rychlostí 18 kilometrů za hodinu.\n\nO výstavbě původní lanové dráhy bylo rozhodnuto na sklonku 19. století, kdy bylo v souvislosti s výstavbou domů v kopcích oblasti Kelburnu třeba zajistit spolehlivé a rychlé spojení mezi nově vznikající čtvrtí a centrem města. V roce 1898 vypracoval James Fulton projekt budoucí lanovky, na jejíž výstavbě mimo jiné pracovaly i skupiny odsouzených z věznice Terrace Gaol. 22. února 1902 vyjel na dráhu první vůz. Nová lanovka vzbudila vlnu nadšení a byl o ní obrovský zájem. Během prvního víkendu provozu přepravily její vozy čtyři tisíce pasažérů, za první rok více než 425 tisíc lidí. Tehdejší dráha byla dlouhá 785 metrů, její součástí byly tři tunely a viadukty.\n\nV roce 1933 byla provedena elektrifikace dráhy, kdy elektřina nahradila dosavadní větrný pohon lanovky. To přineslo řidičům lepší kontrolu nad jízdou, jelikož mohli nyní stroj řídit přímo z kabiny. Doposud měli ve voze k dispozici jen signalizační zvon. Staré dřevěné vozy se však postupně stávaly nevyhovujícími a nesplňovaly moderní bezpečnostní normy. V roce 1973 se jeden z dělníků při stavbě silnice postavil do cesty klesajícímu vozu lanovky a přivodil si vážná zranění. Při následné kontrole vyšly najevo technické i bezpečnostní nedostatky historické lanové dráhy a 22. září 1978 staré vozy za velkého zájmu veřejnosti vyjely naposledy. Původní trasa lanovky se však stále jevila jako nejpraktičtější, proto byla nová modernější trať následně vystavěna v místech dráhy původní. Otevřena byla 22. října 1979 a stará dřevěná vozidla nahradily modernější vozy švýcarské výroby, která jsou na dráze dosud v provozu. Původní budova, ve které se vozidla lanovky dříve otáčela, měla být v minulosti již dvakrát stržena, avšak oba dva pokusy o demolici ustála a 5. prosince 2000 zde bylo otevřeno museum lanové dráhy.\n\nZoologická zahrada byla ve Wellingtonu založena v roce 1906, jednalo se o první zoologickou zahradou na území Nového Zélandu. Zahrada chová v současnosti zhruba 500 zvířat, jež zastupují přes stovku živočišných druhů. Prvním oficiálně chovaným zvířetem v novém zoo byl lev přezdívaný „Král Dick“. K němu se postupem času přidaly lamy, emu a klokani. Wellingtonská zoologická zahrada se zapsala i do Guinessovy knihy rekordů, když se její pelikán Percy dožil věku 62 let. Nejdéle žijícím zvířetem wellingtonském zoo byl však gibon Nippy, kterého zahrada získala v roce 1949 a žil v ní až do roku 2008, kdy uhynul. Zoologická zahrada je proslulá zejména svým chovem šimpanzů, který byl zahájen v roce 1956. Do sedmdesátých let dokonce zoo pořádalo čajové dýchánky se svými šimpanzi, kterých se účastnily až dva tisíce návštěvníků. Od roku 2007 obývají wellingtonští šimpanzi nový prostorný výběh.\n\nVe městě funguje i botanická zahrada, která se rozkládá na ploše 26 hektarů v Kelburnu, nedaleko konečné stanice wellingtonské lanové dráhy. Funguje od roku 1868 a mimo jiné se zde nachází velká růžová zahrada lady Norwoodové se třemi tisíci druhy růží. Součástí botanické zahrady je hřbitov „Bolton Street Memorial Park“, kde jsou pochovány významné osobnosti města.\n\nK roku 2006 žilo trvale na území Wellingtonu 179 466 obyvatel, což z něj činí šesté nejlidnatější město Nového Zélandu. Od posledního sčítání lidu v roce 2001 se tak počet obyvatel města zvýšil o 15 639, tedy o 9,5 procenta. Obyvatelé Wellingtonu tvoří 4,5 procenta populace celého státu. Mediánový věk obyvatel Wellingtonu je asi 33 let. V porovnání s populací celého státu, jejíž mediánový věk se blíží 40 letům, je obyvatelstvo Wellingtonu výrazně mladší. Ekonomicky aktivní obyvatelstvo tvoří téměř 74 procent wellingtonské populace. Nejvíce obyvatel města je mezi 20 a 34 lety, v porovnání s celým státem má Wellington výrazně méně důchodců a dětí do patnácti let.\n\nPřevážnou většinu obyvatelstva Wellingtonu tvoří Evropané. Nezanedbatelnou národnostní menšinou jsou Asiaté, jejichž zastoupení ve Wellingtonu je asi o 4 procenta vyšší než na území celého státu. Výrazně menší část obyvatelstva Wellingtonu v porovnání s celkovým složením státu tvoří původní obyvatelé Nového Zélandu Maorové, jejichž populace tvoří 7,7 procent obyvatelstva města. Více než 28 procent současných obyvatel města se narodilo mimo Nový Zéland, přistěhovalci nejčastěji pocházejí z Velké Británie. Vedle úřední angličtiny je nejrozšířenějším jazykem ve Wellingtonu francouzština, která z této pozice vytlačila maorštinu, jež je druhým nejrozšířenějším jazykem na území státu. 70,5 procenta obyvatel Wellingtonu však hovoří pouze jedním jazykem.\n\nÚroveň vzdělanosti je ve Wellingtonu velmi vysoká. Nadstandardní vzdělání vykazuje 55,5 % jeho obyvatel, což je o 15,5 % více než na celém Novém Zélandu a například téměř o 6 % více než v největším novozélandském městě Aucklandu. Podíl obyvatel bez doloženého standardního vzdělání je v porovnání s celým státem nižší téměř o 14 %. Většina obyvatel Wellingtonu pracuje na pozicích odborníků nebo manažerů. Průměrný roční příjem obyvatel Wellingtonu je 32 500 dolarů, což je o 8100 dolarů více než průměrný plat na Novém Zélandu. Více než 30 procent obyvatel města má roční příjmy vyšší než 50 000 dolarů, asi 9 procent více než 100 000 dolarů.\n\nVe Wellingtonu fungovalo k roku 2009 celkem 82 základních a středních škol. Převážnou většinu tvoří státní smíšené školy, 4 školy jsou soukromé, 6 zařízení je dívčích a čtyři pouze pro chlapce. Nejvíce studentů navštěvuje chlapeckou střední školu Wellington College, jež v roce 2008 evidovala 1532 studentů. Největší smíšenou školou ve městě je Tawa College, na které v témže roce studovalo 1382 žáků.\n\nViktoriina univerzita (Victoria University of Wellington) byla založena v roce 1897 a původně fungovala jako součást Novozélandské univerzity, která se však rozpadla v roce 1961. Známá je především její právnická fakulta sídlící v bývalé budově vlády a fakulta humanitních oborů. Univerzita však nabízí i studium pedagogiky, strojírenství, designu, obchodu a přírodních věd. K roku 2009 ji navštěvovalo 22 270 studentů a 1 884 zaměstnanců. Hlavní sídlo univerzity je v Kelburnu, fakulty pedagogiky, práva a biologického výzkumu sídlí ve třech odloučených pracovištích. Společně s Masseyskou univerzitou provozuje Viktoriina univerzita Novozélandskou hudební školu.\n\nMasseyova univerzita (Massey University) funguje od roku 1926, kdy byla založena jako zemědělská škola pod patronací Novozélandské univerzity. Po jejím rozpadu existovala jako součást Viktoriiny univerzity a samostatnou univerzitou je od roku 1963. K roku 2008 studovalo na Masseyově univerzitě 35 509 studentů. Jako jediná vysoká škola na Novém Zélandu nabízí kromě obchodu, pedagogiky, estetických a humanitních oborů také možnost získat titul z oblasti letectví, řešení sporů nebo veterinární medicíny. Ta je navíc akreditována Americkou asociací veterinární medicíny, díky čemuž jsou absolventům Masseyovy univerzity bez problémů uznávány tituly z oblasti veteriny. Univerzitu tvoří tři kampusy, ve Wellingtonu sídlí fakulka designu a Novozélandská hudební škola, kterou vlastní Masseyova univerzita společně s univerzitou Viktoriinou.\nVe městě působí také lékařská fakulta Otažské univerzity a část wellingtonského technického institutu.\n\nOkolí Wellingtonu je obsluhováno dvěma státními dálnicemi SH1 a SH2, jež se setkávají na mimoúrovňové křižovatce severně od města. Dálnice číslo 1 vede samotným středem města a končí u areálu Wellingtonského mezinárodního letiště, fungujícího ve městě od roku 1935. To leží 6 kilometrů jihovýchodně od centra města. Začínají a končí na něm lety napříč novozélandskými ostrovy, několik letadel z Austrálie a ostrovů Tichého oceánu. Největšími stroji, které na wellingtonském letišti k roku 2010 přistávají, jsou letadla Boeing 737-800 a Airbus A320. Větší letadla musí využívat jiná letiště, jelikož jediná wellingtonská přistávací dráha je dlouhá pouze 2051 metrů. Přesto však Wellingtonské mezinárodní letiště přepraví ročně více než 5 milionů cestujících, což ho řadí na třetí místo mezi nejrušnějšími letišti Nového Zélandu, hned za letiště v Aucklandu a Christchurchu.\n\nVeřejná doprava je provozována společně pro celý wellingtonský region. Zajišťuje ji větší množství společností pod společnou značkou Metlink. Každoročně přepraví až 35 milionů pasažérů a jejich počet stále narůstá, což dělá z Metlinku nejvytíženější dopravní síť Nového Zélandu. Z tohoto počtu velkou většinu (23 milionů) tvoří městské autobusy, kterých na 103 linkách regionu jezdí 470 a obsluhují 2800 zastávek. Devět z těchto linek je obsluhováno trolejbusy, jež se z celého Nového Zélandu stále používají pouze ve Wellingtonu. 11 milionů cestujících přepraví každoročně místní železniční spoje, jeden milion cestujících jezdí každý rok wellingtonskou lanovkou. Zanedbatelná není ani lodní doprava. Dva osobní trajekty využije každoročně asi 150 000 lidí a míra jejich vytížení roste nejrychleji z celé wellingtonské dopravní sítě. V letech 1878–1964 byla ve Wellingtonu provozována i tramvajová doprava.\n\n\n"}
{"id": "59082", "url": "https://cs.wikipedia.org/wiki?curid=59082", "title": "Ledeč nad Sázavou", "text": "Ledeč nad Sázavou\n\nLedeč nad Sázavou (ženského rodu: ta Ledeč, německy \"Ledetsch an der Sasau\") je historické město ve středním Posázaví, ve středu České republiky, ležící na severozápadě kraje Vysočina. Od okresního města Havlíčkova Brodu leží asi 30 km západně, od krajského města Jihlavy asi 45 km severozápadně. Město leží na obou březích řeky Sázavy, na pravém břehu na skále stojí hrad z poloviny 13. století. Na levém břehu leží historické jádro města s gotickým kostelem sv. Petra a Pavla, které je od roku 2003 vyhlášeno městskou památkovou zónou.\n\nV Ledči žije obyvatel. Skládá se z místních částí Ledeč nad Sázavou, Habrek, Horní Ledeč, Obrvaň a Souboř. Prochází tudy silnice druhé třídy 130, 150 a 339 a železniční trať číslo 212. Město má vlastní poštovní úřad, mateřskou školu, základní školu, gymnázium s vyšší odbornou školou, služebnu policie i jednotku profesionálních hasičů.\n\nNázev města Ledeč nad Sázavou je pravděpodobně odvozeno od staroslovanského slova „\"ledina\"“, jenž označuje ladem ležící krajinu, nebo od slova „\"léč\"“, a to proto, že všude kolem byly hluboké lesy, v nichž se líčily pasti na divokou zvěř. Dále je pak místo zaneseno v listinách a mapách pod německými a latinskými názvy jako \"Ledeiz\" (1257), \"Ledech\" (1262), \"Ledecz\" (1405), \"Ledetsch\", \"Ledecium\" či \"Ledetsch an der Sasau\". V 19. století se pak jméno města ustálilo na Ledeč. Toto jméno bylo používáno až do roku 1921, kdy bylo pro usnadnění poštovní služby rozšířeno na současnou podobu – Ledeč nad Sázavou.\n\nJméno osady Ledeč se zmiňuje již ve 12. století, město patřilo vladykům z Ledče, z nichž prvý známý rytíř byl roku 1220 pochován v chrámu svatého Víta v Praze. Poslední z rodu byl Mikuláš z Ledče, známý svou náboženskou snášenlivostí, kterého roku 1436 král Zikmund Lucemburský jmenoval nejvyšším úředníkem a kmetem zemského soudu. Město bylo v této době nejvýznamnější středisko kulturně–nábožensko-politického dění ve středním Posázaví.\n\nLedečské panství pak připadlo bratřím Jindřichovi a Janovi Ledečským z Říčan. Poslední z rodu, Buryan Ledečský z Říčan, odkázal statek Ledeč jediné dceři Marketě z Říčan († 1556 v Praze), zasnoubené Zdeňkovi Meziřickému z Lomnice († 1566). Roku 1562 dostala Ledeč, předtím poddanské město, od krále Ferdinanda I. městská privilegia a znak. Jan Meziřický z Lomnice zemřel 1569 a jeho sestra Žofie se provdala za Jaroslava Trčku z Lipé. Poslední z rodu, Adam Erdman Trčka z Lípy byl zavražděn s Valdštejnem roku 1634, a císař Ferdinand II. daroval Ledeč 1636 Adrianovi z Ekefurthu, jehož syn ji prodal 1677 Michaelu Osvaldovi z Thunu. Po jeho smrti roku 1694 připadla jeho dceři, provdané Lichtenštejnové a Josef kníže Liechtenstein ji roku 1723 prodal Leopoldovi z Věžníka. Roku 1753 koupila Ledeč císařovna Marie Terezie a věnovala Ústavu šlechtičen na Pražském hradě, jemuž patřila až do roku 1918.\n\nV 19. století vznikal v Ledči průmysl (cihelny, vápenka, továrna na lepenku aj.) , roku 1903 byla připojena na železnici do Čerčan a roku 1905 do Kutné Hory. Během 20. století však město pomalu ztrácelo na významu a průmysl se rozvíjel spíš v nedaleké Zruči nad Sázavou.\n\nTo se však změnilo po druhé světové válce, když československá vláda v roce 1950 rozhodla o přesunutí čerstvě založeného podniku KOVO-FINIŠ, n.p. do závodu původně plánovaného na výrobu plyše a stuh Krimet v Ledči nad Sázavou. Kovofiniš položil základy technologiím pro povrchové úpravy v Československu, založil tradici povrchové úpravy v Ledči nad Sázavou a učinil z Ledče nad Sázavou centrum strojírenské výroby. Kovofiniš se rozrostl na největší průmyslový podnik v kraji a v 80. letech zaměstnával přes 2500 zaměstnanců. Po roce 1989 se Kovofiniš rozpadl na celou řadu menších firem. Od roku 1998 má Kovofiniš nové majitele.\n\nV letech 2006–2010 působil jako starosta Stanislav Vrba, od roku 2010 tuto funkci zastává Petr Vaněk.\n\nÚzemí města Ledeč nad Sázavou leží na Českomoravské vrchovině v geomorfologickém celku Křemešnická vrchovina, v podcelku Želivská pahorkatina. Nadmořská výška města se pohybuje od 350 po 620 m n. m.. Geologicky je oblast ledečska součástí Moldanubika, které zahrnuje téměř celou jižní část České Vysočiny. V Ledči se projevují dvě hlavní geologické vrstvy, a to třetihorní a starohorní. Třetihorní horniny se vyskytují v podobě sedimentů (písky, štěrky) a starohorní jsou přeměněné horniny, tzn. svorové ruly, pararuly a migmatity. Co se týče hydrologických podmínek území, tak hlavním tokem je řeka Sázava protékající přímo městem Ledeč nad Sázavou, které leží zhruba na polovině z celkové délky 225 km. Dané území náleží do povodí Labe, tedy do úmoří Severního moře.\n\nZ klimatického hlediska leží ledečské území v mírně teplé oblasti. Průměrný roční úhrn srážek se pohybuje mezi 700 až 800 mm (na jaře mezi 200–250 mm, v létě mezi 200–250 mm, na podzim mezi 125–150 mm a v zimě mezi 125–150 mm). Průměrný počet dní v roce se sněhovou pokrývkou je 80–100. Průměrná roční teplota vzduchu je 6–7 °C (průměrná teplota vzduchu na jaře je 7–8 °C, v létě 14–15 °C, na podzim 7–8 °C a v zimě –1 až –2 °C).\n\nVe městě k počátku roku 2015 žilo celkem 5346 obyvatel. Z nich bylo 2 619 mužů a žen o přibližně sto více (2 727). Průměrný věk obyvatel města dosahoval 45 let. Dle Sčítání lidu, domů a bytů provedeném v roce 2011, kdy ve městě žilo 5 381 lidí, bylo nejvíce obyvatel (16 %) ve věku od 50 do 59 let. Děti do 14 let věku tvořily 11 % obyvatel a senioři nad 70 let úhrnem 13 %. Z celkem 4 780 občanů města starších 15 let mělo 35 % nejvyšší ukončené vzdělání úplné střední bez maturity. Počet vysokoškoláků dosahoval téměř 10 % a bez vzdělání byla naopak 1 % obyvatel. Z cenzu dále vyplývá, že ve městě žilo 2 632 ekonomicky aktivních občanů. Celkem 90 % z nich se řadilo mezi zaměstnané, z nichž 73 % patřilo mezi zaměstnance, 3 % k zaměstnavatelům a zbytek pracoval na vlastní účet. Oproti tomu celých 49 % občanů nebylo ekonomicky aktivní (to jsou například nepracující důchodci či žáci, studenti nebo učni) a zbytek svou ekonomickou aktivitu uvést nechtěl. Úhrnem 68 obyvatel města pracovalo v zemědělství, lesnictví či rybolovu a dalších 1 005 pracovalo ve službách. Úhrnem 3 913 obyvatel obce, což je více než 70 %, se hlásilo k české národnosti. Dále 7 obyvatel bylo Slováků, 8 Vietnamců, 7 Poláků, 6 Moraváků, 5 Ukrajinců a 2 Němci. Celých 1 326 obyvatel města však svou národnost neuvedlo.\n\nVývoj počtu obyvatel za celou obec i za jeho jednotlivé části uvádí tabulka níže, ve které se zobrazuje i příslušnost jednotlivých částí k obci či následné odtržení.\nLedeč nad Sázavou je sídlem stejnojmenné římskokatolické farnosti a děkanství. Ta je součástí vikariátu Humpolec královéhradecké diecéze v České provincii. Území zdejší farnosti zahrnuje nejen oblast samotného města, ale také místní části a okolní obce. Hlavním duchovním stánkem farnosti je Děkanský a farní kostel sv. Petra a Pavla, apoštolů v Ledči nad Sázavou. Místním farářem a děkanem je ThDr. Jan Bárta (1956). Diecézi řídí J. E. Mons. JUDr. Ing. Jan Vokál, JU.D., biskup královéhradecký. Dále v diecézi působí pomocný (světící) biskup královéhradecký J. E. Mons. Josef Kajnek.\n\nPři censu prováděném v roce 2011 se 1 311 obyvatel města (24 %) označilo za věřící. Z tohoto počtu se 977 hlásilo k církvi či náboženské obci, a sice 846 obyvatel k římskokatolické církvi (16 % ze všech obyvatel města), 28 k Církvi československé husitské, 14 k Českobratrské církvi evangelické, 8 k Náboženské společnosti Svědkové Jehovovi a dva se hlásili k pravoslavné církvi. Úhrnem 1 487 obyvatel se označilo bez náboženské víry a 2 583 lidí odmítlo na otázku své náboženské víry odpovědět. Lze tedy konstatovat že mezi věřícími měla římskokatolická církev převahu.\n\nMěsto Ledeč nad Sázavou leží ve správním obvodu obce s rozšířenou působností (ORP) Světlá nad Sázavou. Obec je vzdálena od Světlé nad Sázavou 12km západně až severozápadně a od Jihlavy 53 km taktéž na severozápad. Město je tvořeno pěti místními částmi, a to částí Habrek, Horní Ledeč, Ledeč nad Sázavou, Obrvaň a Souboř.\n\nDalší rozložení je pak na 11 samostatných základních sídelních jednotek (Habrek, Horní Ledeč, Ledeč nad Sázavou-podzámčí, Na rámech, Nad Trubačkou, Pod Trubačkou, Podol, Sídliště Stínadla, Velká stráň, Obrvaň, Souboř) a celé město je utvořeno ze čtyř katastrálních území pojmenovaných Habrek, Ledeč nad Sázavou, Obrvaň a Souboř. Celková plocha katastrálního území má rozlohu 2 224 ha.\n\nMěsto má patnáctičlenné zastupitelstvo, v jehož čele stojí starosta. Jím je od komunálních voleb konaných roku 2014 Ing. Zdeněk Tůma a jeho místostarosty jsou Ing. Hana Horáková a Ing. Jan Drápela. V těchto volbách kandidovala do zastupitelstva celkem osm uskupení, z nichž šest bylo úspěšných. Nejpočetněji – s 6 mandáty – skončila SNK pro Ledeč (NK), dva mandáty získala Strana zelených (SZ), dva Česká strana sociálně demokratická (ČSSD), dva Občanská demokratická strana (ODS), dva Komunistická strana Čech a Moravy (KSČM) a jeden Křesťanská a demokratická unie – Československá strana lidová (KDU-ČSL).\n\nV komunálních volbách konaných v roce 1994 kandidovaly celkem čtyři uskupení. Nejvíce hlasů tehdy získaly KDU-ČSL, ODS a KSČM, shodně po čtyřech křeslech v obecním zastupitelstvu. Dalších tři připadlo nezávislým kandidátům. O čtyři roky později si voliči vybírali taktéž ze čtyř kandidátek, z nichž nejvíce hlasů získaly ČSSD, ODS a KDU-ČSL, shodně po čtyřech křeslech v zastupitelstvu. Zbylé tři mandáty si vybojovala KSČM. V následujících komunálních volbách konaných roku 2002 kandidovalo pět uskupení. Nejúspěšnější bylo Sdružení nezávislých kandidátů se ziskem pěti mandátů. Po třech zastupitelích získalo na základě výsledků voleb KDU-ČSL a ODS. Zbylé čtyři mandáty si shodně rozdělili KSČM a ČSSD. Pro obecní volby v roce 2006 bylo sestaveno šest kandidátek. Nejvíce mandátů, jako v předchozím volebním období získalo Sdružení nezávislých kandidátů se ziskem pěti mandátů. Druhý nejvyšší počet mandátů tehdy měly ODS a ČSSD (po třech) a zbytek si rozdělili SZ, KDU-ČSL a KSČM. V následujících komunálních volbách konaných roku 2010 kandidovalo sedm uskupení. Nejúspěšnější byla ČSSD se ziskem čtyř mandátů. Po třech zastupitelích získalo SNK po dvou SZ, KSČM a ODS a po jednom KDU-ČSL a TOP 09. \n\nZnak městu Ledeč nad Sázavou potvrdil císař Ferdinand I. Habsburský v roce 1562 a to díky přímluvám pánů Ledečských z Říčan. Nejstarší vyobrazení znaku je možné spatřit v dě­kanském kostele sv. Petra a Pavla. Vlajka byla městu Ledeč nad Sázavou udělena usnesením poslanecké sněmovny 19. května 1998 (číslo rozhodnutí 50). Tento dekret převzal 4. června 1998 zástupce starosty pan Karel Urban z rukou předsedy Poslanecké sněmovny Miloše Zemana, na jehož základě Město Ledeč nad Sázavou smí užívat svůj prapor.\n\nPopis znaku: V červeném štítu jsou tři stříbrné leknínové lístky uprostřed spojené, takže dva směřují k rohům a jeden k patě štítu. Nad štítem je turnajský helm se zlatou korunkou a s červenostříbrnými pokrývadly. Nad korunkou jsou dvě rozložená červená křídla a mezi nimi opět stříbrný leknínový trojlist.\n\nPopis vlajky: Červený list s bílým pravoúhle lomeným pruhem širokým jednu devítinu délky listu a vycházejícím z druhé devítiny horního okraje a končícím na druhé dolní šestině vlajícího okraje listu. V takto vymezeném horním poli bílý leknínový trojlist jedním listem dolů. Poměr šířky k délce listu je 2:3.\n\nZe školství působí ve městě Ledeč nad Sázavou čtyři příspěvkové organizace zřízené městem. A to základní škola, mateřská škola (tři budovy), základní umělecká škola a středisko volného času. Dále je ve městě gymnázium, střední odborná škola a vyšší odborná škola. Jako zřizovatel je uváděn kraj Vysočina. Před rokem 2014 zde byla i speciální škola, dnes je včleněna do školy základní.\n\n\n\n\n\n\n\nS městem jsou spjaty tyto osobnosti:\n\n\n\n"}
{"id": "59083", "url": "https://cs.wikipedia.org/wiki?curid=59083", "title": "Světlík", "text": "Světlík\n\nSlovo světlík má více významů:\n\n\n\n\n"}
{"id": "59086", "url": "https://cs.wikipedia.org/wiki?curid=59086", "title": "Východní blok", "text": "Východní blok\n\nVýchodní blok (zkráceně Východ) bylo během Studené války označení Sovětského svazu (SSSR) a jeho politických satelitů; jako protiklad byl zaveden pojem Západní blok (zkr. Západ). Vojenskou organizací východního bloku byla Varšavská smlouva, hospodářskou pak Rada vzájemné hospodářské pomoci (RVHP), obě měly sídlo v Moskvě.\n\nPřestože země, které do tohoto uspořádání patřily, byly formálně nezávislé, fakticky byly z velké části závislé na politice SSSR. To se prokázalo, když sovětská vojska potlačila občanské nepokoje v NDR (1953), Maďarsku (1956) a při sovětské invazi do Československa (1968).\n\nAlbánie byla součástí východního bloku pouze do roku 1956, kdy se albánská politická scéna přeorientovala na Čínu. Byl to důsledek roztržky mezi SSSR a Čínou. Následně vládnoucí strana, Albánská strana práce, PPSH označila Chruščovovy reformy za revizionismus.\n\nPřestože Jugoslávie byla od roku 1946 oficiálně socialistickou zemí, nikdy se hospodářsky ani kulturně neorientovala na SSSR. Spolupracovala také se západní Evropou, nikoli pouze s východní. Země byla oficiálně neutrální, odmítala dělení světa na dva bloky supervelmocí a pomáhala založit Hnutí nezúčastněných zemí.\n\nNa území západního bloku byly státy s tržním hospodářstvím, resp. kapitalismem, tím prosperita rostla (blíže např. vývoj HDP na hlavu, popř. HDI atp.). Pro východní blok bylo charakteristické plánované hospodářství, tedy co se má vyrobit se plánovalo z centra, tím byl růst ekonomiky zpomalen. Například ještě v roce 1950 bylo HDP na hlavu v­ ČSR vyšší než v Rakousku – v roce 1989 pak dosahoval tento ukazatel v ČSR už jen 58 % Rakouska; přitom se uvádí, že těsně po 2. světové válce Rakousko zaostávalo za ČSR o 28 let.\n\n\nZa studené války se evropské satelity SSSR nazývaly ne zcela geograficky přesně východní Evropa, rusky Восточная Европа, anglicky Eastern Europe.\n\nPo rozpadu východního bloku, jenž nastal v období let 1989 až 90, se začal používat pojem střední a východní Evropa (používá se zkratka CEE, z anglického Central and Eastern Europe) – od spolupráce vlád a jejich organizací, neziskových organizací, od ekonomické spolupráce po obchodní společnosti.\n\n\n"}
{"id": "59092", "url": "https://cs.wikipedia.org/wiki?curid=59092", "title": "Serekunda", "text": "Serekunda\n\nSerekunda (či také Serrekunda) je největší město Gambie, ležící jihozápadně od Banjulu. Při sčítání lidu v roce 1983 zde žilo 70 435 obyvatel, při dalším sčítání v roce 1993 pak 194 987 obyvatel. V roce 2008 již v této gambijské metropoli mělo podle odhadu žít 368 110 obyvatel. Město je známé svým trhem, kapokem a zápasnickou arénou. Mezi předměstí patří Kanifing, Labrikunda, Sukuta a London Corner.\n\nMěsto založili v 17. století portugalští kolonisté, v 18. a 19. století jej dále rozvíjeli Britové.\n"}
{"id": "59105", "url": "https://cs.wikipedia.org/wiki?curid=59105", "title": "Ivan Bella", "text": "Ivan Bella\n\nPlukovník Ivan Bella (* 21. května 1964, Dolná Lehota) je první kosmonaut nezávislého Slovenska. Do vesmíru letěl v roce 1999 jako 385. člověk ze Země.\n\nV letech 1979 až 1983 studoval na Vojenském gymnáziu v Banské Bystrici, ve studiu pokračoval mezi lety 1983 a 1987 na Vysoké vojenské letecké škole SNP v Košicích. V roce 1983 se stal pilotem, později pilotem stíhacích letadel. Od roku 1993 sloužil na 33. letecké základně stíhacích a bombardovacích letadel v Malackách. Létal na strojích MiG-21 a Su-22. 23. března 1998 odešel do Hvězdného městečka u Moskvy, kdy se začal připravovat na svoji cestu do vesmíru. V srpnu 1998 byl vybrán za člena rusko-francouzsko-slovenské posádky 27. expedice na kosmické stanici Mir, která odstartovala z Bajkonuru 20. února 1999. \n\nBella do vesmíru odstartoval jako kosmonaut-výzkumník na lodi Sojuz TM-29. Posádku tvořili kromě Belly také Viktor Michajlovič Afanasjov a Jean-Pierre Haigneré. Jeho týdenní mise (trvala od 20. února do 28. února 1999) byla 17. návštěvní expedicí na ruské vesmírné stanici Mir. Bella pracoval na výzkumném programu Štefánik. Ve vesmíru strávil téměř 8 dní a na Zemi se vrátil spolu s Gennadijem Padalkou v Sojuzu TM-28.\n\nIvan Bella je ženatý, manželkou je Judita Bellová, mají spolu syna Samuela * 2002. Dvě děti, Ivana * 1987 a Zuzanu * 1990 má z předchozího manželství.\n\n"}
{"id": "59107", "url": "https://cs.wikipedia.org/wiki?curid=59107", "title": "Mont Pelée", "text": "Mont Pelée\n\nMont Pelée, též Montagne Pelée, je činná sopka, konkrétně stratovulkán, na severu ostrova Martinik v Návětrných ostrovech. Výška hory dosahuje 1397 metrů nad mořem.\n\nSopku nechvalně proslavily její charakteristické erupce, které jsou po ní označovány jako „erupce pelejského (či peléského) typu“. Tento typ je charakteristický uvolňováním velkých mračen velmi žhavých oblaků obsahujících sopečné plyny a klasty (úlomky), jejich teplota přesahuje 1000 °C. Výron žhavého oblaku se děje z centrálního jícnu a je namířen bočním směrem. Erupci provází laviny a popelové proudy, které zasahují stovky kilometrů čtverečních.\n\nV roce 1902 se odehrála silná erupce sopky Mont Pelée, během které sestupující žhavá mračna usmrtila 28 000 obyvatel a zničila hlavní město Saint-Pierre, přezdívané \"„Perla Malých Antil“\" ležící 6 kilometrů od sopečného kráteru.\n\nSopka začala chrlit oblaka 23. dubna 1902, ale již začátkem dubna byl pozorován únik sirnatých plynů z fumarol poblíž vrcholu. Nebylo to pokládáno za významné. V tentýž den hora seslala lehký déšť strusky na jižní a západní stranu ostrova, spolu s prudkým podzemním otřesem. O dva dny později, 25. dubna, se z vrcholku sopky sesunul velký oblak hornin a popela do kráteru \"Étang Sec\". Vypuzený materiál nezpůsobil významnější škody. 26. dubna oblast byla poprášena sopečným popelem další erupce; veřejní představitelé stále nespatřují důvod k obavám. Další den 27. dubna několik výletníků slézá vrchol hory, aby spatřilo \"Étang Sec\" zaplněné vodou, jezero mělo délku 180 metrů, a spolu s ním se objevil 15metrový kužel sopečné suti vyrůstající na jeho straně a živící jezero neustálým proudem horké vody. Z hlubin doléhaly zvuky připomínající kotel vroucí vody. Silný zápach síry byl cítit nad městem, vzdáleném 4 míle od sopky, znepokojoval obyvatele a koně. O tři dny později, 30. dubna, řeky \"Roxelane\" a \"Riviere des Peres\" se vzedmuly a unášely trosky stromů a balvany z vrcholu hory. Vesnice \"Precheir\" a \"Ste. Philomene\" byly zasaženy vytrvalým přívalem popela. Půl hodiny před půlnocí na 2. května zaduněla hora hlasitou detonací, načež následovalo zemětřesení a nad horu vystoupil masivní sloup hustého černého kouře.\n\nPopel a jemnozrnné pemzy pokryly celou severní polovinu ostrova. Detonace přicházejí v 5- až 6hodinových intervalech. To vede místní deník \"Les Colonies\" k odložení plánovaného pikniku na neurčito, původně byl plánován na 4. května. Hospodářská zvířata začínají hynout hladem a žízní, neboť jejich zdroje vody a potravy byly zasaženy popelem. V sobotu, 3. května, vítr odvál oblak popela k severu, a ulevil Saint-Pierre. Následující den příval popela zesílil, a komunikace mezi Saint-Pierre a územím Precheur byla odříznuta. Oblak popela byl tak hustý, že se lodě obávaly plout skrz něj. Mnoho obyvatel se rozhodlo odejít, a zaplnili kapacity parníků. Oblast byla pokryta vrstvou jemného moučně bílého popela. V pondělí 5. května, hora se zjevně trochu utišila; ačkoli kolem 1 hodiny odpoledne moře náhle ustoupilo o 100 metrů a opět se rychle vrátilo zpět a zaplavilo část města, a velký oblak kouře se objevil západně od hory. Jedna stěna kráteru \"Étang Sec\" se zřítila a přihnala se masa horké vody a bahna do \"Riviere Blanche\", zaplavila cukrovar \"Guérin\" a pohřbila 150 obětí pod nánosem 60 až 90 metrů bahna. Uprchlíci z ostatních oblastí utekli do Saint-Pierre. Tuto noc, atmosférické poruchy znemožnily dodávky elektřiny a město se ponořilo do tmy, což přineslo zmatek. Následující den, kolem 2 hodin ranních, dolehl z hlubin hory hlasitý zvuk. Ve středu 7. května kolem 4 hodin hora zvyšuje svou aktivitu; oblaka popela způsobují četné blesky kolem vrcholku hory, a oba krátery jsou v noci červenavě až oranžově ozářeny. Přes den, lidé opouštějí město, ale více lidí z venkova prchá právě do města, počet obyvatel ve městě dosahuje několika tisíc. Noviny stále tvrdí, že je město v bezpečí. Zprávy o výbuchu sopky Soufriere na blízkém ostrovu Saint Vincent byl mnohými vykládán jako konec nebezpečí, neboť se mylně domnívali, že hora již nemůže vybuchnout.\n\nNe všichni si tím byli jisti; kapitán Marina Leboffe, z bárky \"Orsolina\", opustil přístav s polovičním nákladem cukru, navzdory lodním přepravcům, odplul bez potřebného odbavení a neslyšel ani na pohrůžky žalářem. Nicméně, místodržící Moutett a jeho paní zůstali ve městě. S večerem se zdálo, že otřesy země opět utichají.\n\nHlavní sopečná erupce nastala 8. května 1902 o svátku Nanebevstoupení Páně. Bylo zničeno město Saint-Pierre ležící 4 míle od vrcholu. Ráno lidé pozorovali ohňostroj vytvořený horou. Noční směna telegrafistů posílala zprávy o stavu sopečné aktivity telegrafistům ve Fort-de-France, a ohlašovala, že nenastaly žádné významné změny; poslední zpráva zněla „Allez“. Bylo 7:52; v následující sekundě telegraf utichl. Loď pro opravování podmořských kabelů měla město na dohled; horské úbočí se rozestoupilo a objevil se hustý černý oblak, který zůstal rozložen nad horou. Druhý černý oblak se valil vzhůru a vytvořil obrovský hřib, který zastínil oblohu do vzdálenosti 50 mil. Počáteční rychlost, jak bylo později spočítáno, se pohybovala kolem 670 km/h.\n\nLežící pyroklastický oblak (tvořený přehřátou párou a sopečnými plyny a prachem s teplotou přes 1000 °C) se rychle blížil k Saint-Pierre, zdál se být temný, těžký a uvnitř žhnoucí. Oblak v necelé minutě dosáhl města, vše hořlavé, co zasáhl, okamžitě vzplanulo. Po chvíli byl oblak větrem odvanut nad moře, načež následoval půlhodinový liják bahna s příměsí popela. Několik následujících hodin bylo všechno spojení s městem přerušeno, nikdo nevěděl, co se stalo s městem a jeho obyvateli. Z moře bylo vyloveno několik osob, které přežily, ponejvíce popálení námořníci sražení do moře poryvem žhavého pyroklastického oblaku.\n\nVálečná loď přirazila ke břehům kolem 12:30, ale žár nedovolil vylodění dříve než ve 3 hodiny odpoledne. Město hořelo ještě několik dní poté. Zničená oblast žhavým pyroklastickým oblakem zaujímala něco kolem 8 čtverečních mil, přičemž území města bylo zasaženo nejhůře.\n\nMěsto Saint-Pierre mělo přibližně 28 000 obyvatel, tento počet se v době katastrofy zvýšil o uprchlíky z venkova, když začaly menší erupce a toky bahna. Přežili pouze dva (někdy se uvádějí i tři) lidé: Ludger Sylbaris, vězeň držený v podzemním žaláři (později omilostněn) a Léon Compere-Léandre, švec žijící na kraji města. Jako třetí přežíjící se uvádí malá dívka Havivra Da Ifrileová; kromě ní ještě přežila jistá služebná (jediné, co si z oné události upamatovala, byl prý velký žár), ovšem zemřela krátce po nalezení. Mezi oběťmi bylo i několik pasažérů lodí v přístavišti Saint-Pierre, které tam kotvily. Jedním takovým byl parník \"Roraima\", který byl pohřešován od 26. dubna, a myslelo se, že byl zachvácen popelem předcházející exploze. Avšak nakonec dorazil do přístavu Saint-Pierre v 6:30 ráno, krátce před erupcí, a byl zachvácen erupcí sopky. Později se tato loď potopila, její vrak je stále u břehů Saint-Pierre; 28 členů posádky a všichni pasažéři zahynuli.\n\n20. května se udála druhá erupce podobná té předchozí sílou i typem, zlikvidovala vše co zůstalo ze Saint-Pierre. Následně 30. srpna 1902, bylo zřejmě zabito kolem 2000 lidí lávovými proudy ve vesnici Morne Rouge. Mont Pelée pokračovala v erupcích do roku 1903.\n\nStudium případu této katastrofy předznamenalo začátek moderní vulkanologie. Ukázalo, jaké smrtelné nebezpečí představují pyroklastické proudy a „nuées ardentes“, a sopečné jevy vůbec. Povědomí o katastrofě z roku 1902 se rychle rozšířilo, k čemuž přispěly moderní způsoby komunikace. Katastrofa přitáhla pozornost veřejnosti a vlád k přírodním nebezpečím pod aktivními sopkami, což lze příčíst faktu, že tuto katastrofickou erupci přežili jen 3 lidé z asi 28 000.\n\nMont Pelée je v současnosti pod nepřetržitým dohledem geofyziků a vulkanologů (IPGP). Poslední erupce proběhla roku 1932.\n"}
{"id": "59109", "url": "https://cs.wikipedia.org/wiki?curid=59109", "title": "Grep", "text": "Grep\n\ngrep je počítačový program s rozhraním pro příkazový řádek původně psaný pro operační systém Unix, nyní je dostupný i pro většinu systémů Unixového typu (například Linux, FreeBSD, Mac OS a další). Načte textová data ze souborů nebo standardního vstupu a na základě regulárního výrazu vypíše na standardní výstup řádky, které danému regulárnímu výrazu vyhovují.\n\nGrep byl původně vytvořen Kenem Thompsnem jako samostatná aplikace z parseru regulárních výrazů pro ed (který také vytvořil).\n\nNázev pochází z příkazu edu:\n\nznamená „\"search globally for lines matching the regular expression \"re\", and print them\"“ – najdi řádek vyhovující regulárnímu výrazu a vypiš ho. Poprvé se grep objevil v manuálu Unixu verze 4, 3. březen 1973.\n\nNajde všechny soubory v aktuálním adresáři obsahující řetězec „foo“:\n\nNajde všechny soubory v aktuálním adresáři (reprezentovaný tečkou „.“) a podadresářích obsahující řetězec „foo“:\n\nTotéž co předchozí, ale pouze vypíše názvy souborů obsahující řetězec:\n\nGrep vyhledává v souborech předaných jako parametr, pokud parametr chybí hledá ve standardním vstupu. Ve výchozím nastavení vypisuje vyhovující řádky na standardní výstup, ale program může přijímáním parametrů měnit funkčnost.\n\nJednoduchý příklad běžného použití grepu, hledá v souboru \"fruitlist.txt\" řádky obsahující textový řetězec \"apple\":\nVyhovující řetězec se objeví pokud je rozpoznána sekvence znaků, například řádky obsahující \"pineapple\" nebo \"apples\" jsou také vytištěny i přes to že se řetězec \"apple\" vyskytuje uvnitř slova. Grep je ve výchozím nastavení náchylný na velikost písmen, tudíž řádky obsahující \"Apple\" (s velkým písmenem) nebudou vytištěny pokud zároveň neobsahují \"apple\". Pro nenáchylnost na velikost písmen je potřeba přidat parametr \"-i\" (ignore case).\n\nPříkaz může přebírat vícero souborů v seznamu argumentů. Například, všechny soubory mající koncovku .txt v daném adresáři mohou být prohledány pomocí hvězdičky jako součást jména souboru pokud terminál obsahuje podporu žolíkových znaků:\nPro hledání (mnohem) složitějších frází mohou být použity regulární výrazy. Následující příkaz vytiskne všechny řádky ze souborů které začínají písmenem \"a\", následovaným jakýmkoliv písmenem a pokračujícím \"ple.\"\nJako většina Unixových příkazů, i grep přijímá argumenty příkazové řádky pro změnu nastavení a chování. Například argument \"-l\" (malé písmeno L) poskytuje seznam souborů obsahující poskytnutý řetězec místo toho, aby vytiskl inkriminované řádky.\n\nVytisknutí řádků obsahující pouze slovo \"apple\" ohraničené bílými znaky nebo uvozovkami, může být dosaženo předáním volby \"-w\".\n\nPokud chceme pouze řádky které celé přesně vyhovují podmínce, používá se volba \"-x\". Řádky obsahující jen a pouze slovo \"apple\" jsou nalezeny právě volbou \"-x\".\nVolba -v zneguje výsledek vyhledávání a vytiskne řádky neobsahující slovo \"apple\".\n\nK dispozici je mnoho variant grepu napříč operačními systémy nástroji pro vývoj software. Rané varianty jako egrep a fgrep byly představeny v Unixu verze 7. Příkaz egrep používá rozšířenou syntaxi regulárních výrazů která byla do Unixu přidána po verzi Kena Thompsona. Příkaz fgrep vyhledává kterýkoliv obyčejný řetězec v daném seznamu za použití algoritmus Aho-Corasick. Tyto varianty přežívají v moderní implementaci grepu jako jeho parametry (a standardizovány jako -E a -F v normě POSIX)) a jako aliasy tohoto příkazu. Tyto aliasy se používají aby simulovaly zaniklé implementace grepu.\n\nDalší příkazy obsahují slovo „grep“ jako indikaci, že program něco vyhledává. Příkladem budiž utilita pgrep, vyhledávající v běžících procesech, které odpovídají regulárnímu výrazu.\n\nVe skriptovacím jazyku Perl se používá „grep“ jako název integrované funkce pro hledání prvků v seznamu. Tato funkce se ve funkcionálním programování obvykle označuje jako filtr.\n\nPříkaz codice_6 je implementace grepu používající syntaxi regulárních výrazů z Perlu. Tato funkcionalita může být v grepu vyvolána parametrem \"-P\".\n\nGrep byl také portován na platformu Microsoft Windows (například pomoci Cygwin a GnuWin32). Některé verze Windows nabízí podobnou funkcionalitu s příkazy codice_7 nebo Findstr.\n\n"}
{"id": "59112", "url": "https://cs.wikipedia.org/wiki?curid=59112", "title": "Loukov (Dolní Město)", "text": "Loukov (Dolní Město)\n\nLoukov () je vesnice na cestě mezi Ledčí nad Sázavou a Lipnicí nad Sázavou pod vrchem Melechov, část obce Dolní Město.\n\nNěkdejší ves zanikla, v současné době je zde pouze několik osamělých stavení s dominantou tvořenou kostelem svaté Markéty. Bývalý mlýn na Meziklaském potoce je využíván pro rekreační účely. Západním směrem od kostela je urovnaný terén v místě barokního poplužního dvora, jehož zbytky byly odstraněny bez dokumentace v 70. letech 20. století. Několik desítek metrů východně se nachází nový hřbitov z druhé poloviny 20. století. \n\nPůvodní název vsi Loukova zněl \"Lúký\", z čehož se postupně vyvinuly názvy \"Lauký\", \"Louký\", \"Lúká\" (tj. Lúkáves) a posléze Loukov. V roce 1307 je uváděn Naček z Lúkého a jeho syn Václav z Lúké. První písemné doklady ale přímo o vesnici pocházejí až z roku 1352, kdy je v rejstřících papežských desátků zároveň prvně zmíněn i farní kostel. Fara tehdy patřila k děkanátu Červená Řečice. V 16. století se Loukov dostal do držení Trčků z Lípy. Za jejich panování se Loukov stal součástí kejžlické rychty a později byl připojen ke světelskému panství. Fara zanikla po roce 1623 (Otto, 1.1.1908). Po konfiskaci trčkovského panství roku 1636 dostal Loukov darem Jaroslav Sezima Rašín z Ryzemburka. Po třicetileté válce byl chrám přifařen k Humpolci a později k Lipnici nad Sázavou. Roku 1764 koupil Loukov od Karla Guolfingera, rytíře ze Steinsberka, Karel, říšský hrabě z Palmu, a roku 1798 jej spojil s lipnickým panstvím. Původní Dvůr Loukov byl v roce 1870 pronajat Antonínu Novákovi z Lipnice. V roce 1890 bylo v osadě 5 domů a hlášených 35 obyvatel. \nPo pozemkové reformě po vzniku ČSR byl prodán statek pozemkovým úřadem obci Dolní Město, která následně dvůr s pozemky prodala A. Novákovi. V roce 1948 byl velkostatek znárodněn a přešel na JZD Meziklasí. V padesátých letech byli manželé Miroslav a Helena Novákovi donuceni se vystěhovat do dvou místností nevytopitelného vlhkého bytu v Křivsoudově. V Loukově družstvo založilo vepřín. Již velmi zdevastované budovy panského dvora byly zbourány (snad v roce 1982). \nV roce 1726 založil Šimon Hanibal Adler v Loukově na panství lipnickém sklárnu sv. Františka. Sklárnu pak provozoval až do své smrti v roce 1742. Sklárnu v Loukově provozovala dále Šimonova manželka Alžběta rozená Lubiňská z Uhlířských Janovic. V roce 1741 byl Loukov oddělen od lipnického panství a roku 1743 se stal majetkem Alžběty Adlerové. Po její smrti v roce 1759 se huť v Loukově dostává v držení dcer Tobiáše a Alžběty Adlerových. Huť vede nejprve Václav Čapek, manžel jedné z dcer a pak Karel Guolfinger von Steinsberg, manžel druhé dcery. V roce 1763 dědicové statek Loukov prodali hraběti Palmovi, majiteli lipnického panství. Huť v Loukově však provozovali dále až do roku 1771, kdy ji od Guolfingera získal Johann Ignác Eisner. Eisner huť provozoval snad již od roku 1767. Huť zvelebil. Sklárna měla pec s deseti pánvemi. Právě zde Eisner získal přídomek „bohatý a slavný“. Šířil o sobě pověst, že zničil veškeré své konkurenty na palmeovských panstvích. Po získání loukovské huti získal Johann Ignác Eisner za zásluhy o sklářství i predikát „von Eisenstein“, o který se ucházel již delší dobu, a dostal se tak mezi českou šlechtu. V roce 1787 bylo v areálu sklárny 9 popisných čísel, většinou dřevěných chaloupek sklářů. Huť v Loukově byla v provozu do roku 1791, kdy byl provoz zastaven údajně pro nedostatek dřeva. Rok nato je zde však již uváděn skelmistr Zinggrosser. V letech 1789–1814 pracovala v úpatí Melechova i sklárna v Koutech. \n\nV roce 1803 koupil huť v Loukově od skelmistra Pohla prasynovec Tobiáše Adlera Michael. Sklo z hutě tehdy směřovalo např. do Holandska. V huti tehdy pracovalo 16 sklářů. O rok později se zde vyráběly lékárnické láhve. Huť zde pracovala i ve válečných letech 1814–1815, kdy bylo v Čáslavském kraji v provozu pouze 5 skláren. Zdejší sklo bylo velmi kvalitní. Michael Adler zde zemřel v roce 1821. Po Michaelově smrti se huti ujal jeho syn Václav. Ten však zemřel již v roce 1838. V první polovině 40. let 19. století získala sklárnu do nájmu firma Lazar Pick a synové z Habrů. Roku 1852 jsou v Melechovské huti „Rohule“ zmiňováni jako skelmistři Josef Löffelman, František Gerbard (Gerhardt) a pak Hynek Kopp st. Tyto skelmistry lze najít i v huti v Budislavi. Sklárna měla deset pánví, pracovalo zde dvacet osob a zásobovala sklem brusírnu v Josefodole. V roce 1858 pak Hynek Kopp ml. s Václavem Uhlířem, za nichž sklárna po roce 1860 zanikla. Sklárna je pak znovu připomínána v roce 1870 v souvislosti s výrobou dutého a barevného skla.\n\nKostel sv. Markéty je výtvarně zajímavou stavbou. Velice působivý je trojboký závěr presbyteria, vyztužený opěrnými pilíři. Okna presbyteria jsou poměrně velká, dělí je střední prut a ve vrcholu je kružba. Nad patami střešních štítů jsou konzoly s figurálními motivy. Během sondážního průzkumu bylo v jižní stěně lodi lokalizováno ostění středověkého portálu. Je pravděpodobné, že původně stávala u kostela samostatná zvonice, tak jako u zbylých kostelů.\n\nPůvodní stavba vznikla před polovinou 14. století (i když se nevylučuje i existence starší stavby v témže místě), krov sedlové střechy však pochází až z druhé poloviny 15. století. Teprve ve druhé polovině 17. století byla přistavěna ke kostelu věž čtvercového půdorysu. Kostel má obdélnou plochostropou loď a užší, obdélné, polygonálně uzavřené presbyterium s žebrovou křížovou klenbou. K severní stěně přiléhá drobná sakristie, zaklenutá plackou.\n\nNa severní stěně lodi pod kruchtou se nachází malý devoční obraz sv. Matěje, o kus dál směrem na východ rozsáhlý obraz sv. Kryštofa a fragment s námětem \"Oplakávání Krista\". Východní stěnu lodi při vítězném oblouku pokrývá na evangelijní straně několik nad sebe řazených pásů s výjevy \"Ukřižování\", \"Poslední večeře Páně\", \"Piety\" a \"Oběti Kaina a Ábela\". Na epištolní straně je vymalována rozměrná scéna s výjevem \"Umučení deseti tisíc rytířů\" a nad ní \"Boj sv. Jiří s drakem\". Severní stěnu presbyteria zdobí překrásný výjev \"Bolestného Krista\" s Arma Christi (nástroji umučení). Na zbytku severní a na jižní stěně se rozvíjejí scény z legendy titulární světice sv. Markéty.\n\n"}
{"id": "59141", "url": "https://cs.wikipedia.org/wiki?curid=59141", "title": "Chuj", "text": "Chuj\n\nChuj (IPA: [ʧuːx]) je název pro dva indiánské jazyky mayské jazykové skupiny.\n\n\nChuj je mayský jazyk, kterým mluví asi 40 000 lidí v Guatemale a 10 000 v Mexiku. Spolu s jazyky Tojolab'al ', Akateko, Q'anjob'al a Mocha tvoří západní větev rodiny mayských jazyků. Chuj vznikl před asi 21 stoletími. V Guatemale jsou rozhlasy hlásící v chuji umístěné v třech obcích v části Huehuetenango. \nV těchto oblastech je vysoká úroveň ochrany jazyka. Některé komunity jako Barillas a Ixcán v Guatemale také používají chuj.\n"}
{"id": "59145", "url": "https://cs.wikipedia.org/wiki?curid=59145", "title": "Karosa B 931", "text": "Karosa B 931\n\nKarosa B 931 je model městského autobusu, který vyráběla společnost Karosa Vysoké Mýto mezi lety 1995 a 2002 (od roku 1999 v upravené variantě B 931E). Jedná se o nástupce klasického městského typu Karosa B 731.\n\nB 931 je dvounápravový autobus s polosamonosnou karoserií panelové konstrukce a standardní výškou podlahy. Oproti předchozímu modelu B 731 je zadní i přední čelo vozu zaobleno a tvoří jej panel ze sklolaminátu a kostra ze svařených profilů. Motor je umístěn za zadní nápravou, v prostoru zadního panelu. Nápravy pocházejí od firem Detva (zadní) a LIAZ (přední s nezávislým zavěšením). Vozidla byla vybavována systémem ABS a ASR.\nV interiéru jsou použity čalouněné plastové sedačky potažené látkou a nová protiskluzová podlaha. Prostor pro kočárek se nachází v prostoru středních dveří. Pro nástup a výstup cestujících jsou určeny troje dvoukřídlé výklopné dveře v pravé bočnici. Na přání zákazníka bylo možné vůz vybavit elektronickým informačním systémem.\n\nOd roku 1999 byly autobusy B 931 vyráběny výhradně v modifikované variantě označené jako B 931E. Od původního modelu se B 931E liší podlahou sníženou v přední části vozu o 100 mm, odlišnou tuhou přední nápravou Škoda s kotoučovými brzdami.\nPrototyp vozu B 931 (vnitropodnikově označený jako B19) byl poprvé představen na Mezinárodní výstavě městské dopravy v Paříži v květnu 1995, v Česku poté na brněnském veletrhu Autotec v červnu téhož roku. Jedenáctikusová ověřovací série, z níž 10 vozů, včetně onoho prototypu, bylo odprodáno DP Praha, byla vyrobena na konci roku 1995. Vozy byly vybaveny jak motory LIAZ (v kombinaci s převodovkou Voith), tak motory Renault (v kombinaci s převodovkou ZF). Sériová výroba začala roku 1996. \n\nOd roku 1999 produkovala Karosa pouze upravenou verzi B 931E, výroba tohoto typu byla ukončena roku 2002.\n\nAutobusy B 931 nahradily ve výrobě typ B 731, jehož poslední kusy opustily brány Karosy v roce 1996. Typ B 931 byl dodáván do mnoha měst v Česku a na Slovensku, která provozují MHD, kde spolehlivě nahradil či doplnil právě vozy B 731. Větší vyřazování autobusů B 931 začalo ve druhém desetiletí 21. století, kdy začaly být nahrazovány novými nízkopodlažními vozidly. Plzeňský dopravní podnik se v letech 2014–2015 zbavil téměř všech vozů tohoto typu, u pražského a brněnského DP zůstaly v roce 2015 v provozu pouze novější vozy typu B 931E. V září 2018 vyřadil pražský DP i zbývající autobusy Karosa B 931E a poslední plzeňský vůz B 931 vydržel v provozu s cestujícími do konce srpna 2019. Od té doby je tedy možné tento typ autobusu potkat na běžných linkách již pouze v Brně.\n\n\n\nLibor Čuma, Tomáš Kocman, Jiří Mrkos: \"Autobusy v brněnské městské dopravě 1930–2005\". Pavel Malkus – dopravní vydavatelství, Praha 2005, ISBN 80-903012-6-6.\n\n"}
{"id": "59146", "url": "https://cs.wikipedia.org/wiki?curid=59146", "title": "Antonín Jemelka", "text": "Antonín Jemelka\n\nAntonín Jemelka (8. října 1896 Tučín – 21. února 1972 Laškov u Olomouce) byl český malíř, římskokatolický kněz a farář v Laškově.\n\nByl nejmladší z 8 synů a dcer Jana Jemelky a jeho manželky, rozené Trhlíkové. Do obecné školy chodil ve své rodné obci, do gymnázia v Přerově, kde maturoval ve válečném roce 1915. Již za studií na gymnáziu, kde působil tehdy akademický malíř Antonín Kubát, projevoval výtvarné nadání. Přesto po maturitě rozhodl pro kněžství a vstoupil do kněžského semináře v Olomouci. Po čtyřletém studiu byl v roce 1919 vysvěcen na kněze olomouckým arcibiskupem kardinálem Lvem Skrbenským z Hříště. Jeho prvním a jediným působištěm byl Laškov (v blízkosti Čech pod Kosířem, spojených se jménem Josefa Mánesa). V Laškově působil jako kaplan a když sešlo z profesury kreslení na arcibiskupském gymnáziu v Kroměříži a ze studia malířství ve Vídni, zůstal v Laškově jako farář po celý zbytek života.\n\nLaškovský kostel dal vymalovat Jano Koehlerovi a z ruin obnovil krásnou barokní kapli sv. Antonína u Krakovce. Na klenbu kaple vymaloval výjevy ze života sv. Antonína malíř Odkolek.\nZemřel 21. února 1972. Po rozloučení v Laškově byl pohřben v Pavlovicích u Přerova, v hrobě svých rodičů, vedle svého bratra Františka.\n\nPři svém kněžském působení nezapomínal na svou druhou lásku, malířský „kumšt“, jak říkával. Starobylá laškovská fara chovala velkou sbírku obrazů. Byla to řada grafických listů Maxe Švabinského, většinou a umělcovým věnováním, obrazy Jana Preislera a, obrazy a studie J. Koehlera, celá řada obrazů přerovského malíře Augustina Mervarta, obrazy malíře Fr. Řehořka z Kořence, Fr. Ondrůška, J. Heřmana, F. Hoplíčka, Štramberk Fr, Sedláčka, obrazy Dobreva, grafické listy Karla Vika. Vynikající portréty obou rodičů Jemelkových, obou bratří kněží a jeho vlastní od Jana Prokopa. Bohatá knihovna obsahovala kromě literárních děl velikou sbírku uměleckých monografií.\n\nVe volných chvílích sám maloval. Ovládal většinu uměleckých technik. byl vynikajícím kreslířem a portrétistou. (např. autoportrét, portrét A. C. Stojana atd.) Měl velký smysl pro soulad barev jak u olejů, tak u akvarelů, jimž se později téměř výhradně věnoval a kterých namaloval velikou řadu. Nevyčerpatelným zdrojem inspirace mu byly krásy našich krajin, vesnic, měst, hradů a zámků, (Praha, Olomouc, Domažlice, Kameničky, Valašsko, Rusava, Laškov, Čechy pod Kosířem, Mikulov, Přerov, Velehrad, Hostýn, Buchlov, Bouzov atd.) a v neposlední řadě náčrtky, které si přivezl z cesty do Jugoslávie a Palestiny, podniknuté s bratrem Františkem ve třicátých letech. Jeho malířská fantazie dovedla i po mnoha letech oživit s neobyčejnou svěžestí pohledy na bárky v přístavech, malebné uličky jugoslávských měst, zelené kopule a štíhlé minarety mešit, vzpomínky na klášterní zahradu v Trsatu, ostrov Bled, postavu guslara atd.\n\nMaloval přírodu ve všech jejích proměnách. Zimu, jarní tání, léto na Valašsku, ranní slunce v lese. Nejvíce ale miloval barevnou krásu podzimu, zlaté břízy s pozadím modrých hor, barevné plameny stromů nad řekou, úvoz z krajiny mládí, topoly za humny rodného domu, osamělou chaloupku pod ryšavou korunou dubu, melancholický podvečer pozdního podzimu. Jeho krajiny mají vzdušný prostor a krásná oblaka. Neobyčejnou precizností vynikají jeho pastely a kresby tužkou (motivy z Laškova, Meditace, sv. Xaverius u sv. Mikuláše, Smutek moře, Smutek krajiny, Olomouc, Čekání před jitrem, Lesní cesty,) Nedokončil krásné ilustrace k Erbenově Kytici (Svatební košile – 6, Štědrý večer – 5, Holoubek – 4, Záhořovo lože – 4)\n\nPro své přátele nakreslil několik exlibris, pro časopisy Apoštolát sv. Cyrila a Metoděje a Hlasy svatohostýnské navrhl obálku. Měl mnoho přátel a známých mezi umělci, s nimiž si dopisoval a které navštěvoval, nebo které často vítala pohostinná laškovská fara. Tvořil pro radost jiných. Jeho radostí bylo, když se jeho obrázky líbily a mohl je darovat „na památku“. Ti kteří se z nich těší si přejí, aby jejich barvy nikdy nevybledly, aby tak i o jeho skromném umění platilo Senekovo „immortalis est ingenii memoria“ (památka talentu je nesmrtelná).\n\n"}
{"id": "59147", "url": "https://cs.wikipedia.org/wiki?curid=59147", "title": "Červený seznam IUCN", "text": "Červený seznam IUCN\n\nČervený seznam IUCN (také Červený seznam ohrožených druhů) je seznam ohrožených živočichů a rostlin, vydávaný každé dva roky \"Mezinárodním svazem ochrany přírody\" (IUCN).\n\nNaposledy byl červený seznam IUCN vydán v červnu 2012. Je na něm celkem uvedeno 63 837 druhů, z nichž 19 817 je ohroženo vyhynutím.\n\nStupeň ohrožení je určován několika kategoriemi a podkategoriemi, od kategorie vyhynulých (či vymřelých) přes střední stupně ohrožení až po kategorii označující takové druhy, které nejsou téměř, či vůbec ohroženy. Tyto kategorie se dávají celosvětově ohroženým druhům i takovým, u nichž se jedná o ohrožení regionální.\n\nV České republice byly zatím zpracovány Červené seznamy cévnatých rostlin, mechorostů, lišejníků, hub (makromycetů), bezobratlých a obratlovců, nejnověji byl aktualizován Červený seznam pavouků. V roce 2017 pak v časopise Příroda vyšla aktualizace Červeného seznamu ohrožených druhů rostlin, obratlovců a bezobratlých. \n\nČervený seznam hub (makromycetů)\n\nČervené seznamy mechorostů\n\nČervené seznamy lišejníků \n\nČervené seznamy cévnatých rostlin\n\nČervené seznamy bezobratlých\n\nČervený seznam obratlovců\n\n\n"}
{"id": "59148", "url": "https://cs.wikipedia.org/wiki?curid=59148", "title": "Lorentzova transformace", "text": "Lorentzova transformace\n\nLorentzova transformace je soustava rovnic umožňující pomocí souřadnic \"x\", \"y\", \"z\", \"t\" nějaké události \"U\" v inerciální vztažné soustavě \"S\" vyjádřit souřadnice \"x' \", \"y' \", \"z' \", \"t' \" téže události v jiné inerciální vztažné soustavě \"S<nowiki>'</nowiki>\", která se vzhledem k původní soustavě \"S\" pohybuje rychlostí \"v\". Podle týchž pravidel jako události se transformují i všechny ostatní čtyřvektory.\n\nRovnici prvně užil Woldemar Voigt roku 1887. Kontrakce délek postuloval prvně George Francis FitzGerald roku 1889. Obecněji je pak užil holandský fyzik Hendrik Antoon Lorentz. Ukázalo se, že základní rovnice elektromagnetismu jsou stejné ve všech vztažných soustavách, které se vůči sobě pohybují neměnnou rychlostí, právě při použití těchto transformačních vztahů.\n\nPři hledání vhodné transformace, která odpovídá přechodu od jedné inerciální soustavy ke druhé, se vychází z dvou základních postulátů speciální teorie relativity:\nZároveň se bere v úvahu fakt, že pro malé rychlosti je skutečnost dobře vystižena Galileovými transformacemi. Proto musí mít hledané transformační formule takový tvar, aby pro vzájemné rychlosti formula_1 přešly v Galileovy transformace.\nPokud vezmeme v úvahu tyto požadavky, jeví se jako nejvhodnější předpokládat transformační vzorce ve tvaru:\nProtože budeme pro jednoduchost předpokládat pohyb ve směru osy \"x\", budou transformační vzorce pro souřadnice \"y\" a \"z\" následující:\nJelikož fyzikální rovnice musí mít stejný tvar v soustavě \"S\" i \"S' \", stačí k napsání obrácené závislosti \"x\" na \"x' \" a \"t' \" jen změnit znaménko u rychlosti \"v\" (tím se bere v úvahu odlišnost ve směru relativního pohybu).\nFaktor \"k\" musí být v obou vztažných soustavách stejný, protože soustavy \"S\" a \"S' \" se až na znaménko u \"v\" v ničem neliší.\n\nPo dosazení vztahu (1) do vztahu (4)\nje vidět, že časové souřadnice \"t\" a \"t' \" nejsou stejné:\nRovnice (1), (2), (3) a (6) tvoří transformaci souřadnic vyhovující prvnímu postulátu speciální teorie relativity. Druhý postulát umožňuje vypočítat faktor \"k\". Vychází se z předpokladu, že se v okamžiku \"t\" = 0 počátky dvou vztažných soustav \"S\" a \"S' \" nachází v témže bodě, proto i čas \"t' \" = 0. Předpokládejme, že v tomto společném počátku, kdy \"S\" = \"S' \" a v čase \"t\" = \"t' \" = 0 zažehne světlice, a pozorovatelé v obou soustavách měří rychlost, kterou se světlo z místa šíří. Pozorovatelé v obou soustavách musí pro světlo zjistit totožnou rychlost, což v soustavě \"S\" je:\na v soustavě \"S' \":\nDosazením za \"x' \" a \"t' \" do vztahu (8) s použitím vztahů (1) a (6) dává vztah:\npřičemž řešení vzhledem k \"x\" je:\nAby byl výraz pro \"x\" shodný se vztahem (7), musí platit:\nZ toho vychází faktor \"k\":\nPo dosazení hodnoty \"k\" do vztahů (1) a (6) vycházejí pro úplnou transformaci od výsledků měření dané události v \"S\" k odpovídajícím výsledkům měření v \"S' \" rovnice:\n\nPro zjednodušení zápisu se často zavádí bezrozměrná rychlost formula_18 a tzv. Lorentzův faktor formula_19 vztahy:\n\nPočítáme-li navíc v přirozených jednotkách, kde formula_22, můžeme speciální Lorentzovu transformaci zapsat stručněji s důrazem na fyzikální význam.\n\nPři transformaci výsledků měření z \"S' \" do \"S\" je nutno zaměnit čárkované veličiny nečárkovanými a naopak a dosazení −\"v\" za \"v\". Vzniká tak inverzní speciální Lorentzova transformace:\n\nMaticový zápis předchozích rovnic pouze ve směru formula_31 vypadá:\n\nPři přechodu k jiné inerciální soustavě je nutno všechny čtyřvektory vynásobit uvedenou maticí, kterou obvykle označujeme formula_33. Determinant formula_33 je roven +1, což značí, že jde o rotaci ve 4-rozměrném Minkowského prostoru.\n\nNení-li směr pohybu druhé soustavy stejný jako směr osy formula_31 v původní soustavě, používáme obecnou verzi Lorentzovy transformace:\n\nkde formula_18 je bezrozměrná rychlost (resp. formula_38, formula_39, formula_40 její složky ve směru původních os) a formula_19 je Lorentzův faktor.\n\nMěření času i polohy závisí na vztažné soustavě pozorovatele. Tudíž dvě události, které se v jedné vztažné soustavě vyskytují na dvou různých místech současně, nemusí být současné v soustavách jiných (tzv. relativita současnosti).\n\nLorentzovy transformace se za běžných rychlostí (je-li relativní rychlost \"v\" soustav \"S\" a \"S' \" malá ve srovnání s rychlostí světla) redukují na Galileovy transformace.\n\nV některých výpočtech se lze omezit na případy, kdy se tělesa pohybují rychlostmi malými ve srovnání s rychlostí světla. V prvním přiblížení uvažujeme limitu formula_42, obdržíme klasickou Galileovu transformaci a zmizí všechny relativistické efekty. Ve druhém přiblížení v Lorentzově transformaci zanedbáme členy řádu formula_43, ale ponecháme formula_18. (Je-li formula_45, je také formula_46.) Znamená to, že tělesa se pohybují rychlostmi, při nichž formula_47. Taková transformace se nazývá pomalá Lorentzova transformace.\nOd Galileiho transformace se tato liší jen členem formula_52 v rovnici pro časovou souřadnici. Stejné vztahy lze zapsat i takto:\n\nMá-li rychlost formula_18 jiný směr než osa formula_31, užijeme obecnou verzi transformace, přičemž opět uvažujeme formula_59.\n\nUžitím polohového vektoru formula_61 a vektoru bezrozměrné rychlosti formula_62 lze obecnou pomalou Lorentzovu transformaci zapsat stručně a přehledně.\n\nPomalá Lorentzova transformace sice není správná při vysokých rychlostech, ale přesto z ní lze odvodit například vznik magnetického pole kolem vodiče protékaného proudem. Stačí transformovat elektrické pole elektronů dané Coulombovým zákonem do soustavy, vůči níž se pohybují. Driftové rychlosti elektronů ve vodičích jsou obvykle v řádu desetin milimetrů za sekundu, a přesto můžeme jejich magnetické pole pozorovat. Z toho je vidět, že za vhodných podmínek lze sledovat relativistické jevy i při malých rychlostech.\n\n\n"}
{"id": "59149", "url": "https://cs.wikipedia.org/wiki?curid=59149", "title": "Maršov (rozcestník)", "text": "Maršov (rozcestník)\n\nMaršov je místní název pro sídla:\n\n\nJméno Maršov se také vyskytuje v názvu několika dalších sídel:\n\n"}
{"id": "59151", "url": "https://cs.wikipedia.org/wiki?curid=59151", "title": "Skandha", "text": "Skandha\n\nSkandhy (sanskrt: \"paňča-skandha\", páli: \"paňča-khandha\"; doslova: „pět svazků“ nebo „pět hromad“) označují pět skupin jevů, z nichž se podle buddhismu skládá individuální existence. Jinými slovy, naše bytost je tvořena pěti složkami, s nimiž se máme sklon identifikovat, tedy které mylně považujeme za své „já“ nebo za svou „věčnou duši“.\nTyto složky jsou:\n\nV théravádové Abhidhammě jsou 2. až 4. skupina sloučeny a rozdělení pak vypadá takto:\n\n\nPět složek skutečnosti jsou jednou ze stěžejních buddhistických tezí. Prostřednictvím těchto pěti složek zakoušíme skutečnost. Pokud tyto pomíjivé fenomény považujeme za svoje trvalé neměnné „já“ a lpíme na nich, jejich nevyhnutelná změna a zánik pak způsobují naše utrpení.\n\nVšechny tyto fenomény jsou podrobeny neustálé změně, jsou pomíjivé a navzájem podmíněné. Nemají žádnou trvalou podstatu, ale jsou to proměnlivé plynoucí procesy. Bytosti proto nemají žádné „já“, žádnou nesmrtelnou „duši“, která by řídila jejich jednání a myšlení. Není také nic, co by přecházelo z jednoho života do druhého, po znovuzrození se všechny složky zcela změní.\n\nNení tak nikdo, kdo cítí, existuje pouze cítění, není nikdo, kdo poznává, je jen poznávání, není nikdo, kdo jedná, je pouze jednání, není nikdo, kdo si je vědom, je pouze vědomí. Člověk se na sebe obvykle dívá jako na nedělitelný celek, ale podle buddhismu jsme ve skutečnosti jen souhrnem neosobních a pomíjivých fenoménů. Často se používá přirovnání k vozu, který je ve skutečnosti jen souhrnem jeho jednotlivých součástek, „vůz“ jako takový vlastně neexistuje a je to jen pouhé konvenční označení.\n\nRozdělení jevů do pěti skupin je v podstatě jen abstraktní klasifikace. V jednom okamžiku může existovat pouze jeden (příjemný, nepříjemný nebo neutrální) pocit, stejně tak jen jedna forma vnímání a jedna jednotka vědomí. Naproti tomu v každém okamžiku je s vědomím sdruženo více mentálních formací. Cítění, vnímání a mentální formace jsou jen různé aspekty jedné jednotky vědomí, k němuž mají stejný vztah, jako má červenost a sladkost k jablku.\n\nBuddha doporučoval zaměřit se na těchto pět skupin jevů při meditaci a mít je také jako objekty neustálé bdělé pozornosti pro rozvoj vhledu do jejich pomíjivosti, neuspokojivosti a neosobnosti, abychom se od nich postupně odpoutali. Je doporučeno o nich přemýšlet: „Toto není moje, toto nejsem já, toto není moje Já“.\n"}
{"id": "59157", "url": "https://cs.wikipedia.org/wiki?curid=59157", "title": "Lev Skrbenský z Hříště", "text": "Lev Skrbenský z Hříště\n\nLev kardinál Skrbenský, svobodný pán z Hříště, pokřtěn jako Lev Karel Anna Filip (12. června 1863 Hukovice – 24. prosince 1938 Dlouhá Loučka u Uničova) byl český duchovní a šlechtic, příslušník rodu Skrbenských z Hříště 29. arcibiskup pražský (1899–1916), 9. arcibiskup olomoucký (1916–1920) a kardinál (od roku 1901).\n\nStudoval na gymnáziu v Kroměříži, právo v Innsbrucku, v arcibiskupském semináři v Olomouci a posléze církevní práva na Gregoriánské univerzitě a Animě v Římě. Na kněze byl vysvěcen v roce 1889. Působil jako kaplan v Dubu nad Moravou, Moravské Ostravě a Uherském Ostrohu. V roce 1895 se stal farářem v Melči. V roce 1899 se stal kanovníkem olomoucké kapituly a téhož roku i pražským arcibiskupem. V roce 1901 byl jmenován kardinálem, jeho titulárním kostelem byl chrám Santo Stefano Rotondo al Celio. V průběhu války vyjádřil císař František Josef I. nespokojenost s jeho nedostatečně burcujícím postojem ve věcech válečných a přinutil jej přejít na místo arcibiskupa olomouckého. V roce 1920 na tento úřad rezignoval. Pobýval na zámku v Horní Dlouhé Loučce, kde na Štědrý den roku 1938 zemřel. Pohřben byl v katedrále sv. Václava v Olomouci.\n\nSnažil se zavést v arcidiecézi v platnost závěry prvního vatikánského koncilu a zvýšit malý počet kněží, který mu v tom bránil. Před první světovou válkou byl předsedou biskupské konference rakouské části monarchie.\n\nZa Skrbenského působení na pražském arcibiskupském stolci došlo k novému vydání některých provinčních liturgických knih:\n\n\n\n"}
{"id": "59162", "url": "https://cs.wikipedia.org/wiki?curid=59162", "title": "Jugoslávský dinár", "text": "Jugoslávský dinár\n\nJugoslávský dinár je měnová jednotka bývalé Jugoslávie (Království Jugoslávie, Socialistické federativní republiky Jugoslávie a Svazové republiky Jugoslávie)\n\nDinár byl původně platidlem Srbska a po ustanovení Státu Srbů, Chorvatů a Slovinců začal platit na celém území země. Na územích, která před ustanovením státu patřila pod Rakousko-Uhersko, se zprvu používala jugoslávská koruna (v podstatě to byly mince a bankovky rakousko-uherské koruny, ale z politických důvodů s názvem \"jugoslávská koruna\"). Dinár se směňoval s korunou v poměru 1 dinár = 4 koruny. Během 2. světové války a dočasného rozpadu země byla v Chorvatsku ustanovena kuna, zatímco v Srbsku dále dináry platily. Na území Jugoslávie byl dinár znovu zaveden v dubnu 1945, výměna peněz přitom posloužila také ke konfiskaci majetku – bylo povoleno zkonfiskovat až 70 % hodnoty přesahující 5 milionů dinárů.\n\nK závěru 80. let spolu s ekonomickou a politickou krizí v zemi začala inflace, která se postupně měnila v hyperinflaci. Tu se pokoušelo řešit jugoslávské politické vedení; 1. ledna 1990 seškrtalo čtyři nuly a byly vydány nové bankovky. I přesto se však opět inflační spirála roztočila. Téhož dne se také stal dinár konvertibilním.\n\nSlovinsko zavedlo tolar, Chorvatsko vlastní dinár, Bosna a Hercegovina také vlastní dinár (od roku 1998 platí v zemi konvertibilní marka) a Severní Makedonie denáry. Srbské obyvatelstvo v Chorvatsku a Bosně a Hercegovině zavedlo své vlastní nové měny, kterými se chtěli odlišit od Chorvatů resp. Bosňáků. Hyperinflaci se vláda Jugoslávie, která se nyní sestávala jen ze Srbska a Černé Hory snažila vyřešit měnovou reformou a fixací na německou marku. Ale i \"nové dináry\", které v roce 1994 zavedla se znehodnotily. Roku 1999 je přestala používat i Černá Hora, nahradila je nejprve německou markou a později eurem. Dináry tak platí pouze v Srbsku jako srbské dináry.\n"}
{"id": "59163", "url": "https://cs.wikipedia.org/wiki?curid=59163", "title": "František Jemelka", "text": "František Jemelka\n\nFrantišek Jemelka (25. července 1880 Tučín – 5. srpna 1954 Olomouc) byl český kněz, prelát, apoštolský protonotář a infulovaný děkan metropolitní kapituly u sv. Václava v Olomouci.\n\nKnězem se stal 5. července 1904 v Olomouci, vysvěcen byl arcibiskupem Theodorem Kohnem. Působil jako kaplan v Bílovci (Wagstadt), Kujavách (Klantendorf) a ve Valašském Meziříčí. Roku 1914 byl povolán jako polní kurát do vojenské nemocnice v Terezíně, od roku 1917 vedl duchovní správu ve vojenské barákové nemocnici v Pardubicích.\n\nPo první světové válce se vrátil do Valašského Meziříčí. V roce 1921 byl jmenován sekretářem Apoštolátu sv. Cyrila a Metoděje v Olomouci. Byl redaktorem časopisu Apoštolát sv. Cyrila a Metoděje, a to až do zastavení jeho vydávání v roce 1948. Procestoval celou Evropu, Malou Asii, několikrát navštívil Ameriku. Jeho vzpomínky popisují cesty do míst jako Texas, New Mexico a Yellowstone National Park. Kromě němčiny a angličtiny znal řadu slovanských jazyků a překládal z nich.\n\nDne 14. prosince 1933 byl instalován arcibiskupem Prečanem sídelním kanovníkem v Olomouci, v roce 1944 jej papež Pius XII. jmenoval apoštolským protonotářem ad instar participantium. Cyrilometodějská bohoslovecká fakulta v Olomouci jej v roce 1947 čestným jmenovala doktorem teologie – ThDr. h. c., v roce 1948 byl benedikován na preláta, arcibiskup Matocha jej instaloval v roce 1951 na infulovaného děkana metropolitní kapituly u sv. Václava v Olomouci.\n\nJeho posledním úkolem bylo sbírání podkladů pro kanonizaci arcibiskupa A. Stojana.\n\nPohřební obřad v Pavlovicích vykonal jeho bratr Antonín Jemelka, toho času farář v Laškově. V Římě bylo vzpomenuto jeho významné práce pro církev smuteční tryznou, na níž promluvil děkan kardinálského kolegia Eugène Tisserant.\n"}
{"id": "59166", "url": "https://cs.wikipedia.org/wiki?curid=59166", "title": "Hesperidky", "text": "Hesperidky\n\nV řecké mytologii jsou Hesperidky (též \"Hesperidy\" nebo \"Hesperovny\", řecky \"Έσπερίδες\" a latinsky \"Hesperides\"), podle některých pramenů dcery Titána Atlanta a bohyně noci Nykty. Ale možná jsou dcerami Forkýse a Kétó.\n\nŘíká se jim také „nymfy západu“ nebo „večerní dívky“ a zpravidla se uvádí, že jsou tři, či čtyři, či dokonce sedm: Aiglé, Erychteia, Hesperethúsa a Arethúsa; Hestiá, Hesperá a Hesperiá.\n\nHesperidky mají za úkol hlídat strom v zahradě bohů, který nese zlatá jablka. Strom dostala bohyně Héra od bohyně země Gaie jako svatební dar. Protože Hesperidky zlatá jablka občas samy ochutnávaly, Héra hlídáním zahrady a stromu pověřila i stohlavého draka Ládona.\nJedním z úkolů Héraklových, které dostal od krále Eurysthea, bylo přinést tři tato jablka. S pomocí Titána Atlanta tento úkol splnil a pak jablka věnoval bohyni Athéně, která je Hesperidkám zase vrátila.\n\nJedno jablko ukradla bohyně sváru Eris a s nápisem „Té nejkrásnější“ ho hodila mezi bohyně Héru, Athénu a Afrodítu. Spor o jablko mezi těmito bohyněmi pak ve svých důsledcích vedl k Trójské válce. Z této pověsti vzniklo rovněž rčení „jablko sváru“.\n\n\n\n"}
{"id": "59172", "url": "https://cs.wikipedia.org/wiki?curid=59172", "title": "Hartvíkovice", "text": "Hartvíkovice\n\nHartvíkovice (do roku 1900 \"Hartíkovice\", německy \"Hartikowitz, Hartwikowitz, Hartwigsdorf\") jsou obcí ležící jihovýchodně od města Třebíče. Nadmořská výška obce je 440 metrů nad mořem. Obec patří do správního obvodu obce s rozšířenou působností Náměšť nad Oslavou. Žije zde obyvatel. První zmínka o obci pochází z roku 1104.\n\nLokalita osídlena víc než 5000 let. Písemné zmínky o osídlení jsou z roku 1104. V roce 1356 byly Hartvíkovice prodány Elišce z Okarce, později v roce 1377 byl dvůr postoupen majitelům Okarce. Roku 1340 se objevují první zmínky o kostele sv. Jiljí. Roku 1492 byla ves prodána pánům z Čechtína a poté i pánům z Mírova. Roku 1556 byly Hartvíkovice připojeny k Náměšti nad Oslavou, téhož roku Hartvíkovice získal Oldřich z Lomnice. V roce 1775 pak proběhly protesty nevolníků. Roku 1598 zde byla nekatolíky vypálena fara a zavražděn farář, katolická fara byla v Hartvíkovicích obnovena až roku 1785.\n\nO tři roky později, zde byla založena škola. V roce 1853 byl opraven kostel a umístěn v něm velký zvon. 1917 všechny zvony zrekvírovány včetně zvonu z 15. stol. 1929 pořízeny 4 nové. 1942 opět zrekvírovány krom nejmenšího. 1970 vysvěceny 3 nové. Obec byla do roku 1898 a od roku 1960 součástí obce Třesov, mezi lety 1949 a 1960 byla obec součásí okresu Velká Bíteš.\n\nV letech 1993–2010 působil jako starosta Otto Tručka, od roku 2010 do roku 2018 tuto funkci zastával Zdeněk Nováček. Od roku 2018 vykonává funkci starosty Mgr. Vítězslav Rous.\n\n\n\n\n"}
{"id": "59173", "url": "https://cs.wikipedia.org/wiki?curid=59173", "title": "Rokudžó", "text": "Rokudžó\n\nRokudžó (28. prosinec 1164 – 23. srpen 1176) byl v pořadí 79. japonským císařem. Vládl od 3. srpna 1165 do 30. března 1168.\n\nRokudžó byl synem císaře Nidžóa. Sám však neměl žádné děti. Ještě před svými prvními narozeninami byl jmenován korunním princem. Na trůn se dostal ještě v době, kdy mu nebyl ani rok. Později ho klan Taira přesvědčil, aby abdikoval ve prospěch svého strýce (ve skutečnosti byl jeho strýc jen o tři roky starší). To se stalo v březnu 1168 a strýc začal vládnout pod jménem Takakura.\n\nRokudžó zemřel ve věku 11 let. Vzhledem ke svému nízkému věku neměl žádné děti a ani nebyl ženatý. V době jeho vlády se o vládní záležitosti staral bývalý císař Go-Širakawa, který vládl jako \"klášterní císař\".\n"}
{"id": "59174", "url": "https://cs.wikipedia.org/wiki?curid=59174", "title": "Farmy Šibáa", "text": "Farmy Šibáa\n\nFarmy Šibá'a (též Har Dov) jsou sporným územím mezi Libanonem, Sýrií a Izraelem, který je v současné době okupuje. Rozkládají se na necelých 30 čtverečních kilometrech, ale jsou důležitou oblastí z hlediska vodních zdrojů, v čemž spočívá jejich význam pro tento region. Jde o hornatý pruh v masivu Hermon, tvořící západní svahy nad údolím toku Nachal Si'on.\n\nHistorie konfliktu se táhne až do roku 1967, kdy Izrael obsadil Golanské výšiny, patřící Sýrii. OSN považuje farmy za součást Golanských výšin, Libanon je ale nárokuje jako své území. Izraelské stažení z jižního Libanonu roku 2000 ale tuto oblast nezahrnovalo. Právě to je důvodem neustálých střetů mezi izraelskou armádou a organizací Hizballáh.\n"}
{"id": "59179", "url": "https://cs.wikipedia.org/wiki?curid=59179", "title": "Sakuramači", "text": "Sakuramači\n\nSakuramači (8. únor 1720 – 28. květen 1750) byl v pořadí 115. japonským císařem. Vládl od 13. dubna 1735 do 9. června 1747. Jeho vlastní jméno bylo \"Teruhito\".\n\nSakuramači byl prvorozeným synem císaře Nakamikada. V roce 1728 se stal korunním princem. Počátkem své vlády se prohlásil za znovuzrozeného prince Šótoka. Za podpory šóguna Jošimuneho pracoval na posílení císařských obřadů, obnovil obřady Daidžósai a Šindžósai. V roce 1747 abdikoval ve prospěch svého syna Toohita, který začal vládnout pod jménem Momozono. Sakuramači zemřel v roce 1750.\n\nVláda Sakuramačiho se dělí na čtyři éry:\n"}
{"id": "59180", "url": "https://cs.wikipedia.org/wiki?curid=59180", "title": "Tribunál (Evropská unie)", "text": "Tribunál (Evropská unie)\n\nInstančně je podřazen Soudnímu dvoru s tím, že je možno z právních důvodů podat proti jeho rozhodnutí opravný prostředek k Soudnímu dvoru. Sídlí v Lucembursku. Tribunál před Lisabonskou smlouvou nazývaný \"Soud prvního stupně\" je společně se Soudním dvorem součástí Soudního dvora Evropské unie, kam mohou patřit specializované soudy (v minulosti byl takovým soudem Lisabonskou smlouvou ustavený Soud pro veřejnou službu, zrušený v roce 2016). Řeší především spory, ve kterých vystupují takzvaní neprivilegovaní žalobci, tedy fyzické osoby, právnické osoby, kandidátské státy. Stejné otázky, kdy je žalobcem členský stát EU a orgány Unie, řeší již zmíněný Soudní dvůr. Řeší například žaloby na neplatnost, žaloby na nečinnost, odvolání od Soudu pro veřejnou službu, patentové spory. Tribunál EU byl zřízen na základě Jednotného evropského aktu z roku 1986. Fungovat začal k 1. 9. 1989. Původně patřil k Soudnímu dvoru, avšak Smlouva z Nice již oba soudy odděluje jako samostatně stojící jednotky.\n\nSkládá se z alespoň jednoho soudce za každý členský stát. Počet soudců je vždy určen Statutem Soudního dvora. Nevyskytují se zde generální advokáti a to právě z důvodu možnosti opravných prostředků k Soudnímu dvoru. Pokud by to však bylo nutné, touto funkcí může být pověřen jeden ze soudců.\n\nSoudci Soudu prvního stupně jsou vybíráni z osob skýtajících záruku naprosté nezávislosti a způsobilých k výkonu soudcovské činnosti. Soud prvního stupně má svého předsedu a tajemníka. Předsedu si volí členové ze svého střed na dobu 3 let obnovitelně. Smlouva Evropského společenství neupravuje výslovně počet soudců tohoto soudu. Je to utvářeno nařízením Rady. Soudci jsou jmenováni na dobu šesti let. Mohou být jmenováni opětovně, dochází k částečnému znovuobsazování míst po 3 letech.\n\nSoud prvního stupně vznikl s cílem zmírnění přetížení Evropského soudního dvora. Problémem byly zejména zaměstnanecké žaloby, jejich počet byl procentuálně velmi vysoký, nedotýkaly se však ústavních otázek, které by bylo nutné řešit jednotně pro celé Společenství.\n\nV 90. letech došlo k posilování pravomocí Soudu prvního stupně. A to především k žalobám podávaným jednotlivci a žalobám plynoucích z komunitární ochranné známky. Dnes Soud prvního stupně rozhoduje v odvoláních proti rozhodnutím soudních komor a proti rozhodnutí Soudu pro veřejnou službu. Dále o žalobách na neplatnost a na nečinnost podaných:\n\n\nV praxi to znamená, že tento soud projednává především případy v oblasti hospodářské soutěže, státní pomoci, obchodu, zemědělství a ochranných známek.\n\nSoud prvního stupně zasedá v senátech, výjimečně může zasedat i v plénu nebo jako samosoudce.  Fungování Soudu prvního stupně a průběh řízení je analogický k úpravám Soudního dvora. Opravné prostředky proti rozhodnutí Soudu prvního stupně  k Soudnímu dvoru jsou omezeny na právní otázky. Většinu případů projednávají 3 soudci a neexistuje zde funkce generálního advokáta.\n\nFyzická nebo právnická osoba se může na Tribunál obrátit, pokud se cítí poškozena v důsledku činnosti nebo nečinnosti orgánu EU nebo jeho zaměstnanců.\n"}
{"id": "59182", "url": "https://cs.wikipedia.org/wiki?curid=59182", "title": "Wankelův motor", "text": "Wankelův motor\n\nWankelův motor je spalovací motor s rotačním pístem založený na principu rozpínání plynů. Byl vyvinut pod vedením Felixe Wankela.\n\nOd začátku 20. století se objevují pokusy využívat rozpínání plynů mechanizmem, který by zaujímal menší prostor než mechanizmus s ojnicí a klikou způsobující neustálé zastavování a zrychlování pístu mařící spalováním získanou kinetickou energii a který by bylo možno zcela vyvážit. Tyto stroje jsou na tom, že otáčející se díly jsou uspořádány tak, aby plynulé a cyklické zvětšování a zmenšování prostoru mezi válcem a pístem bylo vyvoláno výhradně částmi, jejichž těžiště se rovnoměrně otáčejí, takže jejich odstředivou sílu je možno zcela kompenzovat. Takovéto stroje jsou zahrnuty pod společný název rotační.\n\nV principu je Wankelovo uspořádání rotačního stroje založeno na tom, že úsečky, vycházející ze středu kružnice a s ní pevně spojené, při odvalování této kružnice po menší, v ní ležící kružnici, opisují svými vnějšími koncovými body shodnou křivku, zvanou epitrochoida, přičemž spojnice těchto koncových bodů úseček se plynule a cyklicky přibližují a vzdalují vůči opsané křivce a tak spolu s obloukem opsané křivky, ležícím mezi koncovými body úseček, vymezují plochu s měnící se velikostí.\n\nPůvodní Wankelův návrh předpokládal rotaci pístu i válce různou rychlostí kolem pevných os otáčení. Tak by byly rotující části symetrické a tedy dobře vyvážené. To s sebou ale neslo problémy s rotujícím válcem. Proto bylo později zvoleno řešení, kde rotuje jen píst a jeho střed koná další rotační pohyb. Vyvážení se pak dosáhne konstrukcí motoru se dvěma písty.\n\nSpojnice koncových bodů jsou nejlépe tvořeny oblouky. Je zřejmé, že opsaná křivka tvoří vnitřní obrys válce, zatímco obloukové spojnice koncových bodů tvoří vnější obrys pístu. Větší, vnější kružnice je pak tvořena roztečnou kružnici kola s vnitřním ozubením a menší, vnitřní kružnice je tvořena roztečnou kružnici kola s vnějším ozubením. Jsou-li úsečky dvě a uspořádány na jedné přímce, pak má píst dva vrcholy a poměr průměrů kružnic činí 2:1. Při třech úsečkách vycházejících z jednoho středu a pootočených vůči sobě o 120 stupňů má píst tři vrcholy a tři jejich spojnice a poměr průměrů kružnic je 3:2, při čtyřech úsečkách pootočených vůči sobě o 90 stupňů má píst čtyři vrcholy a čtyři spojnice a poměr průměrů kružnic je 4:3 atd. V průběhu vývoje se motor Wankel ustálil na provedení se třemi vrcholy s poměrem průměrů 3:2. Toto uspořádání umožňuje, aby vždy během 90 stupňů otočení pístu došlo ke změně objemu pracovního prostoru z minima na maximum a při následujícím otočení o 90 stupňů opět z maxima na minimum. Při jednom otočení pístu o 360 stupňů pak postupně proběhnou nad každým obloukem pístu samostatně všechny čtyři fáze čtyřdobého cyklu.\n\nZ kinematického principu Wankelova stroje vyplývá, že opsaná křivka má v každém bodě jinou hodnotu křivosti, plynule přecházející nejdříve uvnitř křivky od maxima křivosti do limity s nulovou křivostí a v tomto bodě pak skokem do limity s nulovou křivostí na vnější straně křivky. Na této vnější straně křivky se zase plynule zvětšuje do druhého maxima křivosti a pak opět klesá k limitě v dalším bodě, kde se stejně skokem vrací dovnitř křivky. Tím křivka vytváří nejméně jedno sedlo směřující dovnitř opsané křivky. Stroj s poměrem kružnic 2 : 1 má jedno sedlo, stroj s poměrem kružnic 3 : 2 má čtyři sedla atd. Oblouky spojující koncové body úseček musí být proto vedeny tak, aby v žádné poloze úseček neprotínaly opsanou křivku v místě sedla a proto i při poloze, kdy obloukové spojnice jsou opsané křivce nejblíže, zůstávají po obou stranách sedla prázdné plochy.\n\nPoté, co byl Wankelův motor představen na veřejnosti, zakoupila licenci a zahájila jeho vývoj řada známých světových firem. Motor skutečně splňoval všechna požadovaná očekávání: byl podstatně menší a lehčí (což znamenalo i nižší náklady na výrobní materiál) než motory stejného výkonu a zejména ho bylo možno téměř dokonale vyvážit. Později se však ukázaly také jeho nedostatky: velký problém s životností představuje díky rozdílným rychlostem po délce těsnicích lišt utěsnění pístu ke skříni v hranách a zejména rozích i axiálně na čelech pístu, což vede k vyšší spotřebě oleje a zejména již z principu, vinou sedel, vyplývající nevýhodný spalovací prostor s poměrně velkým povrchem odvádějícím tolik tepelné energie, že spolu s nemožností dosažení většího kompresního poměru je zisk z nemaření kinetické energie neustálým zastavováním a zrychlováním pístu oproti motorům s klikou a ojnicí záporný. Problémem je naopak i tepelné zatížení těsnicích lišt.\n\nU Wankelova motoru s pístem se dvěma vrcholy lze za určitých okolností dosáhnout toho, že střed křivosti zůstává uvnitř křivky a netvoří se tak popsané sedlo, takže je možno vytvořit dobrý spalovací prostor i žádoucí kompresní poměr. Avšak z principu pohybu je u Wanklových strojů průměr hřídele, procházejícího kolem s vnějším ozubením, přímo úměrný vzdálenosti mezi vrcholy pístu a tato úměra je taková, že v úvahu přicházejících velikostí strojů s dvouvrcholovým pístem neunese hřídel větší tlaky na píst než přibližně 1 MPa. Proto nelze s dvouvrcholovým pístem vytvořit potřebný spalovací motor nebo kompresor. Toto je jedním z důvodů, proč se tvůrci Wankelova motoru, po prvních pokusech, soustředili jen na provedení s třívrcholovým pístem. Druhým z důvodů je, že toto třívrcholové provedení nevyžaduje ventily.\n\nV šedesátých letech minulého století se stal konkurencí klasickým pístovým motorům. Klidný chod a malé celkové rozměry byly příslibem, který stál za trochu vyšší spotřebu benzínu a oleje při cenách ropy před ropnou krizí sedmdesátých let.\n\nDnes můžeme na aplikaci principu narazit v mnoha vozech, kde ale není využíván jako motor spalovací, ale slouží v kompaktní velikosti pro rychlou přeměnu chemicky vyvinutého objemu plynů po detekci nárazu na rotační pohyb využitý k napnutí bezpečnostního pásu pro snížení následků nehody.\n\nČistota výfukových plynů se na přelomu 60. a 70. let minulého století teprve začínala sledovat a byla ještě značně liberální. Navíc nižší spalovací teploty ve Wankelově motoru byly příslibem nižších emisí NO, které se jinak daly odstranit jen recirkulací výfukových zplodin a tedy snížením výkonu. O karcinogenitě produktů vzniklých nedokonalým spalováním oleje se tehdy ještě nevědělo, a proto byl Wankelův motor příslibem i pro ekology.\n\nWankelův motor vyvíjelo pro použití ve svých automobilech mnoho automobilek (první sériově vyráběný vůz NSU Ro 80 z r. 1967). NSU a Citroën pro jejich výrobu založily i společný podnik pod názvem Comotor v Lucemburku (který si vyžádal nové, nezvyklé, a tedy nákladné obráběcí technologie).\n\nPo projevení se problému s nízkou životností motoru, růstu cen ropy v roce 1973 a zjištění karcinogenity spalovaného oleje pak firmy, které také vsadily na Wankelův motor (NSU a Citroën), krachovaly.\n\nVe světě si výrobu Wankelova motoru pro automobily udržela japonská Mazda a ruská Lada. Mazda ho používá v sériových sportovních (momentálně Mazda RX8), i čistě závodních automobilech, vývojově pracuje i na verzích s alternativními palivy - např. vodíkem a Lada v rychlých vozidlech ozbrojených složek Ruska (její Wankelovy motory mají stejný zdvihový objem jako motory Mazdy, což může být náhoda, nebo pro Rusko typické využívání cizích konstrukcí; určitě se však agregát musel přizpůsobit ruským podmínkám, aby byla zajištěna jeho startovatelnost za nízkých teplot a provoz s nekvalitním benzínem). Ve sportovních automobilech vyšší spotřeba nehraje takovou roli a Rusko nemělo nikdy nedostatek ropy a u vozů policejních jednotek je přednější dosažení rychlosti vyšší než pronásledovaný vůz (což umožní jak vyšší výkon motoru, tak jeho nižší hmotnost snižující celkovou hmotnost vozidla).\n\nBohužel ani u Mazdy se nepodařilo vyřešit nízkou životnost motoru, která je odhadována na 60 000 kilometrů (u mimořádně ohleduplných řidičů maximálně dvojnásobek). Po tomto nájezdu je nutná výměna motoru nebo jeho generální oprava, která vyjde na 75 % ceny nového motoru. Životnost dnešních Wankelových motorů u vozů Lada by se měla pohybovat na cca 100 000 km.\n\nKarcinogenní emise je v případě Mazdy možné udržet pod požadovanou úrovní danou předpisy díky oxidačním katalyzátorům a v Rusku nejsou jednak tak přísné emisní předpisy a především vozy ozbrojených složek mohou mít výjimku.\n\nMazda svůj poslední model poháněný Wankelovým motorem přestala vyrábět koncem června 2012 a podle vyjádření z konce roku 2014 už do budoucna nepočítala s výrobou podobného vozu. Po dvou letech však svůj plán radikálně změnila.\n\nVývoj Mazdou pravděpodobně pokračuje a na jaře roku 2016 byl přihlášen inovovaný Wankelův motor do patentového řízení.\n\n"}
{"id": "59198", "url": "https://cs.wikipedia.org/wiki?curid=59198", "title": "Břichobrvky", "text": "Břichobrvky\n\nBřichobrvky (Gastrotricha) jsou kmen velmi drobných vodních živočichů (mořští i sladkovodní). Pojmenovány jsou podle charakteristických obrvených buněk na spodní straně těla. Dorůstají nejvýše 3 mm, jsou dvoustranně souměrné, dorzoventrálně zploštělé, protažené, vidličnatě zakončené s lepovými žlázami na konci vidličky. Jsou to mikrofágové, převážně detritofágové. Mají trubicovitou trávicí soustavu, s mohutným sacím jícnem. Nemají coelom.\n\nJsou kosmopolitně rozšířené, v moři jsou většinou v písku, ve sladkých vodách jsou převážně bentické a perifytické, méně se vyskytují v planktonu. Rozmnožují se hermafroditicky, někteří partenogenezí. Mají cca 450 druhů, z toho v Česku cca 20.\n\nJejich postavení v systému je nejasné. Podle morfologických znaků bývají řazeni k vířníkům, čelisťovkám či hlísticím. Genetické studie je však řadí spíš k ploštěncům.\n\nAktuální klasifikace (2013):\n\nKmen: Gastrotricha - břichobrvky\n\n"}
{"id": "59203", "url": "https://cs.wikipedia.org/wiki?curid=59203", "title": "Frikční nezaměstnanost", "text": "Frikční nezaměstnanost\n\nFrikční nezaměstnanost je nezaměstnanost spočívající v přirozeném pohybu pracovních sil na trhu práce.\n\nFrikční nezaměstnanost je dobrovolná nezaměstnanost, vyplývající z časové prodlevy mezi výpovědí a nalezením nového pracovního místa, které by nejvíce vyhovovalo/odpovídalo kvalitám a schopnostem zaměstnance.\n\nV běžné praxi nalezneme zaměstnance s různou kvalitou, schopností a preferencemi. Také každé nabízené pracovní místo vyžaduje jiná kritéria k přijetí. Navíc se setkáváme s velmi rozdílnou kvalitou informovanosti nezaměstnaných s nabízenými pracovními pozicemi. Zaměstnanci se také liší platebními požadavky a kvalitou. Z těchto důvodů se vytváří časová prodleva mezi hledáním a přijetím nabízené pozice.\n\nJe dočasná a dobrovolná, nejedná se o nedostatek pracovních příležitostí, ba naopak by neexistovala, kdyby nebylo dostatečné množství volných pracovních míst.\n\nLidé mění svá zaměstnání z důvodu hledání lepšího uplatnění, změny bydliště a nebo hledají práci po období studia či rodičovské dovolené. Tento druh nezaměstnanosti je pro ekonomiku spíše přínosem. Někdy se do ní započítává i sezónní nezaměstnanost. Obvykle se pohybuje okolo 1 až 2 % míry nezaměstnanosti.\n\nTypickou charakteristikou frikční nezaměstnanosti je její krátkodobost. Dlouhodobější formou frikční nezaměstnanosti je strukturální nezaměstnanost, která jí je velmi podobná.\n\nNejčastěji se týká absolventů škol, nebo lidí, co ukončili pracovně právní poměr za účelem nalezení lepšího zaměstnání. Tato nezaměstnanost může být způsobena i skutečností, že lidé hledající zaměstnání nejsou dost dobře informováni o nabídce pracovních míst (nemají přístup na internet, mají daleko příslušný úřad práce atd.).\n\nFrikční nezaměstnanost existuje, protože jak pracovní místa, tak pracovníci jsou heterogenní a mezi charakteristikami nabídky a poptávky může vyplynout nesoulad. Takové nesoulady se mohou týkat dovedností, plateb, pracovní doby, polohy, postoje, chuti a mnoha dalších faktorů. Noví účastníci (obvykle absolventi studentů) a nově vstupující osoby (např. bývalí domácí) často vstupují do frikční nezaměstnanosti. Pracovníci i zaměstnavatelé akceptují určitou míru nedokonalosti, rizika nebo kompromisu, ale obvykle ne hned. Budou investovat nějaký čas a snahu najít nejlepšího zaměstnance/zaměstnavatele. To je ve skutečnosti prospěšné pro hospodářství, protože vede k lepšímu přidělování zdrojů. Nicméně, pokud hledání trvá příliš dlouho a nesoulady jsou příliš časté, ekonomika trpí, protože nějaká práce nebude hotová. Proto vlády budou hledat způsoby, jak snížit zbytečnou frikční nezaměstnanost.\n\nTato nezaměstnanost na trhu práce je někdy graficky ilustrována pomocí Beveridgeovy křivky, klesající konvexní křivky, která ukazuje pevný vztah mezi mírou nezaměstnanosti na jedné ose a mírou volných pracovních míst na druhé ose. Změny v nabídce nebo poptávce po práci způsobují pohyby podél této křivky. Zvýšení fričkní nezaměstnanosti na trhu práce posune křivku směrem ven a naopak. \n\n\nNa tento druh nezaměstnanosti lze také pohlížet jako na jeden z indikátorů ekonomické prosperity. Frikční nezaměstnanost obvykle souvisí také s rozvíjejícími se ekonomikami. Tyto ekonomiky jsou charakteristické svou flexibilní, mobilní pracovní sílou. Frikční nezaměstnanost může být pro pracovníky také velmi přínosná, protože jim umožňuje hledat/poptávat práci, která by jim co nejvíce vyhovovala. Tento příliv nových pracovníků implikuje zvýšenou produkci a kvalitu zboží a služeb. Obecně je známý fakt, že existuje větší motivace v novém zaměstnání, která dále znamená větší produktivitu v daném sektoru. Toto je také prospěšné pro společnosti a korporace, kterým dává tento typ nezaměstnanosti větší možnost vybrat co nejtalentovanějšího/nejkvalitnějšího uchazeče o zaměstnání.\n\nNevyhnutelnou příčinou neustále se měnící ekonomiky může být nárůst frikční nezaměstnanosti. Poptávka po některých typech zboží, které jsou vyžadovány domácnostmi a firmami, se mění v důsledku mnoha důvodů v čase. S redukcí poptávky po daném statku lze také očekávat snížení poptávky po pracovní síle, která tento statek vyrábí. Navíc se v každém regionu/průmyslu můžeme setkat s rozdílnou produkcí zboží. Proto poptávka po zaměstnancích, vyrábějících toto zboží, klesá nebo roste v závislosti na daném regionu. Ekonomové tuto změnu v průmyslu napříč regiony nazývají sektorovým posunem. Sektorový/odvětvový posun, který bere spoustu času k aklimatizaci zaměstnanců, způsobuje frikční nezaměstnanost.\n\nKrize, ve které obecně evidujeme vyšší míru nezaměstnanosti, muže mít také vliv na pracovníky z pohledu ztráty cenné pracovní dovednosti. Tato ztráta implikuje jejich neschopnost nalézt vhodné pracovní místo i po skončení této krize. Dlouhé období nezaměstnanosti může také změnit postoj jednotlivce k práci a snížit touhu nalezení pracovního místa. Tím pádem můžeme říci, že v době krize se zvyšuje frikční nezaměstnanost.\n\nCílem mnoha veřejných politik je snížení přirozené míry nezaměstnanosti pomocí snížení frikční nezaměstnanosti. Jedním z nástrojů jak tohoto snížení dosáhnout je zkvalitnění a rozšíření informací o volných pracovních místech, tak aby co nejlépe odpovídali/seděli nezaměstnaným. Za další nástroj lze považovat veřejné financování rekvalifikačních kurzů, které by usnadnily přechod z jednoho pracovního odvětví do druhého a umožnily zisk nových nebo dalších pracovních uplatnění.\n\nNa druhou stranu se také setkáváme s neúmyslným zvyšováním frikční nezaměstnanosti v důsledku zavedení pojištění v nezaměstnanosti. Toto pojištění opravňuje nezaměstnané pracovníky pobírat po určité časové období část jejich měsíční mzdy po propuštění. Tím pádem nezaměstnaní ztrácejí motivaci nalézat nová pracovní místa a s vysokou pravděpodobností odmítají méně lukrativní pozice.\n\nPolitika ke snížení frikční nezaměstnanosti zahrnuje:\n\n\nBěhem uplynulé poloviny století se přirozená míra nezaměstnanosti v USA velmi měnila. V padesátých a šedesátých letech dosáhla nezaměstnanost průměrně cca 5%, v 70. a 80. letech se zvýšila na více než 6% a následně kolem roku 2000 opět klesala na hranici 5%. Ekonomové nemají pro tyto změny konkrétní vysvětlení. Jednou z hypotéz, která by mohla objasnit tyto výkyvy v nezaměstnanosti je Sektorový posun. Čím vyšší je míra realokace mezi regiony a průmyslem, tím vyšší je frikční nezaměstnanost. Jedním ze zdrojů sektorového posunu během 70. a 80. letech byla veliká volatility cen ropy způsobena mezinárodním ropným kartelem OPEC.  Tyto velké změny v cenách ropy způsobily přerozdělení práce mezi odvětvími využívající vyšší spotřebou energie a odvětvími s nižší spotřebou energie. Pokud to tak opravdu bylo, změna cen ropy mohla způsobit zvýšení nezaměstnanosti v tomto období. Na rozdíl od roku 2000, kdy zvýšená volatilita cen ropy nezpůsobila změnu v míře nezaměstnanosti. Tento fakt lze vysvětlit nižší závislostí ekonomiky na ropě (měřeno spotřebou ropy na jednotku HDP) než před třemi desetiletími.\n\n\n\n"}
{"id": "59205", "url": "https://cs.wikipedia.org/wiki?curid=59205", "title": "Dub (rozcestník)", "text": "Dub (rozcestník)\n\nDub odkazuje na:\n\n\n\n\n\n\n\n\n"}
{"id": "59210", "url": "https://cs.wikipedia.org/wiki?curid=59210", "title": "Britney Spears", "text": "Britney Spears\n\nBritney Spears, plným jménem Britney Jean Spears (* 2. prosince 1981 McComb, Mississippi, USA) je americká popová zpěvačka, vítězka Grammy a cen MTV Video Music Awards, skladatelka a herečka. Nejvíce vešla ve známost svými písněmi „...Baby One More Time“, „Oops!... I Did It Again“, „Toxic“, „Gimme More“, „Womanizer“ a nebo nazpíváním soundtracku k filmu Šmoulové 2.\n\nJako malá začínala v televizi v New Mickey Mouse Clubu, pět let po skončení tohoto pořadu v roce 1997 se vydala na sólovou pěveckou kariéru.\n\nJejí úspěchy přitahovaly i reklamní sponzory, nejznámější je její reklama pro Pepsi, produkovala svůj vlastní film Crossroads a měla reality show . Čtyři roky chodila se zpěvákem Justinem Timberlakem. Na konci prosince 2013 odstartovala své čtyřleté angažmá v Las Vegas.\n\nNarodila se v městě McComb ve státě Mississippi, ale vyrůstala v Kentwoodu v Louisianě. Její otec James Parnell Spears je stavitel a matka Lynne Irene Bridgesová učitelka na základní škole. Má dva sourozence, bratra Bryana (narozen 1977), který působí jako jeden z jejích manažerů, a sestru Jamie Lynn (narozena 1991).\n\nZávodila v gymnastice, vyhrávala různé soutěže. Působila v místní taneční revue. Když jí bylo osm, kněz místního baptistického kostela jí doporučil konkurz do Mickey Mouse Clubu. Ačkoli byla ještě velmi mladá, všiml si jí agent z New Yorku. Poté tři roky navštěvovala v New Yorku taneční školu a působila v televizi v několika nekomerčních reklamách.\nPozději byla do Mickey Mouse Clubu přijata a působila tam v letech 1993–1994. Potkala se tam s dalšími začínajícími umělci jako například Justin Timberlake, Joshua Chasez, Keri Russellová, Christina Aguilera nebo Ryan Gosling.\n\nV roce 1997 podepsala Britney svůj kontrakt s Jive Records poté, co si poslechli její cover demoverzi písně \"I Will Always Love You\" původně zpívanou Whitney Houston, kterou jim poslala. Po podepsání kontraktu se Britney pomalu začala připravovat na nahrávání alba a rozšiřovala svůj hlasový rozsah s vokálním trenérem. Mezitím nahrála několik demo skladeb, které byly později postupně vydány na CD singlech nebo na albu Oops…!…I Did It Again.\nDebutovým singlem se stala píseň s názvem \"...Baby One More Time\", jež se začala objevovat v rozhlasových stanicích a na MTV v roce 1998. Vystupovala ještě hnědovlasá a byla oblečena do školní uniformy. Píseň byla úspěšná po celém světě. Vrcholky hitparád okupovala nejen ve Spojených státech, ale i v Austrálii a Velké Británii. Stejnojmenné album bylo v Kanadě a v USA na špici hitparády nepřetržitě šest týdnů. Během jednoho roku se stala nejúspěšnějším teenagerem v historii. Alba \"...Baby One More Time\" se prodalo celosvětově přes 35 milionu kusů.\n\nV dubnu 1999 se dostala na titulní stránku časopisu \"Rolling Stone\". Snímky, na nichž se prezentovala jako lolita, vzbudily pozdvižení, jelikož na nich prý měla větší ňadra než na jiných snímcích, čímž se vyrojily spekulace o údajné plastické operaci, kterou měla podstoupit před natáčením videoklipu \"Sometimes\". Tyto spekulace nepotvrdila.\n\nZa album \"...Baby One More Time\" získala mnoho ocenění a byla v anketě \"1999 Billboard Music Awards\" zvolena umělkyní roku. V prosinci obdržela čtyři ceny Billboard Music Award, dále potom ceny American Music Award a v neposlední řadě v únoru 2000 obdržela dvě nominace na Cenu Grammy.\n\nPo dokončení turné s názvem \"Crazy 2K Tour\" vydala druhé CD s názvem \"Oops!... I Did It Again\" Ihned se dostala na první místa hitparád skoro všech zemí světa. Jen během prvního týdnu se v USA tohoto alba prodalo více než 1,3 milionu kusů, a stalo se tak nejrychleji se prodávajícím albem zpěvačky všech dob. Během roku 2000 se v USA prodalo celkem 10 milionů kusů, ve Velké Británii 900 000 nosičů a v Německu 1,2 milionu kusů. Alba \"Oops!... I Did It Again\" se prodalo celosvětově přes 24 miliónů kusů.\n\nV roce 2000 vydala ve spolupráci s matkou svou první knihu, u nás vydanou pod názvem \"Ze srdce do srdce\". Vyhrála několik cen MTV Award, kde vyvolalo diskusi její vystoupení, jež absolvovala jen spoře oděna. Za druhou desku obdržela dvě nominace na Grammy v kategoriích nejlepší popové album a nejlepší popová píseň.\n\nNa začátku roku 2001 podepsala reklamní smlouvu s firmou Pepsi, za kterou obdržela 8 milionů dolarů. Vydala svou druhou knihu s názvem \"Matčin dar\" a vyvolala opět vlnu zájmu svým vystoupením na MTV Video Music Awards, kde zpívala omotaná hroznýšem, což kritizovala organizace PETA.\n\nV listopadu vydala své třetí album nazvané jednoduše \"Britney\". Během prvního týdne se ho prodalo více než 746 000 kusů. Ačkoli se v USA prodaly více než 4 miliony kusů, byl to veliký propad oproti prvním dvěma deskám. Album je vůbec první, na kterém se podílela jak autorsky, tak producentsky. Celosvětově se alba \"Britney\" prodalo 15 milionů kusů.\n\nV únoru 2002 šel do kin první film, kde hrála, nazvaný \"Crossroads\", který byl v prvním víkendu po uvedení druhý, co do návštěvnosti, posléze ale strmě padal dolů. Ve filmu se objevily písně z alba \"Britney\". Film byl nakonec kritiky rozcupován, dokonce za něj dostala anticenu Zlatá malina pro nejhorší herečku společně s Madonnou. Film také získal Zlatou malinu za nejhorší píseň k filmu, \"I'm Not a Girl, Not Yet a Woman\", kterou obstarala.\n\nČtyřletý vztah s Justinem Timberlakem skončil v březnu 2002. Rozchod byl velmi medializován a ona sama byla často obviňována za údajnou nevěru. Spekulace vznikly, když Timberlake vydal píseň \"Cry Me a River\", kde zpívá o partnerčině nevěře. Ona sama také tvrdila, že chce zůstat pannou až do svatební noci, Timberlake ale později přiznal, že spolu souložili. Spearsová to komentovala: \"„Byly to dva roky vztahu, byla jsem si jista, že je to On, ten pravý, ale mýlila jsem se.“\"\n\nV červnu 2002 otevřela v New Yorku restauraci s názvem NYLA, ale pro neúspěch ji po roce zavřela. Třebaže mnoho kritiků spekulovalo nad tím, že její vliv na hudební svět poklesl, byla za album \"Britney\" nominována na cenu Grammy. A za rok 2003 byla vyhlášena časopisem \"Forbes\" celebritou roku.\nNa hudební scénu se vrátila po delší době až v srpnu roku 2003 při udělování cen MTV Video Music Awards, kde vystupovala společně se svým idolem Madonnou a Christinou Aguilerou. Společně s Aguilerou zazpívala Madonnin známý hit \"Like a Virgin\". Vystoupení opět vzbudilo poprask, jelikož se během něj s Madonnou políbila.\n\nV listopadu 2003 vydala své čtvrté studiové album nazvané \"In the Zone\". S albem ji pomáhal po dlouhé době opět Max Martin, ale pomohly jí i osobnosti jako Moby nebo R. Kelly. Celé album (13 písní) napsala poprvé sama. Deska se opět dostala na první místo amerického albového žebříčku, čímž znovu přepsala hudební dějiny – všechna alba na prvním místě. V prvním týdnu se prodalo celkem 609 000 kusů, celkem se v USA prodalo více než 3 miliony kusů. Po dlouhé době měla singl v Top 10 amerického hudebního žebříčku, a sice píseň Toxic, za niž obdržela i svou první cenu Grammy. Alba \"In the Zone\" se po celém světě prodalo více než 10 milionů kusů.\n\nVelmi úspěšný byl i třetí singl z desky \"In The Zone\" s názvem \"Everytime\". Po vydání této skladby se vydala na celosvětové turné s názvem \"The Onyx Hotel Tour\", jež vidělo více než 600 000 fanoušků a vydělalo 34 milionů dolarů. Koncerty se odehrávaly v Severní Americe a také v Evropě, kde ho celé nedokončila, jelikož si týden před začátkem turné poranila koleno při natáčení videoklipu k písni \"Outrageous\".\n\n3. ledna 2004 se provdala za svého kamaráda z dětství Jasona Allana Alexandera. Svatba se konala v malé kapli v Las Vegas. Měla na sobě džíny a baseballovou čepici. Na popud její rodiny a manažera bylo manželství 5. ledna anulováno. Celkem trvalo 55 hodin. V žádosti o anulování uvedla, že si neuvědomila vážnost situace a že šlo pouze o žert, který překročil meze. Nemá prý s Alexanderem žádné společné záliby a neumí si představit, že by s ním sdílela domácnost nebo měla někdy děti. Nakonec řekla v jednom televizním pořadu: \"„Upřímně, chtěla jsem vědět, jaké je to být vdaná.“\"\n\nV červenci 2004 oznámila vztah s tanečníkem Kevinem Federlinem, tři měsíce poté, co se v jednom hollywoodském klubu seznámili. Nesetkala se s pochopením, jelikož Federline byl ženatý s herečkou Shar Jacksonovou a měl s ní dvě děti. Přesto se s Federlinem v noci 18. září 2004 vzali.\n\nVe druhé polovině roku 2004 oznámila přerušení hudební kariéry kvůli mateřství. Ihned po uzavření manželství s Federlinem řekla časopisu \"People\" \"„Chci být mladá maminka, příští rok mi bude 23 a už chci být matkou.“\" Přesto průmysl s nálepkou „Britney“ fungoval dál a v září 2004 vydala svůj první parfém Curious. Po roce prodeje jí vydělal 100 milionů dolarů a stal se nejlépe prodávaným parfémem.\n\nPrvní hitovou kolekci s názvem \"\" vydala koncem roku 2004. Album debutovalo na čtvrtém místě amerického albového žebříčku (nižší prodeje vznikly zřejmě kvůli nedostatku propagace). V prvním týdnu se alba v USA prodalo více než 255 000 kusů. Ve Velké Británii se prodalo v prvním týdnu 115 000 kusů, čímž převýšila prodeje podobných kolekcí takových zpěvaček jako je Madonna, Shania Twainová nebo Whitney Houstonová. Ve výběru se objevily i tři nové singly, mimo jiné \"My Prerogative\" a \"Do Somethin'\". Alba se nakonec na celém světě prodalo přes 8 milionů kusů.\n\nBěhem jara 2005 natočila společně se svým manželem reality show nazvanou \"Britney & Kevin: Chaotic\". Kritici ji však nemilosrdně setřeli a ani sledovanost nebyla taková, jaká byla očekávána.\n\nTěhotenství oznámila přes svého tiskového mluvčího v dubnu 2005, v tomto měsíci byla totiž hospitalizována v nemocnici na pozorování. Později se svěřila časopisu \"People\": \"„Trochu jsem krvácela, musela jsem být neustále pod dozorem.“\" Navzdory její dychtivosti mít dítě přiznala dalšímu časopisu \"Elle\" \"„Chystám se na císařský řez, nevím proč, ale asi proto, že se hrozně bojím bolesti.“\" 14. září 2005 se jí a Federlinovi narodil syn Sean Preston. Porod měl proběhnout až dalšího dne, ale stahy přišly dříve. Manžel ji během porodu držel za ruku. Později byla rodička převezena do VIP porodnického oddělení v Santa Monice.\n\nPo narození prvního dítěte se v její hudební kariéře nestalo mnoho nového. Její nakladatelství vydalo remixové album nazvané \"\" a v únoru roku 2006 vydala nový parfém nazvaný In Control.\n\nV květnu 2006 oznámila druhé těhotenství, veřejně promluvila o spekulacích o brzkém rozpadu svého manželství, což popřela, a zároveň potvrdila, že nového alba se fanoušci dočkají nejdříve až za rok. 12. září 2006 se jí narodil druhý syn Jayden James. Necelé dva měsíce po jeho narození požádala o rozvod kvůli nepřekonatelným povahovým rozdílům a zároveň zažádala o svěření obou synů do péče.\n\n26. ledna 2007 zemřela její teta Sandra Bridgesová Covingtonová na rakovinu. 16. února po týdnech pronásledování paparazziů, divokých večírků a pití alkoholu se rozhodla podstoupit léčbu závislosti. V léčebně nevydržela ani 24 hodin a následující noci se objevila v kadeřnickém salónu v Malibu, kde jí odmítli oholit vlasy. Proto se ujala nůžek sama a ostříhala se dohola. Poté zamířila přímo do tetovacího studia, kde si nechala udělat tetování. Svědkové tvrdili, že říkala: \"„Nedotýkejte se mě. Mám už po krk všech, kteří se mě dotýkají.“\" Vlasy společně s nedopitým Red Bullem, zapalovačem a nůžkami, kterými se ostříhala, se objevily na internetu na prodej.\n\n20. února 2007 se rozhodla znova nastoupit na léčení a veřejně požádala novináře, aby ji nechali na pokoji a respektovali soukromí. To se nestalo a ve chvíli, kdy paparazziové objevili místo jejího pobytu, rozhodla se opět léčbu nedokončit. V léčebně nevydržela ani den.\n\n21. února 2007 byly obě děti svěřeny do péče Kevinu Federlinovi. Tu noc se objevila před jeho domem a žádala děti zpět. Bývalý manžel jí však neotevřel. Ve chvíli, kdy zjistila, že je pronásledována novináři, napadla je deštníkem. Tu noc nastoupila potřetí léčbu a Kevin Federline byl kontaktován soudem ohledně opatrovnictví dětí. Soudce, který měl na starosti rozvod, se dal slyšet, že pokud tentokrát nedokončí léčbu a rehabilitační zařízení opustí předčasně, nebude mít žádnou naději na získání dětí v rozvodovém řízení. Léčebnu po úspěšném léčení opustila 20. března 2007 a začala se opět plně věnovat dětem a přípravám na nové album.\n\nV září 2007 začala právní bitva o opatrovnictví synů Seana Prestona a Jaydena Jamese. Soud jí nařídil, aby se každý týden podrobila testům na drogy a alkohol. O několik dní později byla obviněna z řízení auta bez řidičského průkazu a hrozil jí až rok vězení. Kvůli této události dostal děti do plné péče exmanžel Kevin Federline, zatímco jí byla dovolena pouze jedna návštěva za týden, a to ještě pod dohledem.\n\nTéměř po třech letech vystoupila opět na jeviště, poprvé se tak stalo 1. května 2007 v House of Blues v San Diegu, poté následovalo dalších pět vystoupení v jiných městech. Všechna byla vyprodaná během několik minut.\n31. srpna jí vyšel singl nazvaný \"Gimme More\" a hudební televize \"MTV\" oznámila, že zahájí udílení cen MTV Video Music Awards právě tímto singlem. Během svého vystoupení se jí ve skladbě \"Gimme More\" zlomil podpatek a tak musela celou show odtančit se zlomeným podpatkem..Vystoupení kritici odsoudili, jelikož zpívala na playback a téměř netančila. Později však prozradila, že byla její nahrávací společností Jive donucena vystoupit, i když se necítila zcela připravena na svůj comeback. Jive Records slíbila stanici MTV, že vystoupí, aniž by o tom ona sama v té chvíli věděla. Tuto informaci řekla Britney P. Diddymu na jeho pre-party před VMA.\n\nMěla také připravenu zcela odlišnou show s proslulým kouzelníkem Chrisem Angelem. Na jevišti se měla objevovat a mizet či tancovat skrze zrcadla. Pár dnů před samotným vystoupením však přišlo MTV a samotný hotel Palms, kde se show odehrávala, s tím, že je číslo moc nebezpečné a show se musela, kvůli pojištění, na poslední chvíli změnit\n\nNové album pod názvem \"Blackout\" vyšlo 30. října a u kritiků se setkalo s nečekaně vysokým úspěchem, ona však album nepropagovala, a tím ho pohřbila. V prosinci 2007 však vydala nečekaně povedený videoklip \"Piece of Me\", který se dostával na přední příčky hitparád.\n\nV lednu 2008 byla hospitalizována kvůli psychickému stavu, když ve svém domě držela své syny a odmítla je vydat exmanželovi. Dobrovolně však léčebnu po pár dnech opustila, aby se do ní v únoru zase vrátila.\nSoud poté nařídil nucené opatrovnictví, kterého se ujal její otec Jamie Spears.\n\nPo návratu z léčebny však nastal zlom. Propustila manažera a vrátila se k původnímu manažerovi Larrymu Rudolphovi, který ji před deseti lety dostal na výsluní. V březnu 2008 nečekaně oznámila, že si zahraje epizodní roli v úspěšném americkém seriálu \"How I Met Your Mother\". Epizoda s ní se stala nejsledovanější epizodou seriálu vůbec a dostala nejvyšší hodnocení v historii seriálu. Začalo se tedy okamžitě mluvit o dalším působení Spearsové v tomto úspěšném sitcomu. Mezitím vyšel animovaný videoklip k jejímu třetímu singlu \"Break the Ice\".\n\n12. května 2008 se opět objevila v \"How I Met Your Mother\" a podle tvůrců seriálu bylo možné, že si zahraje i v nové sezóně. 7. září 2008 potřetí zahájila udílení cen 2008 MTV Video Music Awards. Odnesla si ceny za nejlepší ženské video, nejlepší popové video a video roku za videoklip k písni \"Piece of Me\". V týž den se začal natáčet dokumentární snímek \"Britney: For the Record\", ve kterém se vracela k uplynulým událostem v jejím osobním životě. Dokument byl odvysílán 30. listopadu 2008 na stanici MTV a sledovalo jej 5,6 milionu diváků. Dokument, který jí zachycuje ve světě reflektorů i mimo něj. V tomto dokumentu se dozvíme, co si myslí o svém propadu na dno, o večírcích, a jestli se cítí být dosti připravena zase stoupnout na pódium před miliony lidí. V dokumentu nemluví jen ona, ale i její rodina, manažer a spolupracovníci.\n\nSvé šesté studiové album pojmenované \"Circus\" vydala v prosinci 2008. Deska se po vydání vyšplhala na první místo amerického prodejního žebříčku a ona sama se tak stala nejmladším umělkyní, jež debutovala s pěti deskami na čísle jedna a vysloužila si díky tomu i zápis do Guinessovy knihy rekordů. Pilotní singl Womanizer, který dobyl čelo americké singlové hitparády, se stal prvním číslem jedna v její kariéře od dob debutového singlu ...Baby One More Time z roku 1999. Tentýž rok ještě získala ocenění pro největší návrat a comeback v historii za její inspirativní život a kariéru. Přes rozvod, ztrátu možnosti péče o své děti a psychické zhroucení, ukázala svým comebackem svou pozoruhodnou sílu. V lednu 2009 získal její otec soudní příkaz proti jejímu bývalému manažerovi Sami Luftimu, bývalému partnerovi Adnanu Ghalibovi a právníkovi Jonu Eardleymu, aby se k ní a její rodině nepřibližovali blíže, než na 250 yardů. V březnu 2009 vyjela na celosvětové turné s názvem \"\", jež se s výdělkem 131 milionů amerických dolarů stalo do té doby její nejúspěšnější, nejnavštěvovanější a nejziskovější koncertní šňůrou. Současně k datu svého uvedení se jednalo o 5. nejvýdělečnější turné roku 2009, 5. nejvýdělečnější turné v historii mezi zpěvačkami a 18. nejziskovější vůbec. Pro velkolepý úspěch byl původní počet koncertů turné, pod které vystoupení spadá, více než zdvojnásoben na 97. Během celého turné se na pódiu vystřídalo 50 tanečníků, kouzelníků, klaunů a akrobatů. S každým vystoupením na show přicestovalo 200 zaměstnanců. Celkové výdaje na turné činily 50 milionů amerických dolarů. Vybavení na každý koncert představovalo 60 tun materiálu, které převáželo celkem 34 kamionů.\n\nV listopadu 2009 vydala své druhé album největších hitů, kterému předcházel singl \"3\", jež se stal jejím třetím číslem jedna v americkém žebříčku Billboard Hot 100. V květnu 2010 oficiálně potvrdila svůj vztah se svým agentem Jason Trawickem, s nímž se dohodla na ukončení profesní spolupráce, ve snaze zaměřit se na osobní život. Téhož roku vydala zpěvačka svou první kolekci oblečení, ve spolupráci se značkou Candie's.\n\n28. září 2010 odvysílala stanice Fox seriál \"Glee\", ve kterém si ona sama také zahrála. Epizoda \"Britney/Brittany\", která byla poctou právě jí, se stala s 13,3 milióny diváky a 4 % ratingy nejsledovanější epizodou celého seriálu vůbec.\n\n28. března 2011 vydala novou desku, v pořadí již sedmou. Ta dostala název \"Femme fatale\". Pilotním singlem z alba se stala skladba \"Hold It Against Me\".\n\nPíseň ihned debutovala na prvním místě v Kanadě, Belgii, Dánsku, na Novém Zélandu, ale i v hitparádě Billboard. Jednalo se tak již o její čtvrtý singl, který okamžitě obsadil první příčku hitparád a i díky tomu se stala druhým umělcem v historii, kterému se podařilo mít pilotní singly na špici hitparád hned několikrát. Prvním umělcem byla kolegyně Mariah Carey. Ve videoklipu k písni hraje popovou hvězdu z vesmíru, která přistane na Zemi, aby tu našla slávu. Stane se celebritou, ale její popularita ji nakonec přemůže a zničí.\n\nAlbum se dočkalo velké chvály po celém světě. Podle návštěvníků webových stránek MTV je březnové album \"Femme Fatale\" nejlepším albem roku 2011. \"Rolling Stone\", jeden z nejprestižnějších a nejvýznamnějších hudebních magazínů, označil album jako její doposud nejlepší album a udělil mu hodnocení 4/5, což je nejlepší hodnocení, jaké od tohoto časopisu obdržela. Britský \"Digital Spy\" dal albu dokonce 5/5, což je stejně jako u předchozího, nejlepší hodnocení, které kdy nějakému albu Britney dal. Album pochválil i britský bulvární deník \"The Sun\" a dokonce i \"Perez Hilton\". Photoshootem k tomuto albu se později (2013) nechala inspirovat Christina Aguilera, která svůj videoklip natáčela na stejném místě, na jakém před třemi lety fotila Britney Spears v puntíkovaném body.\n\nNěkolik týdnů po pilotním singlu oznámila vydání druhého singlu, kterým se stal \"Till The World Ends\", na kterém se autorsky podílela i zpěvačka Kesha. Ta prozradila, co ji k napsání této písně inspirovalo. \"„Představovala jsem si, jak já, nebo jakákoliv jiná zpěvačka, jsme na světovém turné, máme úžasnou, magickou noc a nechceme jít spát. Byly bychom nejradši, kdyby ten moment trval až do skončení světa,“\" popsala. Apokalyptické taneční video z městského undergroundu režíroval Ray Kay, který natočil 2 verze klipu.\n\nV létě vydala dokument \"I Am the Femme Fatale\". Dokument jí sleduje v době, kdy se připravuje na vydání svého sedmého studiového alba \"Femme Fatale\". Dokument nabízí exkluzivní záběry ze studia při natáčení nejnovějšího videa \"Till the world ends\", zkoušek a především z mini tour v Las Vegas.\nPři mini tour oznámila v televizi, že se chystá vyjet na své nové turné \"Femme Fatale\".\nPo prvních deseti koncertech tour si přišla na 6,2 milionů amerických dolarů. \"Femme Fatale Tour\" se stalo s výdělkem 69 milionů amerických dolarů 11. nevýdělečnějším tour roku 2011.\nKostýmy na turné byly navrženy Zaldou Goco, která také pracovala s Gwen Stefani nebo Lady Gaga. Femme Fatale tour byl taktéž zaznamenán na DVD a ve 3D verzi. Záznam pochází z Toronta, kde byl zaznamenáván po dobu dvou dnů.\n\n30. srpna 2011 v Los Angeles v noci byly předávány ceny MTV Video Music Awards. V rámci tohoto večera si odnesla hned 2 ceny, a to za nejlepší popový videoklip k písni \"Till the World Ends\". Dále pro ni byla připravena pocta a taktéž přebrala cenu Michaela Jacksona Video Vanguard Award jako uznání její dlouhé a přínosné kariéry. V rozhovoru pro MTV News poté uvedla, že dalším singlem z alba \"Femme Fatale\" bude píseň \"Criminal\". Ve videoklipu k tomuto singlu si zahrál také její tehdejší snoubenec Jason Trawick.\n\nŠest let po vydání první remixové sbírky \"B In The Mix The Remixes\" se rozhodla vydat pokračování a vydala \"B in the Mix: The Remixes Vol. 2\". Původně se spekulovalo, že na desce se objeví nové songy + i dříve nezveřejněné písně, nakonec se ale na albu neobjevila žádná novinka.\n\nV roce 2012 se stala tváří hry Twister Dance na kterou i natočila reklamu, kterou režíroval Ray Kay. Stala se také jedním ze čtyř porotců americké verze soutěže X-Factor. Vyšel také její nový parfém Fantasy Twist a stanice FOX odvysílala další epizodu Glee s poctou Britney. Dále se taktéž Britney stala nejvýdělečnější ženou na světě s výdělkem 58 miliónů dolarů (v částce nezapočítán X Factor). Epizoda nese název Britney 2.0. U fanoušků Britney neměla ale příliš velký úspěch, jelikož se v ní odráželo Britneyino nejhorší životní období. Přesto se stala nejsledovanější epizodou 4. série seriálu; při prvním vysílání se na ni dívalo 7 460 000 amerických diváků. Britney hostovala také na albu #willpower amerického zpěváka will.i.ama v singlu \"Scream & Shout\". Tento song byl také #1 na iTunes v 54 zemích světa a stal se tak prvním singlem v historii, který se na iTunes umístil v tolika zemích.\n\nBritney Spears začátkem roku 2013 oficiálně potvrdila, že pracuje na osmé studiové desce, která by měla vyjít ještě téhož roku na podzim. Tým Britney potvrdil producenty jako Hit Boy, Eliah Blake, Ina Wrolsden, Darkchild, Danja, Sia Furler a will.i.am. Kvůli práci na novém albu odmítla porotcování v další řadě Amerického X-Factoru. Účasti v X-Factoru se zřekl také producent L.A. Reid.\n\n12. ledna 2013 Britney potvrdila rozchod s Jasonem Trawickem, s nímž byla rok zasnoubená. V únoru byl vydán klip k remixu písně \"Scream & Shout\".\n\nTaké se začala objevovat na veřejnosti s novým přítelem, o čtyři roky mladším Davidem Lucadem, zaměstnancem právnické firmy. Seznámila se s ním na hodině golfu, on byl instruktor a ona žák. Prý se do sebe okamžitě zahleděli..\n\nBritney podepsala smlouvu, týkající se angažmá v Las Vegas v Planet Hollywood, které odstartuje v létě 2014. Smlouva zahrnuje pouze 8 týdnů koncertů ročně, což znamená, že Britney bude vystupovat pouze 2 měsíce v roce. Ve smlouvě je také dodatek, že se Britney Spears bude zúčastňovat bazénových párty v okolí města. Show se bude neustále měnit, aby neopadl zájem a zkoušky na ní začaly už v červenci. Britney se k tomu vyjádřila takto: \"„Cvičím opravdu velmi tvrdě na mé nadcházející představení v Las Vegas. Vystoupení nebudou jednoduchá. Bude to párty od začátku až do konce a abych toho dosáhla, musím být v té nejlepší kondici a jet na plný plyn. Jsem tak nadšená, protože show bude postavena na nejnovější umělecké technologii a bude opravdu špičková.“\" Rekonstrukce Planet Hollywood stála 20 milionů dolarů, což je asi 380 milionů Kč. Britney si vystupováním přijde na 30 milionů dolarů, což je bezmála 580 000 000 Kč.\n\n1. května (v USA 30. dubna) se objevily první fotky Britney mířící do nahrávacího studia a tím se konečně potvrdilo, že Britney začala nahrávat songy na své nové, již osmé album, které by podle výkonného producenta (will.i.ama) mělo být velmi intimní. Též se začalo mluvit o údajném duetu Lady Gaga a Britney, jelikož obě dvě byly viděny v nahrávacím studiu ve stejný den.\n\nNa začátku května 2013 se Britney umístila druhá v žebříčku nejvíc sexy žen podle magazínu Maxim.\nTutéž dobu se již objevila jména nových Britneyiných písní, jejichž názvy předpovídaly opravdu velmi osobní album.\n\nKdyž začala mít herečka Amanda Bynes psychické problémy a oholila si hlavu, Britney jí aktivně pomáhala toto období překonat, dělila se s ní o své vlastní zkušenosti.\n\nDále Brit nahrála song \"Ooh La La\" pro film Šmoulové. Film měl v USA premiéru 6. července 2013 a v ČR 8. srpna 2013.\n\n28. června Britney zveřejnila video, ve kterém říká: \"„I love all my gay boys!“\" Tímto videem se Britney vyjádřila ke zrovnoprávnění homosexuálních sňatků v USA. Na Twitter následně napsala: \"„Byla jsem tak šťastná a hrdá, když jsem slyšela rozsudek.“\"\n\nTaktéž vyhrála anketu o nejočekávanější album roku, ve které porazila např. Eminema, Lady Gaga nebo Beyoncé a anketu o nejočekávanější událost roku 2013. Jako reakci na tuto anketu poslala zprávu na Twitteru, ve které fanouškům děkovala za podporu. \"„Jsem pod velkým tlakem ;). Jsem opravdu natěšená, až Vám pošlu ochutnávku ze svého nového alba... Nemůžu se dočkat, až s Vámi budu sdílet, na čem právě pracuji. Tohle bude moje nejosobnější album vůbec - Britney“\", napsala. Na začátku července William Orbit, jeden z producentů Alba 8, napsal: \"„Will.i.am právě udělal jednu z nejlepších a největších písní Britney vůbec! Mimochodem, ona zní úžasně na všech nových písních! Budete uneseni!“\"\n\n19. srpna byla oficiální webová stránka BritneySpears.com uvedena mimo provoz. Místo menu se na obrazovce objevilo upozornění: Britney Spears; All eyes on me; 29 days. Fanoušci začali šílet a také vášnivě diskutovat o tom, co se stane 17. září 2013. Na konci srpna se všechny Britneyiny profily na sociálních sítích zatemnily. Přípravy na novou éru začaly. Poslední srpnový den byl uveden název pilotního singlu; Work Bitch. Videoklip k tomuto singlu se natáčel po tři dny; od 8. do 11. září. Též byl prozrazen název písně od Miley Cyrus – \"SMS (Bangerz)\", ve které Britney hostovala.\n\n1.10.2013 (V ČR 2.10.) vyšel videoklip, který za týden zhlédlo více než 20 000 000 lidí. Britney je zpět v plné parádě, nová éra začala. Zpěvaččin tým potvrdil, že Britney nahrála baladu Perfume, týkající se rozchodu s Jasonem Trawickem.\n\n25. října byl na zpěvaččiných sociálních sítích představen oficiální cover alba Britney Jean. Britney je na coveru do půl těla nahá a název alba je vyveden v neonovém srdíčku. K přebalu přibylo také oznámení, že 5. listopadu vyjde druhý singl s názvem Perfume, jenž byl do té doby manažerem Larry Rudolphem, producenty, i prezidentem společnosti RCA velmi pozitivně hodnocen. Britney k příležitosti uveřejnění coveru a data vydání nového singlu napsala dlouhý a osobní dopis svým fanouškům. Mimo jiné se v něm píše toto: \"\"Moc děkuji vám všem za to, že mě následujete na této cestě a že mi dovolujete dělat to, co miluji... Nemůžu uvěřit, že toto je již mé 8. studiové album a já vím, že stále povídám, že je to moje nejosobnější album doteď, ale je to pravda a já jsem na toto album skutečně hrdá. Prošla jsem si v posledních letech mnohým a to mě inspirovalo, abych šla do hloubky a napsala písně, se kterými se podle mě každý dokáže ztotožnit. Práce s lidmi jako je Sia, William Orbit a samozřejmě Will.I.Am byl úžasný zážitek. Poslouchali všechny moje myšlenky a pomohli mi je přivést k životu. Na albu je mnoho zábavných a optimistických tanečních písní, ale bylo pro mě důležité, abych ukázala svoji sílu, postoj a svoji zranitelnost. Samozřejmě, že mám pro vás i nějaká překvapení.\"\" Dopis končí takto: \"\"Chci vám ukázat různé stránky Britney Spears. Jsem umělec, jsem máma, jsem zábavná. Jsem váš přítel! Jsem Britney Jean!\"\"\n\nAlbum Britney Jean vyšlo 28.11. v Norsku, o den později po celé Evropě a 3. prosince 2013 v USA. Deska se setkávala s pozitivními, ale i negativními hodnoceními ze strany jak internetových hudebních portálů, tak Britneyiny početné fanouškovské základny. Nejlepší reakce byly na písně Til It's Gone a Tik Tik Boom.\nAlbum se stalo v prvním týdnu prodeje po celém světě číslem jedna v třiapadesáti zemích.\n\nV srpnu 2016 před vydáním alba Glory byl vydán pilotní singl  Make Me…, na kterém spolupracovala s rapperem G-Eazym. Píseň dodávala dojem, že album je plno neotřelých Pop a R&B prvků budící smyslnost, chtíč a svůdnost. Singl se dostal na nejprestižnější americké hitparádě Billboard Hot 100 na 17. místo. Po 9 letech kvůli rozporuplným reakcím z roku 2007 ji bylo umožněno vystoupit s G-Eazym na MTV Video Music Awards 2017 s písněmi Make Me… a Me, Myself & I, kde suplovala Bebe Rexhu. \n\nAlbum bylo vydáno 26. srpna 2016, skládá se ze 12 základních a 5 deluxe písní. Album debutovalo ve více než 20 zemí včetně České republiky na prvním místě prodejnosti. I přesto se deska nevyvarovala rozporuplným reakcím. Například v duelu dvou recenzentů časopisu Headliner popsal první recenzent, že je Glory zvukově i žánrově rozhárané album, druhý popisuje, že Britney zpívá zábavně a zajímavě, zároveň dodává, že její texty jsou nudné a oposlouchané.\n\nDalším stěžejním hitem se stal song Slumber Party. Na původní desce zpívaná pouze Britney, do mediálního světa ovšem s kolaborací Tinashe. Ta napsala na svůj Instagram, že pracovala se svým idolem a její život se stal snem. Server Digital Spy označil singl za ryze sexy, něco, co Britney nebyla od alba Blackout. Reakce na videoklip byly na rozdíl od Make Me… pozitivnější.\n\nV roce 2017 její manažer oznámil neprodloužení kontraktu mezi Britney Spears a Ceasers Entertainment. Na konci roku 2017 Britney uvedla svojí poslední show v Las Vegas, která překonala rekord výdělečnosti na jednu show, konkrétně šlo o 1,1 milionu dolarů. Rekord byl před tím držen Jennifer Lopez. \n\nPo přelomu nového roku Britney oznámila své americké a evropské turné. Celkem vystoupila na 29 koncertů z toho 14krát zavítala do různých měst po Evropě. Do České republiky Britney nezavítala.\n\nNa první jarní den roku 2018 KENZO představila tvář její nové kampaně, jímž se stala Britney Spears. Kolekce La Collection Memento for Spring 2018 se inspirovala v trendech z 80. let. V rámci kampaně pro časopis Vogue prozradila, že nový styl, co nosí mladí lidé, už pro ni není, že by nechtěla případně ztrapnit své syny. Později prvního června publikova na svůj instagramový profil fotografii z natáčení klipu, ke kterému napsala emotikony tří jablek, které v tu dobu přidávala téměř ke každému příspěvku na sociálních sítích. Fanoušci odhadovali, že by se mohl jednat o nový singl, nejčastěji byl slyšet název Apple Pie. Toho se fanoušci nedočkali a Britney představila několik sestříhaných videí, ze kterých pak vznikl propagační klip k jejímu novému parfému My Prerogative. Po spekulacích o singlu Apple Pie se vynořila na povrch informace od Pitbulla, jenž byl předskokanem části evropského tour Piece of Me, že se chystá vydat singl s Marcem Anthonym, se kterým stvořil úspěšný hit Rain Over Me, a právě s Britney Spears. Píseň se dle Pitbulla jmenovala I Feel So Free With You.\n\nDne 12. října 2018 byla hostem show Ellen DeGeneres, kde oznámila, že za týden oznámí živě na youtubovém účtu Ellen obrovskou novinku. Tou se stalo nové angažmá v Las Vegas tentokrát s názvem \"Britney: Domination\". Oproti minulému angažmá \"Piece of Me\" se pro \"Domination\" vymýšlely nové choreografie, sestavoval nový playlist či se dokonce vyměnili tanečníci. Britney začátkem ledna roku 2019 na svém instagramovém účtu oznámila, že show \"Britney: Domination\" odkládá na neurčito. Důvodem bylo, že se chce starat a soustředit se na svého vážně nemocného otce, který dle Britney byl před několika měsíci hospitalizován. Následně bylo potvzeno, že Britney pracuje na svém desátém studiovém albu s producentem Justinem Tranterem se kterým spolupracovala na 6 písní z alba Glory, například na Slumber Party či Change Your Mind (No Seas Cortés). Tato práce na albu byla rovněž pozastavena kvůli rodinným záležitostem.\n\nZačátkem dubna 2019 vyplynuly na povrch informace, že se kvůli emocionální nestabilitě Britney dobrovolně přihlásila do psychiatrické léčebny. Britney to komentovala na sociálních sítích, že občas je potřeba strávit čas pouze sama se sebou. Pár dní později na podcastu \"Britney's Gram\" bylo řečeno, že podle důvěryhodného zdroje, je Britney držena v léčebně proti své vůli. Podle určitých informací Britney přestala brát léky a otec ji jako poručník poslal do psychiatrické léčebny.Zde vzniklo fanouškovské hnutí \"#FreeBritney\", které má za cíl osvobodit Britney z otcova poručnictví, tedy aby byla svéprávná. Zároveň na sociálních sítích se objevila fotka jejího otce, na které vypadá zdravě. Dále matka Britney se na sociálních sítích zastala fanoušků tohoto hnutí, moderátorka v celostátní show The Talk CBS nosila tričko s názvem #FreeBritney. Během toho uniklo původní video k Make Me..., k čemuž se vyjádřil i režisér, že Britney chtěla ve videoklipu jednu scénu, která k jeho údivu byla vystřižena. Ke konci dubna byla Britney propuštěna a na svém Instagramu umístila video, ve kterém říká, že je vše v pořádku a že ji je líto, že její rodina čelí výhrůžkám smrtí. K hnutí se posléze připojily Courtney Love či Miley Cyrus, jež vykřikla během svého koncertu a písně Party in the USA právě #FreeBritney. V září mělo dojít k hádce mezi Jamiem Spearsem a Seanem, synem Britney, během níž měl být Jamie Spears na Seana agresivní až násilný. Případem se zabývala policie, které o skutečnosti informoval Kevin Federline, otec Seana. Jamie ihned požádal, aby roli opatrovníka Britney Spears převzal někdo jiný, načež mu bylo o dva dny později vyhověno. Opatrovnicí se stala Jodi Montgomery, dlouholetá asistentka Jamieho jakožto opatrovníka.\n\n\n\n"}
{"id": "59211", "url": "https://cs.wikipedia.org/wiki?curid=59211", "title": "Středočeská 1. liga 1928/29", "text": "Středočeská 1. liga 1928/29\n\nStředočeská 1. liga 1928/29 byla 5. oficiálním ročníkem československé fotbalové ligy. Soutěž vyhrál tým SK Slavia Praha, a zajistil si tak 3. mistrovský titul. Do této sezony postoupila SK Libeň, která však po konci sezony sestoupila do druhé ligy. Nejlepším střelcem byl Antonín Puč ze Slavie Praha. Vstřelil 14 branek.\n\nFrantišek Plánička (-/0/-),\nJosef Sloup-Štaplík (-/0/-) –\nKoloman Bobor (1/0),\nFrantišek Černický (10/0),\nKarel Čipera (-/1),\nAdolf Fiala (-/0),\nBohumil Joska (-/10),\nFrantišek Junek (-/6),\nJosef Kratochvíl (-/2),\nAntonín Novák (7/0),\nJosef Pleticha (-/2),\nAntonín Puč (-/13),\nJan Reichardt (-/0),\nEmil Seifert (-/0),\nFrantišek Svoboda (-/4),\nJindřich Šoltys (-/8),\nLadislav Šubrt (-/…),\nAntonín Vodička (10/0),\nFritz Taussig () –\ntrenér John William Madden\n\nVáclav Benda I (-/0/-) –\nVáclav Baier (-/0),\nKarel Hromádka (-/6),\nAntonín Klicpera (-/2),\nVilém König (-/0),\nAntonín Křišťál (-/0),\nVáclav Křížek (-/0),\nŠtěpán Matěj-Štěpán (-/0),\nKarel Meduna (-/5),\nOtto Novák (-/8),\nKarel Podrazil (-/11),\nStanislav Soukup (-/0),\nJaroslav Srba (-/5),\nFrantišek Stehlík (-/0),\nKarel Steiner (-/0),\nVojtěch Sýbal-Mikše (-/0),\nVáclav Vaník-Váňa (-/…) –\ntrenér Antonín Breburda\n\nVladimír Bělík (1/0/-),\nFrantišek Hochmann (-/0/-) –\nJaroslav Burgr (-/0),\nAntonín Carvan (-/0),\nRudolf Dolejší (-/0),\nFerdinand Hajný (-/2),\nAntonín Hojer I (-/1),\nAntonín Jiran (-/5),\nJan Knobloch-Madelon (-/0),\nFrantišek Kolenatý (-/1),\nJaroslav Kozel (-/0),\nFrantišek Kuchta (-/…),\nJaroslav Ladman (-/2),\n… Malkovský (-/2),\nJosef Maloun (-/0),\nLeopold Menšík (-/0),\nJosef Miclík (-/3),\nAntonín Moudrý (-/0),\nAdolf Patek (-/7),\nJan Paulin (4/1),\nAntonín Perner (-/1),\nKarel Pešek-Káďa (-/0),\nJosef Silný (-/6),\nJan Smolka (-/0),\nEvžen Veselý (1/0) –\ntrenér John Dick\n\nAntonín Kulda (3/0/-),\nAntonín Šimek (1/0/-),\nJosef Tloušť (8/0/-) –\nKarel Bejbl (12/10),\nVáclav Brabec-Baron (9/4),\nFrantišek Hochmann (7/0),\nJan Knížek (11/5),\nJan Knobloch-Madelon (5/1),\nFrantišek Krejčí (12/0),\nJaroslav Kučera (11/0),\nVáclav Pinc (11/0),\nVáclav Rubeš (2/0),\nJan Smolka (3/1),\nAntonín Šedivý (12/8),\nAntonín Šindelář (1/0),\nFrantišek Tyrpekl (12/0),\nJan Wimmer (12/4) –\ntrenér …\n\nKarel Tichý (-/0/-) –\nVáclav Brož (-/0),\nJosef Čapek (-/6),\nFrantišek Čermák (-/0),\nJosef Čtyřoký (-/0),\nFrantišek Hendrych (-/1),\nJiří Herink (-/0),\nJaroslav Horák (-/0),\nJosef Junek I (-/2),\nFrantišek Kloz (10/6),\nKarel Kraus (-/0),\nJaroslav Ladman (-/2),\nHugo Laitner (-/0),\nJaroslav Lepič (-/0),\nLeopold Menšík (-/1),\nJosef Šulc (-/0),\nFerdinand Üblacker (-/0),\nVáclav Vraga (-/0) –\ntrenér Jindřich Plecitý\n\nStanislav Andrejkow (-/0/-),\nJaroslav Pelcner (-/3/-),\nGustav Zeman (-/0/-) –\nVáclav Čepelák (-/0),\n… Krátký (-/0),\nAntonín Mašat (-/2),\nBohumil Nussbauer (-/3),\nKarel Severin (-/1),\nAntonín Strnad (-/0),\nJan Sýkora (-/0),\nVáclav Šmejkal (-/0),\nBohumil Štverák (-/0),\nFrantišek Tomek (-/1),\nAntonín Tomeš (-/0),\nFrantišek Vodička (-/0),\nJan Vopařil (-/1) –\ntrenér …\n\nFrantišek Homola I (-/0/0),\nKarel Štěpánek (-/0/0) –\nJosef Dráb (-/0),\nJaromír Havrda (-/0),\nJaroslav Heřman (-/4),\nFrantišek Hojer (-/0),\nKarel Jehlička (-/1),\nKarel Kovařík (-/0),\nAntonín Kubín (-/2),\nJan Kuželík (-/0),\nHugo Leitner (-/1),\nOtto Mráz (7/0),\nEmil Paulin (7/3),\nFrantišek Pelcner (-/0),\nJosef Staněk (-/1),\n… Špička (-/0),\nJan Šváb (-/0),\nAntonín Voříšek (-/0),\nJosef Žonek-Turek (-/0) –\ntrenér …\n\n"}
{"id": "59212", "url": "https://cs.wikipedia.org/wiki?curid=59212", "title": "Hádés", "text": "Hádés\n\nV řecké mytologii je Hádés (2. pád Háda, řecky též Plútón, latinsky Plútó, řecky ᾍδης) bůh podsvětí. Je nejstarším synem Titána Krona a Rheii. Po narození ho Kronos pozřel, protože se bál, že ho některý ze synů zbaví vlády. Když ho bratr Zeus z útrob Krona spolu s jeho dalším bratrem Poseidonem po velkém boji osvobodil, Hádovi po dělení světa připadla říše mrtvých. Hádés unesl do podsvětí dceru bohyně Démétér Persefonu a učinil z ní svou manželku a spoluvládkyni nad říší mrtvých. Hádés nebyl mezi bohy oblíben a své sídlo zpravidla neopouštěl. Do věcí mezi nebem a zemí se příliš nepletl, věděl, že „každý kdo se jednou narodil, musí dříve či později vejít do Hádova domu“.\n\nZ obětních zvířat měl nejraději černé ovce, při jejich zabíjení se však obětující musel dívat jinam. Ze stromů mu byl zasvěcen cypřiš a z květin narcis. Jeho jméno původně asi znamenalo „\"Neviděný\"“ (předřecký základ \"*n̥-wid-\").\n\nStaří Řekové se báli vyslovovat Hádovo jméno, proto se už v archaickém období začala používat perifráze Plútón, což znamená „boháč“. Byla inspirována představou, že Hádovým majetkem je vše, co se nachází pod zemí, tedy úrodná půda i nerostné bohatství. Staří Italikové uctívali boha podsvětí jménem Orkus, spojením jeho kultu s řeckým Hádem-Plútem vznikl římský bůh Pluto.\n\nŘíše mrtvých se také někdy podle svého vládce nazývá Hádés. Skrývá se v hlubinách země a nepronikne do ní paprsek slunečního světla. Tvoří ji bezútěšná rovina a protéká jí pět řek: Styx, řeka smrti, Acherón - řeka nářku, Kókytos - řeka zármutku, Pyriflegethón - ohnivá řeka, Léthé - jejíž vody dávají zapomenout na vše pozemské. Na západě se rozkládala Élysejská pole, kde pobývali duchové spravedlivých, někde v hlubinách byl Tartaros, kam Zeus uvrhl své protivníky a největší hříšníky. Dále se tu nacházel Erebos, kde měl Hádés svůj palác a kde vládl s manželkou Persefonou.\n\nCesty, kudy se dostávali duchové mrtvých do Hádovy říše, vedly temnými propastmi tzv. údolí stínů. Jedna z nich byla u mysu Tainaru na jihu Peloponnésu, další v attickém Kolónu, nebo pod Etnou na Sicílii, či v nejzazším západě, kam už nedopadaly paprsky slunce.\nVstupní bránu do podsvětí hlídal trojhlavý pes Kerberos (lat.Cerberus). Přicházející pouštěl dovnitř, ven nepouštěl nikoho.\n\nZ brány vedla cesta k vodám Acherontu, kde převážel mrtvé za peníze stařec Charón. Proto dříve Řekové dávali mrtvým pod jazyk minci, aby měli na převoz. Každý zemřelý putoval před Hádův trůn, kde seděli soudci zemřelých, Diovi synové Mínós, Rhadamanthys, Aiakos. Většina mrtvých se v podobě stínu potulovala bez radosti a žalu po louce s květy asfodelu. Mezi ně patřil například i Achilles.\n\nŘíše mrtvých má několik úrovní, a to: \n\n\n\"Toto je jen stručný přehled. Další informace nalezenete ve článcích Řecké podsvětí a Elysium.\"\n\nMezi podsvětní bohy patřili především :\n\n\n\n"}
{"id": "59214", "url": "https://cs.wikipedia.org/wiki?curid=59214", "title": "NGOismus", "text": "NGOismus\n\nNGOismus je v českých podmínkách pejorativní označení ideologie nadřazující názory občanských sdružení a dalších nevládních neziskových organizací (NGO) před názory demokratických orgánů obsazovaných standardní demokratickou cestou, tedy na základě voleb. V tomto významu termín zavedl v Česku Václav Klaus v roce 2005 a převzali jej někteří kritici politizace tzv. občanské společnosti.\n\nVáclav Klaus při obhajobě tohoto pojetí zdůraznil, že termínem nemyslí legitimní působení nevládních organizací, ale pouze ideologii, která jejich názor a obcházení a nahrazování demokratických mechanismů státu (alternativní rozhodování o věcech veřejných) upřednostňuje. „NGOismus“ si podle V. Klause klade za cíl prosazení těch politických myšlenek, které jsou často radikální a zastává je pouze malá skupina lidí, která by svůj názor nemohla prosadit standardní cestou (brání např. volební klauzule). Tento způsob prosazování svých názorů podle něj používají především feministky, radikální ekologové či různá hnutí za tzv. „rovnoprávnost“ a tzv. politickou korektnost. Extrémní verze NGOismu údajně požadují zrušení parlamentarismu. Jako typický příklad NGOismu jmenoval Klaus krizi v České televizi, kdy se „akční výbor“ zabarikádoval ve velíně, nedodržoval „pravidla hry“ a přijímal pozdravné telefonáty od vysokých ústavních činitelů.\n\nPozice Václava Klause a zejména jeho výrok, podle nějž je „NGOismus“ nebezpečný skoro stejně jako komunismus, vzbudila právě u některých nevládních organizací i části veřejnosti značný odpor. Klaus později své výroky korigoval v tom smyslu, že za nebezpečné nepovažuje všechny nevládní organizace, ale pouze ty, které o zmíněné prosazování politických pozic „mimodemokratickými“ cestami usilují.\n\nNa druhou stranu se však ozývá i kritika, že i Václav Klaus a jeho příznivci pro šíření svých názorů mistrně využívají všech nástrojů ovlivňování veřejného mínění, včetně lobbyingu. Jako příklad je uváděno občanské sdružení CEP založené Václavem Klausem v roce 1998, zaměřující se na šíření a podporu idejí svobodné společnosti a tržního hospodářství\n\nPodle kritiků Klausova pojetí je existence takové ideologie vykonstruovaná a nekonkrétní a Václav Klaus zaváděním tohoto termínu ve skutečnosti bojuje proti legitimnímu působení nevládních organizací v demokratických mezích.\n\nZastánci Klausova pojetí zmiňují politické záměry odborných a zájmových skupin, jež mají mít za cíl předepisovat společnosti své vize jako jediné přípustné. Upozorňují také na nahrazování vůle celé společnosti vůlí a zájmem jednotlivců nebo užších skupin, tedy na vyššími cíli zaštítěný přesun rozhodování z politických parlamentních struktur na struktury zájmové.\n\nVáclav Klaus uvádí, že termín jako označení ideologie pochází z anglosaského světa, byť se používá zřídka. Odvolává se na amerického politologa J. Fonteho, podle nějž NGO jsou „ve své podstatě nikým nezvolenými nátlakovými skupinami a zodpovídajícími se pouze samy sobě“, které si navíc „nárokují, že mluví za celé lidstvo, podobně jako si jiní v minulosti osobovali mluvit za dělníky či za lid“.\n\nKlaus zmínil i pojetí Johna O'Sullivana, který termín \"NGOism\" nepoužívá, avšak tradiční parlamentní demokracii založenou na jednotlivcích a jejich právech klade do protikladu se systémem založeným na skupinách nárokujících určitá práva, který podle O'Sullivana je ohrožením demokracie.\n\nNGOismus podle Klause mimořádně znepokojuje i afghánského prezidenta Karzáího a je nebezpečný v politických systémech třetího světa. Podle Klause se o „nemoci NGOismu“ otevřeně hovoří na Filipínách a v Africe se o NGOismu hovoří jako o „novém náboženství“ těch, co s ohledem na místní poměry ztratili víru v klasický stát.\n\nJako odpůrce tohoto pojetí jmenuje Klaus Blairova spolupracovníka Anthony Giddense, který druhý systém považuje za „demokratizaci demokracie“.\n\nPodle mínění Jiřího Staňka v angličtině termín \"NGOism\" obvykle neoznačuje (údajnou) ideologii popisovanou Klausem, ale legitimní působení nevládních organizací.\n\n\n"}
{"id": "59216", "url": "https://cs.wikipedia.org/wiki?curid=59216", "title": "Grand Prix Argentiny 1975", "text": "Grand Prix Argentiny 1975\n\nGrand Prix Argentiny v roce 1975 (XII Gran Premio de la Republica Argentina) se uskutečnila 12. ledna 1975 na okruhu Autódromo Oscar Alfredo Gálvez nedaleko Buenos Aires.\n\nTým Mclaren, který obhajoval titul, přišel o Denny Hulmeho jenž se rozhodl koncem roku 1974 ukončit kariéru. V týmu k obhájci titulu Fittipaldimu, nasadili Masse. Lotus i Tyrrell nastoupil k úvodnímu závodu beze změn. Také tým Brabham v jezdeckém složení nedělal žádné změny, tým získal silného partnera v podobě italského výrobce vermutů Martini. Nejsložitější situace byla v týmu March, který měl finanční potíže a na poslední chvíli získal částečnou výpomoc od výrobce nářadí Beta, který podporoval Vittoria Brambillu. Ferrari přivezlo velice stabilní tým a zařadili se tak mezi největší favority na zisk titulu. Frank Williams opustil vozy Iso a poprvé startoval s vozy vlastní konstrukce, které svěřil již osvědčené dvojici Arturo Merzario a Jacques Laffite. Stejně jako March čí BRM také Surtees nasadil pouze jediný vůz. Emerson Fittipaldi následoval své kolegy Surteese a Hilla a nasadil do závodu vlastní tým s bratrem Wilsonem.\n\nVelkým překvapením byla velká rychlost vozu Shadow DN5, se kterým Jean Pierre Jarier zajel nejrychlejší kolo v kvalifikaci a téměř o půl sekundy porazil druhého Carlose Paceho s Brabhamem. Druhou řadu obsadili Carlos Reutemann na druhém Brabhamu a Niki Lauda s Ferrari. Ve třetí řadě stál mistr světa Emerson Fittipaldi a James Hunt, dále je následoval Clay Regazzoni s Ferrari a dva vozy Tyrrell; Patrick Depailler a Jody Scheckter do první desítky se vtěsnal ještě Mario Andretti. Překvapivě stáj Lotus neprokázala své kvality, Ronnie Peterson obsadil 11. místo na startu a Jacky Ickx dokonce až 18. místo.\n\nJean Pierre Jarier s vozem Shadow nenastoupil do závodu pro poruchu na rozvodech a tak místo na pole position zůstalo opuštěné. Do čela závodu se po startu dostal domácí pilot Carlos Reutemann před týmovým kolegou Pacem. Hned v první zatáčce kolidovali Mass a Scheckter a oba vozy musely do boxu. Lauda kroužil na třetí pozici s Huntem těsně za zádí. Hunt v osmém kole předjel Laudovo Ferrari a začal stíhací jízdu na oba vozy Brabham.\n\nVe 12 kole se nový vůz Fittipaldi dostal mimo kontrolu svého jezdce a narazil do svodidla a začal hořet. Wilson Fittipaldi vystoupil z vozu bez zranění, ale automobil byl zcela zničen. O pár kol později se Pace snažil dostat na vedoucí pozici, ale po chybě se propadl až na 7. místo. Mezitím se k vedoucímu Reutemannovi přibližoval Hunt a v 26. kole ho předjel a ujal se vedení. Stejným způsobem si Fittipaldi poradil s Laudou. Carlos Reutemann zažil deprimující situaci, když byl v 26. kole předjetý Huntem a v následujícím kole také Fittipaldim. Fittipaldi poté zaútočil i na vedoucí pozici a ve 35. kole šel před Hunta.\n\nPozice na čele závodu se již neměnila a tak cílem projel jako vítěz Emerson Fittipaldi před Huntem a Reutemannem. Pace jezdil na čtvrtém místě až do doby než musel odstoupit pro poruchu motoru a přepustil tak místo Regazzonimu na Ferrari. Se stejným počtem kol projeli cílem ještě Depailler na Tyrrellu a Lauda s Ferrari.\n\n\n\n\n\n"}
{"id": "59219", "url": "https://cs.wikipedia.org/wiki?curid=59219", "title": "Klauzule", "text": "Klauzule\n\nKlauzule (někdy též klausule, latinsky \"clausula\") v původním významu tohoto slova znamená obecně omezující podmínku, výhradu či doložku. V tomto významu se stále používá v právu. \n\n"}
{"id": "59220", "url": "https://cs.wikipedia.org/wiki?curid=59220", "title": "Hnědá", "text": "Hnědá\n\nHnědá barva nepatří do základního barevného spektra a vzniká mícháním barev. Je to tzv. kompozitní barva. Vzniká mícháním zelené a červené barvy. V barevném systému RGB vzniká mícháním zeleného a červeného světla. Čím více zmíněné barvy svítí, tím je hnědá světlejší. Ve spektru CMYK vzniká smícháním červené, černé a žluté barvy v určitém poměru určující její tón. Ve světlých tónech může hnědá přecházet až do oranžové. Její komplementární barvou je modrá. Hnědou barvu si nejvíce spojujeme se zemí, přírodou, zvířaty, barvou pleti, pigmentem vlasů nebo očí. Hnědý pigment byl jedním z prvních užívaný pro umělecké vyjádření.\n\nVe starověkém Římě bylo hnědé oblečení spojováno s nízkými třídami a barbary. Termín pro plebejce a městskou chudinu byl „pullati“, což znamenalo doslova „ti co nosí hnědé oblečení“.\n\nVe středověku se od každé společenské třídy očekávalo, že bude nosit barvu vhodnou pro jejich třídu; barvy šedé a hnědé byly barvy chudých. Mniši františkánského řádu nosili hnědé šaty jako znamení své pokory a chudoby. Chudí Angličané od roku 1363 museli dle vyhlášky nosit „russet“ (hadřík barvený na hnědo za použití Borytu barvířského a Mořeny barvířské)\nPůvodně označoval tento výraz jen barvu koně nebo krávy.\n\nNázev barvy pochází z praslovanského gně-dъ.\nBarva už na první pohled působí na člověka přírodními konotacemi. Jde o přirozenou barvu která navazuje pocity stability, jistoty, pohodlí, klidu, či bezpečí. Dala by se také zařadit mezi neutrální barvy. Téměř vždy je chápána jako potlačená, tlumená a nikdy ne pronikavá, křiklavá.\n\nLidem, kteří by umístili hnědou barvu jako první nejoblíbenější, jsou přisuzovány vlastnosti jako tělová smyslnost, vysoká potřeba jistoty, touha zapustit kořeny nebo tendence vyhýbat se situacím, které způsobují nepohodu.\n\nDle výzkumu z roku 2017 firmy zabývající se zpracováním dat vyplynula hnědá jako nejméně populární barva Čechů. Barvu si zvolilo za svou oblíbenou pouze 1% dotázaných.\n\nJen málokdo řekne, že je to jeho “oblíbená barva”, přesto nám její přítomnost nevadí a působí na nás uklidňujícím dojmem.\n\nHnědou barvu lze namíchat několika způsoby:\n\n\nzemitý pigment užívaný v temperových, olejových a vodovkových barvách. Získává se z přírodních zemin zbarvených oxidy železa a manganu.\nkovový pigment oxidu železitého, který se podobá červenému okru. Na rozdíl od okru, který je obecně neprůhledný, jsou sienové pigmenty průsvitnější a teplejší. Když je zemina kalcinována (pražená) při vysokých teplotách, ztrácí svůj obsah vody (hydrataci) a stává se pálenou siennou.\nHnědá barva je pro přírodniny typická. Ať už pro živou nebo neživou přírodu.\n\nBarva hornin závisí na barvě nerostných součástek, na poměru světlých a tmavých nerostů, jejich velikosti a na struktuře. Jestliže v hornině některý nerost převládá, převládá zpravidla i jeho barva.\n\nHlína typická pro svou hněvadou barvu se nazývá hnědozem. Je druhým nejrozšířenějším půdním typem na našem území. Jako půdní typ hnědozem je označováno asi 13 % zemědělského půdního fondu. Hnědozem patří do referenční třídy luvisoly. Do referenční třídy luvisoly patří půdy, které mají diagnostický horizont označovaný jako luvický. Ten vzniká tak, že ve svrchní části profilu dojde ke ztrátě karbonátů, poklesu pH a uvolní se tak organické látky, jílové minerály, železo a hliník. Vlivem zasakující vody jsou tyto látky posunuty do spodní části profilu. Obohacený horizont je pak označován jako iluviální horizont a horizont ochuzený o organické látky a jílové minerály je nazýván eluviální. Hnědozemě se vyskytují převážně v nižší části pahorkatin a na okraji nížin a to od nadmořských výšek 150 až po 450 m n. m. Výjimečně se s nimi lze setkat i v nadmořských výškách do 700 m n. m. Jejich výskyt je vázán především na plošiny, případně jen mírně zvlněné pahorkatiny. Teplotní rozpětí, ve kterém je můžeme nalézt je od 7 do 9 °C. Původním porostem byl listnatý les a v současné době jsou téměř zcela zemědělsky využívány. Jedná se o velmi kvalitní zemědělské půdy, které jsou vhodné zejména pro velmi náročné plodiny, jako jsou ječmen, pšenice, cukrovka a vojtěška. Je však potřeba je pravidelně vápnit a dodávat kvalitní organické hnojení.\n\nHnědé uhlí je hnědé až černohnědé barvy; obsahuje-li ještě rozpoznatelné zbytky dřevité substance, nazývá se xylit nebo xylitické uhlí. Hnědé uhlí bývá většinou matné a jeho vryp obvykle hnědý. Podle stupně prouhelnění lze rozlišit uhlí hemifázní (hemitypy), tj. nejméně prouhelněné, středně prouhelněné ortofázní (ortotypy) a konečně metafázní (metatypy), tj. nejvýše prouhelněné. Jiná, často užívaná klasifikace rozlišuje (v pořadí podle stoupajícího prouhelnění): a) hnědé uhlí měkké, b) hnědé uhlí tvrdé, a to matné nebo lesklé. Technologická klasifikace je Tab. 1. Příkladem hemifázního uhlí je lignit, u nás těžený např. na jižní Moravě, dříve i u Mydlovar u Českých Budějovic. Hnědé uhlí bývá všeobecně třetihorního, někdy druhohorního a výjimečně i prvohorního stáří. Naše nejdůležitější hnědouhelné pánve jsou v Českém masívu a jsou neogenního stáři: viz severočeská, sokolovská a chebská pánev (v. j. h.). Na Slovensku jsou méně významné pánve miocenního stáří, a to viz handlovská, nováčka a modrokameňská.\n\nAutor tabulky: Prof. Jan Petrálek\n\nV přírodě se vyskytuje velké procento savců a ptáků, či brouků hnědého zbarvení. Barva většinou souvisí s přírodní kamufláží živočichů žijících v lese, nebo na poušti. Příkladem za všechny můžueme určit například sovu, nebo  pakobylky, které jsou téměř k nerozeznání od větví a listů.\n\nV České republice se vyskytuje velká škála zvířat s hnědě zbarveným kožichem, srstí, opeřením, nebo šupinami. Vyskytují se zde domácí zvířata (Prase domácí, Ovce, Pes, Kočka, Koza, Tur domácí, Kůň, Kur domácí), divoká zvěř (Srnec obecný, Rys ostrovid, Kachna divoká, Vlk obecný, Zajíc polní, Bobr evropský, Vydra říční), ptáci (Káně lesní, Koroptev polní, Křepelka polní, Poštolka obecná, Výr velký) a ryby (Mník jednovousý, Jeseter, Vranka obecná, Úhoř říční)\n\nVe světě můžeme mezi zástupci hnědých zvířat nalézt například Medvědy, Velbloudy, Outloně, Bizony, Lenochody, Surikaty, Želvy, Opice, Losy, nebo Soby.\nVšichni máme pevně zafixováno, že dřevo je hnědé. Jenže dřevo je příliš široký pojem, aby nám pro jeho - byť převládající - barvu stačilo jedno slovo. Květnaté popisy vzhledu dřeva jednotlivých dřevin v odborné literatuře nám příliš nepomohou. Vždyť co si představíte pod následujícím popisem? \"Bělové dřevo je bělavé až hnědožluté, jádrové dřevo je načervenale hnědé, někdy fialově tónované, tmavne\". Chcete-li takové dřevo vidět, podívejte se na obyčejnou kvalitní tužku - je to cedr.Přesto jsou obecně známy určité rysy dřevin a jejich převládající odstíny. Ty nám pomohou zapamatovat si nejběžnější odstín dané dřeviny. A tak mnozí ví, že třešeň je téměř červená, čerstvě pokácená olše oranžová, ořech tmavě hnědý, bříza téměř bílá. Samozřejmě, že při poznávání dřevin podle vzhledu hrají významnou roli také další znaky dřeva, jako dřeňové paprsky, zrcadélka, výraznost a rozestup letokruhů a podobně. Nicméně tyto podrobné znalosti již tak obecně rozšířeny nejsou.\n\nCharakteristika často používaných dřevin\n\nListnaté:\n\nDub\n\n\"(Dub letní – lat. Qvercus robur)\" – dubové dřevo je jedno z nejžádanějších našich dřev. Barva dřeva je žlutohnědá. Typickým znakem jsou jeho výrazné dřeňové paprsky a velký obsah tříslovin. Dřevo je těžké, pevné, tvrdé, pružné, houževnaté a trvanlivé. Hodí se takřka na veškerou výrobu - jak ve stavebním truhlářství dveře, okna, schody atd., tak i v nábytkářství k výrobě masivního nábytku a i na výrobu krájených dýh. Dobře se lepí i moří.\n\nZ našich dřev nejdéle vzdoruje nejen povětrnostním podmínkám, ale i střídání vlhka a sucha. Dříve se dubové dřevo využívalo na výrobu namáhaných součástí např. na výrobu mlýnských kol, pilotům k mostům a lávkám a na výrobě sudů. Kromě nábytkového a stavebního truhlářství s dubovým dřevem rádi pracovali a pracují řezbáři a sochaři, díky jeho dobré opracovatelnosti i napříč vláknům.\nBuk\n\n\"(Buk lesní – lat. Fagus sylvatica)\" – bukové dřevo patří z listnáčů k našim nejznámějším a nejpoužívanějším dřevům. Barva dřeva je světle hnědá až červenohnědá. Dřevo je pevné, lehce se štípe a impregnuje. Je málo odolné houbám a dřevokazným škůdcům. Využití v nábytkářském průmyslu, především k výrobě ohýbaného nábytku, lamel, překližek, krájených a loupaných dýh. Bukové dřevo proslavila firma Thonet známými „thonetkami\". V neposlední řadě je výborné i na topení.\nJasan\n\n\"(Jasan ztepilý – lat. Fraxinus excelsior)\" – barva dřeva je nažloutlá až žlutohnědá. Dobře se opracovává, soustruží i leští. Dřevo je pevné, tvrdé, houževnaté a z našich dřevin nejpružnější. Používá se proto na výrobu lyží, saní, topůrek či madel a dodnes se z něho zhotovuje sportovní nářadí. Z tohoto důvodu se používá převážně na výrobu sportovního nářadí a k výrobě masivního a dýhovaného nábytku. Běl je světlá, jádro bývá nepravidelně ohraničené tmavohnědé barvy. Výrazné letokruhy jasanového dřeva vytvářejí krásnou kresbu, která má na starém nábytku nazlátlý lesk.\nJilm\n\n(Jilm habrolistý – lat. Ulkus carpinofolia) – barva dřeva je žlutohnědá. Dřevo je pevné, těžko obrobitelné s krásnou dekorativní kresbou, což je ceněno zvláště při výrobě okrasných dýh. Využívá se převážně na výrobu dýhovaného nábytku, bytových doplňků, obklady stěn a stropů, apod.\nOřešák\n\n\"(Ořešák královský – lat. Juglans regia)\" – barva dřeva je šedohnědá, tmavě pruhovaná. Málo sesychá je tvrdé, pevné a pružné. Dobře se opracovává, ohýbá, soustruží, moří a leští. Využití v nábytkářství, výroba okrasných dýh - intarzií, v řezbářství a na výrobu drobných dekoračních předmětů.\nJehličnaté:\n\nBorovice\n\n\"(Borovice lesní – lat. Pinus silvestris)\" – dospívá stáří až 500 let, vzhledem k hluboko vnikajícímu kulovému kořenu, se dokáže borovice udržet i na velice příkrém a skalnatém terénu. Barva dřeva je nažloutlá, na vzduchu se vybarvuje až do červeno-hnědá. Bělové dřevo trpívá charakteristickým zamodráváním došeda, což se považuje u tohoto dřeva za vadu na kráse. Dřevo má vysoký obsah pryskyřice, tudíž lépe odolává hnilobě a dobře se impregnuje. Mořidla i nátěry přijímá hůře než smrk. Používá se převážně na výrobu oken, dveří, selský chatový nábytek. Největší nevýhodou při obrábění a broušení je však silné zanášení nástrojů a brusiva pryskyřicí.\nVejmutovka\n\n\"(Borovice vejmutovka – lat. Pinus strobus)\" – jde o druh borovice pocházející ze Severní Ameriky a je jednou z nejčastěji vysazovaných cizích dřevin. Je schopná dosáhnout max. výšky 50-60m. a stáří 450let. Barva dřeva je žlutá až červenohnědá. Dřevo je lehké, měkké vhodné pro využití v nábytkářském průmyslu a drobné řezbářské a modelářské práce.\nModřín\n\n\"(Modřín opadavý - lat. Larix decidula)\" – je to naše jediná jehličnatá dřevina u které na zimu opadává jehličí. Barva dřeva je červenohnědá s tmavě ohraničením okolo suků, což tvoří tzv. prstýnky. Dřevo má pěknou výraznou kresbu, nevýhodou jsou vypadavé suky. Díky velkému množství pryskyřic je modřínové dřevo trvanlivé, pevné a dobře se obrobitelné. Modřín je oblíbeným materiálem na obklady stěn a stropů, k výrobě schodů a zahradního nábytku.\n\nPublikace, kterou připravil Ústav pro studium totalitních režimů, obsahuje dokumenty zachycující soudní procesy s představiteli českého undergroundu. Název Hnědá kniha je odvozen od barvy obálky někdejšího samizdatového vydání těchto dokumentů.\n„Hnědá kniha je vlastně náhoda. Když mi tehdy přátelé dali těch deset svazečků průklepového papíru, abych je nechal svázat, tak jsem šel za svým spřáteleným vazačem, který mi oznámil, že zadarmo mi na to může dát jen červené nebo hnědé plátno. Tak jsem vybral to hnědé. Dnes jsem tomu docela rád, protože nerad bych nyní představoval rudou knihu českého undergroundu. Hnědá kniha není četba jedním dechem, je to materiál ke studiu, ale lze z ní získat jakýsi dotyk tehdejší doby, a to jak v oblasti duchovního prožitku, tak v oblasti vědeckého bádání,“ řekl editor knihy František Stárek „Čuňas“ pro Ústavu pro studium totalitních režimů.\nKamufláž, kterou hnědá přináší velkým důvodem proč se hnědá používala pro vojenské uniformy. Dalším důvodem byla lehká dostupnost.\nTypickou se barva stala pro nacistické vojáky v druhé světové válce. Stranické uniformy vyráběla továrna člena strany NSDAP Hugo Bosse. Jak rostla moc Hitlera, i Boss začal omezovat výrobu běžného textilu ve prospěch uniforem a vojenského vybavení. Protože již pro Stranu šil a byl navíc jejím členem, měl lepší pozici při získávání těchto oficiálních zakázek, a udržel se tak v jediném segmentu textilního průmyslu, který rostl. Přesto až do roku 1938 vyráběla jeho společnost všechny druhy civilních oděvů. Teprve rok před začátkem války se přeorientovala na výhradní dodávání hromadných zakázek pro armádní účely.\n\nV roce 1846 Indičtí vojáci jednotky Corps of Guides začali nosit nažloutlý odstín hnědé, později známý jako khaki. Slovo khaki pochází z Urduského slova pro prach a špínu, převzatého z dříve používaného perského slova pro zeminu.\n\nZ doby kamenné se dochovalo jen několik málo výtvarných projevů. Mezi nimi jsou i jeskynní malby, které jsou zhotoveny tehdy lehce dostupnými minerálními barvami (rudky, okry, mangany) pojenými vodou, organickým tukem, nebo močí. Roztíráním dosahoval malíř žlutých, červených, bronzových a také hnědých odstínů.\n\nNejznámějšími sochařskými projevy byly sošky venuší, dříve z hlíny a měkkých kamenů, později z pálené hlíny.\nVe starověkém Egyptě se tvořily nástěnné malby za použití nilského bahna a rákosu. V období nové říše malíři používali jasné temperové barvy (pojidlo arabská guma a vaječný bílek), jimž přikládali symbolický význam. Pro zobrazení mužské postavy používali tmavohnědou, nebo tmavooranžovou barvu, zatímco světležlutou u žen.\n\nStarověcí Řekové tvořily charakteristické keramické (terakotové) nádoby. Keramika se stala jedním z hlavních vývozních artiklů, díky skvělému technickému zpracování, tak dekorativní uměleckou kvalitou.\nObdobí úpadku civilizace, ve kterém se nedařilo ani umění. Jedna z mála podob umění byly iluminace knih, nebo nástěnné malby (fresky), využívané k náboženským výjevům. Hnědé barvy se v malířství využívalo zřídka. Představovala barvu chudých.\nVětší užití hnědé barvy můžeme pozorovat ke konci patnáctého století, když došlo k většímu rozvoji olejové barvy. Umělci v renesanci obyčejně používaly čtyři různé hnědé; čistá umbra, tmavě hnědá hlína těžená v okolí Umbrie v Itálii; sienna, načervenalá hlína těžená v Toskánsku blízko Sieny; pálená umbra, tmavší tón umbry vzniklý zahříváním a pálená siena, zahřívaná dokud tón načervenalé barvy dostatečně neztmavnul.\n\nV období pozdní renesance se hnědá ve větší míře také vyskytovala v malbách pojatých šerosvitem. Umělci v tomto období u kterých můžeme pozorovat hnědé tóny jsou např. Jan van Eyck, Leonardo da Vinci, Caravaggio, Rembrandt Van Rijn, nebo Giorgio Vasari.\n\nKvůli rychlejšímu schnutí přidával Rembrandt do spodních vrstev svých malem Umbru. Rembrandt také začal užívat nový hnědý pigment zvaný Cassel earth pigment. Tento přírodní pigment tvořen z 90% organickou složkou, byl užíván Rubensem a Anthony van Dyckem, po kterém se ujak nový název barvy jako Van Dyckova hněď.\n\nVedoucí osobností postimpresionismu se stal Paul Gauguin, který ve svém období na Tahiti maloval snědé ženské postavy. Vůčim impresionismu vystupoval kriticky. Lišil se od svých vstevníků-impresionistů, kteří neměli hnědou rádi a více užívaly světlejších odstínů barev. Kromě obrazů začal na Tahiti tvořit také dřevěné sochy.\n\nHnědá je typická barva hudebních nástrojů.\n\nVzhledem k pozitivním konotacím působení hnědé barvy na lidskou psychiku i v našich domácnostech se často setkáváme s nábytkem a interiérovými doplňky hnědé barvy. Často se zde objevují materiály typicky hnědé jako např.: dřevo, kůže, látky, nebo keramika.\n\nSklo vyráběné ve druhé polovině 19. století bylo ve znamení historizujících slohů, především neorenesance. Až do sedmdesátých let se sklářské pece vytápěly dřevem. Potom začaly využívat generátorového plynu vyráběného spalováním dřeva nebo hnědého uhlí.\n\nJednotlivá barviva, tedy látky, které dodávají skleněným výrobkům požadovanou barvu, jsou přidávány již během výroby. Nejběžněji jsou přitom pro tyto účely používány nejrůznější kovy a oxidy. Menší množství kobaltu dodává sklu modrou barvu, mangan ve vyšších koncentracích zase ametystové zabarvení a společně s oxidem železitým barví skleněné výrobky hnědě.\n\nVyužití hnědého skla je rozmanité. Používá se nejčastěji na tekuté nápoje, laboratorní techniku, kuchyňské a kosmetické doplňky.\n\nHnědé sklo se třídí do zelených kontejnerů na barevné sklo.\nMezi typicky hnědé papíry patří recyklovaný ekologický papír, tj. papír vyrobený ze sběrového papíru, který není bělený chlórem. Výroba tohoto papíru má kromě úspory samotného dřeva (na výrobu balíku 500 listů „dřevěného\" papíru je potřeba 7,5 kg dřeva) i výrazně nižší další dopady na životní prostředí: spotřeba primární energie na výrobu je o polovinu nižší, spotřeba vody 5× nižší, zatížení odpadních vod je až 15× nižší. Kvalita recyklovaného papíru je srovnatelná s kvalitou papíru vyrobeného z primárních surovin a lze ho použít do většiny tiskáren a kopírek.\n\nPapír hnědé barvy, který se používá na krycí vrstvy vlnité lepenky. Obsahuje minimálně 80% sulfátové buničiny a až 20% sběrového papíru.\n\nV České republice na organický odpad z domácností slouží hnědé kontejnery a popelnice. Zavedením speciálních sběrných míst pro bioodpady se ušetří až 18% místa v popelnici na běžný směsný odpad. Důvody pro využití organického odpadu jsou jasné – lze ho zúročit jako humus a příměs do půdy na zahrádce nebo přidáním do květináčů. Efektivně vzniká nejúčinnější podoba přírodního „hnojiva“ a největším bonusem je absence jakýchkoliv chemikálií.\nchemický, biologicky podmíněný proces ve vlhkém prostředí s nedostatečným větráním, při kterém dochází k rozkladu organických látek hlavně houbami a bakteriemi bez přístupu kyslíku. Podle průběhu rozkladných procesů se rozlišuje hniloba suchá, měkká a mokrá.\n\nVelké procento potravin mění v procesu hnití barvy a právě hnědá je pro tyto fáze rozkladu typická.\n\nPro hnití jsou typické barvy i černá, bílá, zelená.\n\nPřestože je z výzkumů jasné, že hnědá patří mezi nejméně oblíbené barvy, její užívání skrz celé spektrum výrobců a výrobků je hojné. Od prvního loga Starbucks k UPS, i mnoho další známých log a vizuálních stylů obsahuje hnědou barvu. Starbucks používalo hnědou barvu v návaznosti na barvu kávových zrn po upražení. UPS k hnědé barvě došlo skrze hnědé uniformy a žlutá auta která bylo těžké pořád umývat. Přešly tedy na hnědou i na autech a dnes si těžko dokážeme představit tuto firmu s jinými, než typickými hnědými auty. Hnědá se stala synonymem pro UPS.\n\nHnědou barvu můžeme také nalézt často používanou na obalech potravin, kde dotváří dojem ekologického jídla.\nPrvní a druhá Hnědá kniha z internetových konverzací známých umělců ve dvou svazcích zabalených do temného neprůhledného igelitu. 160 a 208 stran na kvalitním papíře s barevnou autorskou obálkou. Grafická úprava Jan Turner.\n\nAleš Havlíček, Jan Turner\n\nNakladatel: Divus 2011\nPrago Union – hnědá\n\nDeSade – 50 odstínů hnědi\n\nN.V.Ú. – rudý-hnědý\n\nHnědou barvu očí zapříčiňuje přírodní tmavé barvivo melanin ve vysoké koncentraci. Hnědé oči je nejběžnějším zbarvením očí a nejtypičtější je pro Afriku a Asii.\n\nLidé s hnědýma očima jsou vnímáni oproti modrookým jako důvěryhodnější. S těmito závěry přišel mezinárodní vědecký tým z Přírodovědecké fakulty Univerzity Karlovy. Není to však dáno barvou očí, ale specifickými rysy obličeje hnědookých jedinců.  \n\nVědci už dříve zkoumali souvislost mezi barvou očí a vnímáním dominance, ukázalo se, že muži s tmavýma očima, velkým nosem a očima blíže u sebe působí dominantněji. Čeští vědci svým výzkumem tehdy potvrdili, že právě tyto rysy jsou typické pro muže s hnědýma očima.\nPřírodní barva vlasů a pleti je dána přítomností melaninu. Melanin stejně tak ovlivňuje i barvu očí, či u zvířat šupin a peří. U lidí je to tak, že lidé s tmavší pleti mají melaninu větší množství. Na druhou stranu, lidé s menším množstvím pigmentu mají světlou pleť. Hlavní funkcí melaninu ovšem není to, že by naší pleti a vlasům dodával barevný tón. Jeho největším benefitem je pro nás jeho schopnost chránit pleť proti škodlivému ultrafialovému záření. Kompletní ochranu ovšem pleti samozřejmě neposkytuje, takže ani jedinci s velmi tmavou pletí nejsou díky němu zcela chráněni. Je ovšem fakt, že jejich pleť vydrží vystavena slunci daleko déle, než se spálí, než u jedinců se světlou pletí. Z toho platí, že jedinci blíže k rovníku jsou odolnější vůči slunečnímu záření a mají více tmavou pleť, než lidé více na sever. Melanin také spouští mechanismus, jak organismus absorbuje sluneční žár, což je ovšem důležité spíše pro zvířata, než pro lidi, hlavně pro ta studenokrevná jako jsou hadi, plazy a některé druhy ryb.\nZbarvení lidské stolice je dáno červenými krvinkami. V průběhu fungování se červené krvinky neustále nahrazují novými a staré se rozkládají za pomocí bílých krvinek, které je dělí na hemoglobin a dále na železo. Vyjmutím železa vzniká bilirubin, který se v trávícím traktu mění na urobilinogen. Urobilinogen dále putuje do krevního oběhu, odkud se dostává do jater. Z jater se poté dostává zpět do střev, kde se z něho stává díky bakteriím sterkobilinogen, který se díky oxidaci změní na sterkobilin. Sterkobilin je pak tmavě hnědý a obarvuje stolici, zbavenou barviv při procestu trávení.\n"}
{"id": "59227", "url": "https://cs.wikipedia.org/wiki?curid=59227", "title": "Harald I. Krásnovlasý", "text": "Harald I. Krásnovlasý\n\nHarald I. Krásnovlasý (asi 850 – asi 933) byl norský král v letech 872–930 a který jako první sjednotil Norsko. Král Harald I. Krásnovlasý byl ve staré severštině nazýván \"Haraldr hinn hárfagri\", v islandštině \"Haraldur hinn hárfagri\", v norštině Harald Hårfagre.\n\nHarald nastoupil po smrti svého otce, krále Halfdana Černého Gudrødssona, v roce 860 na jeho místo, v malém nezávislém království ve Vestfoldu u Viku na jihovýchodě Norska. Toto království jeho otec zčásti dobyl a zčásti zdědil. Vlastně se jednalo o několik malých království: Vestfold, Vingulmark, Ranrike.\n\nSjednocení Norska je podle legend tak trochu milostnou romancí. Příběh začal nabídkou k sňatku, jehož výsledkem bylo odmítnutí od Gydy Eiríksdóttir, dcery sousedního krále. Ta údajně řekla, že se nestane Haraldovou ženou „dokud se nestane králem celého Norska“.\n\nA Harald přísahal, že se neostříhá ani neučeše, dokud nebude jediným králem Norska. O deset let později na něj mohly norské fjordy oprávněně hledět jako na upraveného, načež si změnil také svoje přízvisko z „Rozcuchaný“ na to, pod kterým je znám dnes – „Krásnovlasý“.\n\nVětšina odborníků pokládá tento příběh za smyšlený a inspirovaný oblíbenými příběhy královského dvora, které byly toho času zapsány do ságy \"Heimskringla\".\n\nRoku 866 Harald začal s prvními z řady záborů malých království, ze kterých bylo Norsko tehdy složeno, včetně Värmlandu ve Švédsku, které přísahalo věrnost sveaskému králi Eriku Eymundssonovi. Po dobytí Opplandu za pomoci svého tchána Håkona Grjotgardssona porazil trøngerské høvdingy a ovládl Trøndelag.\n\nRoku 872, po vítězství v bitvě u Hafrsfjordu, se Harald prohlásil králem celého Norska. Jeho doména byla nicméně ohrožena četným nebezpečím, neboť velký počet jeho odpůrců neodcházel pouze na Island, ale také na Orkneje, Shetlandy, Hebridy a Faerské ostrovy a do Skotska. Z těchto zimovišť vyráželi a dotírali na jeho království a zbytek severní Evropy. Jakkoli jeho odpůrci odcházeli sami, ne vždy to bylo dobrovolně, mnoho bohatých a respektovaných høvdingů představovalo pro Haralda ohrožení. Z toho důvodu byli vystavováni nátlaku Haralda, který je nutil k odchodu za země. Tento postup vedl k hlavní kolonizaci Islandu. Tímto způsobem se král Harald podílel na moderní islandské společnosti, a zapsal se tak i do islandských ság.\n\nPočet uprchlíků byl dále zvyšován „nespokojenci“ z Norska, kteří měli zlost na Haraldovo vymáhání daní z půdy, která byla dříve v jejich výlučném vlastnictví. Nakonec byl Harald nucen uspořádat výpravu na západ a vyčistit skotskou pevninu od vikingů. Velký počet jich prchl na Island, který zatím rostl do nezávislého společenství, zatímco skotské ostrovy upadly pod vládu Norů.\n\nPozdější Haraldova vláda byla poznamenána spory jeho synů, kterých byl velký počet. Všem dal královské tituly a přidělil jim území, které spravovali. Ale toto uspořádání neukončilo jejich spory a ty se přenášely i do následujících časů.\n\nKdyž Harald zestárl, předal nejvyšší moc svému oblíbenému synovi Erikovi Krvavé sekyře, který se měl stát jeho nástupcem. Erik Krvavá sekyra vládl spolu s otcem až do Haraldových 80 let, o tři roky později roku 933 Harald umírá. Měl osm žen a 23 dětí. Dvanáct jeho synů se stalo králi, dva z nich vládli Norsku.\n\n"}
{"id": "59228", "url": "https://cs.wikipedia.org/wiki?curid=59228", "title": "Barevné značení elektronických součástek", "text": "Barevné značení elektronických součástek\n\nBarevné značení elektronických součástek se používá pro označení hodnoty rezistorů, v  menší míře také kondenzátorů, cívek a dalších elektronických součástek. Existuje také barevné značení sdělovacích kabelů, nicméně to se značně liší od tohoto systému.\n\nZnačení je sjednoceno mezinárodním standardem IEC 60062, avšak v USA se používá také odlišný kód podle vojenské normy MIL-STD-199. Předchůdce standardu IEC 60062 je EIA-RS-279.\n\nBarevné pruhy se používají, protože je lze levně a jednoduše natisknout na malé součástky. Avšak jsou zde i jisté nevýhody, obzvláště pro barvoslepé osoby. A přehřívání součástek nebo usazování nečistot může způsobit, že je nemožné odlišit hnědý pruh od červeného nebo oranžového.\n\nPokrok v tiskové technologii umožnil tisk čísel na malé součástky. Na pasivních SMD součástkách tak najdeme již výhradně číselné označení namísto barevných pruhů.\n\nBarevné značení bylo vyvinuto na začátku 20. let 20. století Asociací výrobců rádií (RMA, nyní součástí EIA), a bylo publikováno jako EIA-RS-279.  RMA zavedla zpočátku několik způsobů značení.  Později se začal používat pouze jeden způsob RMA označení.\n\nNa obrázcích vpravo jsou uvedeny některé z dříve používaných barevných kódů. Všechny obrázky ukazují rezistory s hodnotou odporu 470 ohmů a z horních dvou lze navíc vyčíst toleranci 5 %. Barvy a odpovídající čísla jsou stejné jako dnes. Písmeno A odpovídá 1. pruhu, písmeno B 2. pruhu, písmeno C 3. pruhu a písmeno D odpovídá 4. pruhu. Takže s převodní tabulkou níže zjistíme, že hodnota odporu je opravdu 470 ohmů.\n\nU rezistorů jsou údaje zakódovány barevnými pruhy. U běžných rezistorů má kód tři nebo čtyři proužky. Kód se čte zleva doprava, přičemž na levé straně odporu jsou soustředěny první tři proužky. První cifra není nikdy nula (černý proužek).\n\npruh A je první platná číslice hodnoty odporu v ohmech\npruh B je druhá platná číslice hodnoty odporu\npruh C desítkový násobitel\npruh D pokud je uveden, znamená toleranci (pokud chybí, je tolerance 20 %)\n\nPřesné odpory mají pět proužků, první tři proužky určují hodnotu, čtvrtý pruh se používá pro násobitel a pátý pro toleranci. U některých odporů může být zcela vpravo ještě šestý pruh definující tepelný koeficient odporu, tento pruh je výrazně širší.\n\nV USA se může používat ještě jiný způsob podle vojenské normy MIL-STD-199. V tomto případě se pátý pruh používá pro spolehlivost (procento selhání).\n\nPříklad: \"žlutá fialová červená hnědá\" znamená 4 700 ohmů, 1% tolerance.\n\nRezistory s nulovým odporem, které se používají hlavně v automatizované výrobě, se značí jediným černým pruhem, který je uprostřed.\n\nPodobný kód se používá i pro NTC termistory, jejichž pouzdro je ploché s vývody na jednu stranu. První pruh je nejblíž k vývodům.\n\nMnemotechnická pomůcka pro zapamatování pořadí barev: Čenda Honí Rychlou Oteklou Žížalu Za Malou Farmou Špatným Bičem Zlomenou Stranou – Žabař\n\nU kondenzátorů není barevné značení využíváno tak často. Podle typu kondenzátoru je třeba kromě hodnoty a tolerance určit provedení, maximální napětí, u keramických kondenzátorů i tepelné parametry. Proto je u některých typů třeba použít až šest barevných teček. Systém značení hodnot a násobitelů je stejný jako u rezistorů, tolerance a další vlastnosti jsou značeny jinak. Pro bezpečnou orientaci je proto užitečná dokumentace výrobce. Základní jednotkou, na kterou se aplikuje násobitel, je u kondenzátorů pikofarad pF a u indukčností mikrohenry μH.\n\n\n"}
{"id": "59232", "url": "https://cs.wikipedia.org/wiki?curid=59232", "title": "Eduard Hedvíček", "text": "Eduard Hedvíček\n\nEduard Hedvíček, (17. března 1878 v Kojetíně – 1947 ve Vídni) byl rakouský státní úředník, který se pokusil o záchranu kancléře Dollfusse, při nacistickém atentátu v roce 1934.\n\nEduard Hedvíček se v mladém věku, společně se svým bratrem Janem Hedvíčkem stali příslušníky císařské hradní stráže v tehdejším Rakousku-Uhersku, protože více než splňovali požadavky na velký tělesný vzrůst: Eduard byl 200 cm vysoký a vážil přes 130 kg. V pozdějším věku a po rozpadu Rakouska-Uherska se stal rakouským státním úředníkem a v době atentátu na kancléře 25. července 1934 byl jeho sekretářem a asistentem.\n\nEduard Hedvíček se tehdy neúspěšně pokusil kancléře zachránit honičkou po kancelářích kancléřství, které on znal, kdežto atentátníci ne. Za tento svůj čin byl později vyznamenán nejvyšším rakouským státním vyznamenáním Zlatou medailí za zásluhy o Rakousko a ze stejného důvodu byl po anšlusu Rakouska v roce 1938 nacisty vězněn v Buchenwaldu a Dachau.\n\nPři soudu s atentátníky Otto Planettou a Franzem Holzweberem dne 30. července 1934 vystoupil Eduard Hedvíček jako korunní svědek.\n\n\n"}
{"id": "59236", "url": "https://cs.wikipedia.org/wiki?curid=59236", "title": "Montecatini Terme", "text": "Montecatini Terme\n\nMontecatini Terme // je italské město v toskánské provincii Pistoia, 50 km severozápadně od Florencie. Obec má rozlohu 17 km² a zhruba 20.000 obyvatel. Je to známé turistické a lázeňské centrum.\n\n\"Počet obyvatel\"\n"}
{"id": "59237", "url": "https://cs.wikipedia.org/wiki?curid=59237", "title": "Haile Selassie I.", "text": "Haile Selassie I.\n\nHaile Selassie I. (23. července 1892 – 27. srpna 1975 Addis Abeba), narozený jako Lidž Tafari Makonnen, byl etiopský císař v letech 1930–1974 (1935–1941 v exilu).\n\nOtcem Tafariho Makonenna byl velmož (rás) Makonnen Wolde-Mikael Gudessa. Tafari Makonnen pocházel z rodu králů, jenž odvozoval svůj původ přímo od legendárního krále Šalomouna a královny ze Sáby (Šalomounovci). Jeho babička z otcovy strany byla tetou císaře Menelika II. Matkou Tafariho Makonenna byla Woyzero (paní) Iješi Immebet, šlechtična, která nepocházela z vládnoucího amharského etnika. Tato skutečnost byla podle některých příčinou pozdějšího shovívavého vztahu císaře Haileho Selassieho k neamharským etnikům říše.\n\nRod Tafariho Makonnena patřil k nejvyšší amharské šlechtě a byl spřízněn s rodem císaře Menelika II. Tafari Makonnen byl proto od počátku vyvolen k dráze na nejvyšších funkcích. Jeho výchova byla přitom svěřena františkánskému knězi, jenž se stal později katolickým biskupem v Hararu a jehož přítelem byl později slavný francouzský básník Arthur Rimbaud.\n\nJiž ve třinácti letech se Tafari Makonnen stal díky svému původu správcem provincie Sidamo. V r. 1911 byl jmenován guvernérem bohaté provincie Harar a získal titul dedžazmače. Stal se oblíbencem císařovny Taitu, vdovy po zesnulém Menelikovi II. Ve stejném roce se oženil se šlechtičnou Menen Asfaw, která byla neteří pozdějšího císaře Ijasu V. (1913–1916) a vnučkou mocného ráse Mikaela – muslimského konvertity na ortodoxní křesťanskou víru a vládce království Wollo. I sám Ijasu konvertoval k islámu a navázal během první světové války spolupráci s Centrálními mocnostmi, čímž se kompromitoval v očích křesťanské části etiopské společnosti. Císař Ijasu přitom neměl potenciálního pretedenta trůnu příliš v oblibě, proto Tafariho Makonnena jmenoval guvernérem odlehlé provincie Kefa (známé svými kávovými plantážemi) na jihu říše. Tafari Makonnen však nové jmenování odmítl a přidal se k opozici vůči neoblíbenému panovníkovi.\n\nTafari byl pak účasten hnutí, které císaře Iyasu V. sesadilo a posléze se stal spoluvládcem císařovny Zawditu (Judity), dcery císaře Menelika II. Ustavením jejich spoluvlády bylo navíc symbolické, protože znamenalo spojení dvou významných královských rodů: králů z Tigraje a králů ze Šowy. Vládnoucí elity přitom doufaly, že se 24letý Tafari Makonnen stane povolnou loutkou v jejich rukou. Zmýlili se však. Ras Tafari se během svého regentství (\"inderase\") přičinil (za podpory Francie a zemí profrancouzského bloku, mimo jiné i Československa) o přijetí země do Společnosti národů (1923). Tento krok znamenal definitivní uznání mezinárodněprávní subjektivity Etiopie. S tím byl spojen závazek země vymýtit otroctví, které jí bylo zahraničím vytýkáno. Ras Tafari se vypravil (jako vůbec první etiopský vládce) na cestu do Evropy. Jeho výprava na Západ byla mnohými soudobými reportéry přirovnávána k cestě Petra Velikého do západních států. Etiopský regent se, mimo jiné, v Římě setkal s papežem i s ministerským předsedou Benitem Mussolinim. Ze své cesty na Západ si mladý regent přivezl nejenom množství nových poznatků, ale i jedno z prvních letadel, které kdy v Habeši přistálo.\n\nProti progresivnímu kurzu, který rás Tafari reprezentoval, se však postavila část tradiční etiopské šlechty, vedená rásem Gugsou Welem, manželem Tafariho spoluvládkyně, císařovny Zawditu. Rás Gugsa Wele přitom získal nejenom podporu části šlechty, ale i zahraniční britskou a italskou vojenskou pomoc, s níž se vypravil proti vojskům věrným Makonnenovi. Rozhodující střetnutí sil obou táborů se uskutečnilo v bitvě u Anchiemu, kde byla vojska Gugsy Weleho na hlavu poražena. Za zmínku určitě stojí fakt, že k vítězství vojsk Makonnenových nemalou mírou přispěla i dvě francouzská bojová letadla. Den po bitvě za záhadných okolností zemřela císařovna Zawditu. Nic pak nebránilo tomu, aby byl vítěz korunován v katedrále sv. Jiřího v Addis Abebě císařem (\"negusa nagast\"; často přepisováno jako „něguš/neguš/negus“).\n\nKorunovace Tafariho Makonnena (1930) byla provedena ve velkolepém stylu, připomínajícím tradice legendárních etiopských monarchů. Jako korunovační jméno přitom Tafari přijal své jméno křestní – \"Haile Selassie\" – které v amharštině znamená „\"Moc svaté Trojice\"“. Jeho plný titul pak zněl: „Jeho císařská výsost, císař Haile Selassie I., Král králů, Vítězný lev z kmene Judova, Vyvolenec Boží“. Odkaz na Judův kmen přitom poukazoval na již v úvodě zmíněnou legendu o původu tzv. Šalomounské dynastie. Císař pak v etiopské společnosti (a to dlouho do 70. let) požíval vážnosti podobné té, kterou v imperiálním Rusku prokazovali carům, včetně byzantské proskynéze (bití hlavou o zem před panovníkem). Ve své krátké novele zachytil atmosféru hlavního města v čase císařské korunovace mladý britský autor Evelyn Waugh (\"Coronation of Haile Selassie, 1930\").\n\nHaile Selassie bývá též někdy označován jako Ras Tafari Makonnen. Titul Ras je něco jako princ a jméno Tafari vychází z rodu. Z Ras Tafari se stalo postupem času jedno slovo - rastafari, což je označení pro rastamana nebo rastafariánskou víru.\n\nRok po své korunovaci, v r. 1931, vydal císař první etiopskou psanou ústavu, která v zemi zaváděla dvoukomorový parlament. Ústava byla výrazem císařových snah, které bychom mohli \"grosso modo\" popsat jako konstituční absolutismus. Snahou Haileho Selassieho bylo co nejvíce omezit moc šlechty, centralizovat zemi pod svoji vládou a dosazování úředníků nikoliv na rodovém, ale jmenovacím principu. Zcela stěžejní bylo ustanovení článku 2 nové ústavy, které proklamovalo dynastii králů ze Šowy dědičními monarchy: „Hodnost císaře je navždy spjata s rodem císaře Haileho Selassieho, přímého potomka krále Sahleho Selassieho, který pochází v přímé linii od krále Menelika I., syna královny ze Sáby a krále Šalamouna.“ Tím byly \"pro futuro\" popřeny nároky soupeřících královských rodů na císařský trůn.\n\nV zahraniční politice byl přitom nejproblematičtějším vztah Etiopie k Itálii. Italské snahy o ovládnutí vnitrozemí Afrického rohu se datují již od doby, co italská vojska obsadila přístavní pevnosti Asab (1882) a Massawu (1885) a za císaře Menelika II. vyvrcholila italským vpádem a porážkou agresora ve slavné bitvě u Adwy (Aduy). Ještě v r. 1928 rás Tafari vyjednal s Itálií mírovou smlouvu, konflikty na hranicích s italskými koloniemi v Somálsku a Eritreji se však začátkem 30. let dramaticky stupňovaly. Vláda císaře pak byla přerušena italským vpádem v r. 1935, kterému neměla feudální etiopská armáda šanci vzdorovat. Haile Selassie se sám postavil do čela svých jednotek a vedl je do rozhodující tři dny trvající bitvy u Maj Čeu. Tam zůstaly ležet tři čtvrtiny císařské armády. Haile Selassie byl přinucen k emigraci do Francouzského Somálska (dnes Džibuti). Regentstvím v zemi pověřil ráse Imrua. Císař pak přednesl svůj slavný projev na zasedání Společnosti národů v Ženevě. (I přesto, že císař uměl mluvit plynně francouzsky, tento projev pronesl v amharštině.) Spojené království a Francie i přesto uznaly anexi Habeše. Císař se ocitl v politickém vakuu.\n\nExil strávil pobytem v Jeruzalémě, Haifě a anglickém lázeňském městečku Bath. Není bez zajímavosti, že během svého pobytu v Jeruzalémě císař zasáhl u britské mandátní správy Palestiny do staletého majetkového sporu mezi etiopskou a egyptskou koptskou mnišskou komunitou o užívací práva k částem Chrámu Božího hrobu.\nPosléze byl Haile Selassie britskou vládou uznán jako exilový monarcha (1941) a po tom, co Velká Británie vyhlásila válku fašistické Itálii, se zapojil do koordinace bojových akcí v súdánském Chartúmu. Po porážce italských okupačních jednotek se císař dne 6. dubna 1941 triumfálně vrátil v čele svých věrných jednotek do Addis Abeby. Tento den pak byl za císařského režimu slaven jako státní svátek.\n\nV letech těsně po válce musel Haile Selassie strpět přítomnost britské armády v zemi (1941–1955). I přes značné omezení své moci mu byla cizí armáda nápomocna, protože pomohla při výcviku a budování jednotné císařské armády, která byla (na rozdíl od vojska před válkou) zcela nezávislá na feudální šlechtě. Jeho poradcem a osobním přítelem byl i rodák z České Rybné Bohuslav Tobiška, který do Etiopie emigroval po komunistickém převratu v Československu v roce 1948. Jeho spolupracovníkem byl také prvorepublikový diplomat, čs. velvyslanec v USA Dr. Ferdinand Veverka.\n\nHaile Selassie pokračoval ve svém plánu posilování osobní moci a centralizace. Významnou změnou bylo osamostatnění se etiopské ortodoxní církve od alexandrijského patriarchátu. Církev měla být napříště podřízena císaři a stát se jednou z opor jeho moci. V tendencích císařovy politiky pokračovala i revize ústavy z r. 1955. Ústava nyní zakazovala velmožům stavět a udržovat vlastní vojska, která byla po staletí páteří jejich moci a prestiže. Velmoži pak měli rovněž zapovězeno navazovat samostatně styky se zahraničím. Císař se stal osou veškeré moci: byl zároveň ministerským předsedou, nejvyšším velitelem vojska, jmenoval členy vlády a guvernéry jednotlivých provincií. Na druhé straně zůstala Etiopie v mnohých ohledech zemí feudálního zřízení. V 50. letech tak již císař nebyl motorem reforem, ale spíše jejich brzdou. Obklopil se skupinami loajálních šlechticů a byrokratů. Císařský dvůr byl světem samým pro sebe, zatímco mladší generace se (i během vládních stipendijních programů) začala seznamovat s kulturou v západních zemích. Permanentním problémem byly opakující se hladomory a korupce ve státní správě, fungující na feudálních základech. Stárnoucí monarcha si neúspěchy na domácí scéně vynahrazoval na poli mezinárodní politiky, kde v době dekolonizace vystupoval jako gestor panafrické jednoty.\n\nNa tuto situaci reagoval vojenský puč, provedený v prosinci 1960: během císařovy návštěvy v Brazílii provedla skupina důstojníků vojenský převrat. Císařem byl prohlášen císařův nejstarší syn Asfa Wosen. Dodnes se spekuluje o jeho skutečné úloze v povstání. Převrat byl však po několika dnech potlačen loajálními armádními sbory. Jeho protagonisté - bratří Newajové, kteří pocházeli ze vznešeného amharského rodu - byli veřejně popraveni. Následovala vlna zatýkání a perzekuce a čistky, zejména mezi studentstvem a intelektuály. Císař se však vzdal postu předsedy vlády, kterým jmenoval byrokrata a nešlechtice Aklilu Habte - Wolda.\n\nCísařský dvůr se v následujícím období stále více orientoval na zahraniční politiku. Roku 1961 se v Bělehradě zúčastnil ustavujícího zasedání Hnutí nezúčastněných zemí, v roce 1963 byla založena Organizace africké jednoty se sídlem v etiopské metropoli Addis Abeba. Císař se dále vydával na četné cesty do zahraničí. Haile Selassie reprezentoval svoji zemi – nejstarší nezávislý africký stát – na konferencích v Bandungu, Káhiře a Tunisu. Aktivně se zapojoval do urovnávání a řešení sporů mezi jednotlivými africkými státy.\n\nToto období plné vnitřních rozporů, ve kterém kulminoval kult osobnosti stárnoucího císaře, bylo posléze označováno jako \"Jekentu widdese zemen\" - doba marného lichocení.\n\nZačátek konce režimu Haile Selassieho znamenala katastrofální sucha v provincii Wollo v letech 1972 – 1973. Zahraniční prestiží stárnoucího monarchy značně otřásla televizní reportáž, která západní veřejnosti ukázala na jedné straně hrůzy hladomoru a na straně druhé život na císařském dvoře v Addis Abebě. Guvernér provincie přitom odmítl rozdělovat potraviny ze zásilek mezinárodních humanitních organizací, pokud nerozprodal své předražené zboží. (Film byl později promítán revoluční vládou během převratu v letech 1974 – 1975). Následovala řada menších povstání v armádě. V období celkového neklidu císař oznámil jméno svého nástupce: měl se jím stát jeho vnuk Zera Yakob, syn korunního prince Asfy Wosena. Celková nespokojenost kulminovala ve stávku taxikářů v hlavním městě po tom, co bylo ohlášeno zvýšení ceny benzínu a nafty. Stávka přerostla do studentských bouří a krvavých střetů s policií. Skupina revolučních důstojníků, která posléze vešla do dějin jako \"„derg“\" (v amharštině „rada“) si na císaři nejprve vynutila změnu vlády a jmenování proreformního knížete Endelkačevy Makonnena ministerským předsedou. Posléze převzal revoluční \"derg\" vedení země do svých rukou. Početní příslušníci elity starého režimu - mezi nimi i bývalí premiéři Endelkačew Makonnen a Mikael Imru, ministr nejvyšších výsad Admasu Retta a princ Kassa - byli zatčeni a posléze popraveni.\n\nBěhem revolučních události zůstal 80letý monarcha téměř osamocen ve svém paláci. Dne 12. září 1974 (na etiopský nový rok) mu skupina důstojníků přednesla prohlášení o jeho detronizaci. Byl převezen do starého paláce v Addis Abebě, tzv. Menelikova paláce, kde byl po následující měsíce držen v domácím vězení. Velká část jeho rodiny přitom emigrovala do zahraničí, kde ustanovila dodnes existující exilovou vládu. Část členů \"dergu\" - zejména generál Aman Mikael Andom - preferovala jako budoucí uspořádání země konstituční monarchii. Po detronizaci Haile Selassieho se stal (zcela formálně) vládcem země císařův syn Asfa Wosen, nikoliv již však s císařským titulem, ale jako král. Tento designovaný monarcha pobýval v té době na léčení ve Švýcarsku a do země se již nikdy nevrátil. Tato krátká perioda však byla ukončena vnitřním převratem vevnitř samotného \"dergu\", ve kterém získali navrch marxisticky orientovaní důstojníci. Marxistický \"derg\" pak zrušil monarchii i formálně, stejně jako veškeré šlechtické tituly.\n\nTéměř rok po císařově zatčení, dne 28. srpna 1975, oznámila etiopská média, že bývalý monarcha zemřel v domácím vězení na zástavu srdce. Jeho tělo bylo potají pochováno, aby se nemohlo stát předmětem uctívání. Zejména vesnické obyvatelstvo totiž císaře pořád pokládalo za skutečného panovníka, což je v relaci k cézaropapistickému pojetí císařské moci v tehdejší Etiopii pochopitelné. Stejně jsou známy příběhy o tom, že prostí vojáci, kteří sesazeného císaře střežili, mu pořád prokazovali veškeré císařské pocty. Až po pádu komunistického režimu v Etiopii byly ostatky Haile Selassieho exhumovány a slavnostně pochovány v katedrále sv. Jiří v Addis Abebě.\n\nCísař Haile Selassie je dodnes diskutovanou a rozporuplnou postavou. Na jedné straně symbol protiitalského odporu, autorita dekolonizačního úsilí a symbol panafrické jednoty, na straně druhé tuhý autokrat a tyran. Ovšem, když je někdo samovládce, nemusí být hned tyran. Etiopie na začátku jeho vlády byla zemí středověkých poměrů a tradic. Při jakémkoliv reformním úsilí pak císař musel balancovat mezi činiteli, jež byly pro společenský a politický systém země stěžejní: byly jimi hluboce zakořeněné tradice, moc bohatých feudálních rodin, konfesionální a etnické konflikty. Je třeba říct, že mnoho provedených reforem, zejména ohledně pozemkového vlastnictví, předběhlo svoji dobu. Množství reforem byl císař nucen odvolat na nátlak mocné šlechty, ale i kvůli vzpourám rolnictva (např. v provincii Gojam 1967 – 1969). Na straně druhé byl císař typickým produktem společnosti, ze které vzešel. Té byly vlastní intriky a pragmatismus. Císař se s oblibou obklopoval lidmi loajálními a úplatnými, děsil se těch, kdo by chtěli prokazovat nezávislost nebo hrdinství. Tato politika byla zřejmá zejména po jeho návratu z exilu, kdy se obklopil bývalými kolaboranty. Naopak, velmožové, kteří se zprotivili italské nadvládě – a byli tedy potenciálně nebezpeční i vůči vládě císaře – upadli často do nemilosti. Desetiletí vlády, silné sepětí císaře a ortodoxní církve, císařova neomezená moc nad ustanovováním úředníků, to všechno byly faktory, které způsobily zcela zvláštní postavení Haile Selassieho v etiopské společnosti.\n\nHaile Sellasie se stal ne vlastním přičiněním idolem hnutí rastafariánů, kteří jej uznávají jako Mesiáše.\n\nO životě na císařském dvoře a o osobnosti císaře Haile Selassieho zajímavě vypráví polský reportér Ryszard Kapuściński ve své knize \"Na dvoře krále králů\" (v češtině vyšlo v nakladatelství Panorama, Praha 1980), ale jsou i jiná moderní, odideologizovaná pojednání.\n\nV roce 1931 se s císařem setkal český cestovatel a novinář Viktor Mussik.\nPo italském vpádu v době svého exilu pobýval císař také soukromě v Československu, pravděpodobně před Mnichovskou dohodou. Tato návštěva byla literárně zpracována jako epizoda v díle Bohumila Hrabala Obsluhoval jsem anglického krále, nejspíš se však jedná o básnickou licenci (v dobovém denním tisku zpráva o soukromé návštěvě nedohledána). \n\nCísař si byl vědom osobní podpory, kterou mu v době jeho exilu prokázal československý velvyslanec v USA Ferdinand Veverka. Když byl v červenci roku 1959 na oficiální státní návštěvě ČSR, navštívil na vlastní přání jeho rodinu. V té době žila velvyslancova dcera Kornélie, provdaná Hildprandtová v nelehkých podmínkách ve vsi Rojice, protože ze zámku Blatná byla s rodinou vyhnána v roce 1953 po znárodnění v roce 1948. Císař se pak zasadil o jejich legální vystěhování do Etiopie, kde důstojně žili v jeho službách až do převratu v roce 1974. Památky na toto období jsou dnes k vidění v expozici zámku Blatná.\n\nDne 16. července 1959 československý prezident Antonín Novotný udělil císaři Haile Selassie I. Řád Bílého lva I. třídy s řetězem. Téhož dne udělil císař prezidentu Novotnému Řád královny ze Sáby.\n\nSocialistické Československo v roce 1987 udělilo nejvyšší státní vyznamenání Řád Bílého lva Mengistu Haile Mariamovi, vůdci marxistické části \"dergu\", který císaře svrhl.\n\n\n\n\n"}
{"id": "59296", "url": "https://cs.wikipedia.org/wiki?curid=59296", "title": "Radka Fišarová", "text": "Radka Fišarová\n\nRadka Fišarová (* 19. prosince 1977, Praha) je česká zpěvačka, známá muzikálová a jazzová i šansonová zpěvačka.\n\nOd pěti let zpívala v souboru Bambini di Praga, později ve folkové skupině Fišle. Založila skupinu Auris, se kterou vydala dvě CD. Vystudovala Konzervatoř Jaroslava Ježka. Koncertuje s Jazzovým triem s programem \"Malá pocta velké Edith\". Dále s Českým klarinetovým kvartetem.\n\nS partnerem Jiří Hána má syna Oskara (27. 12. 2011). \n\n\n\n\n\n"}
{"id": "59297", "url": "https://cs.wikipedia.org/wiki?curid=59297", "title": "Fátimovský chalífát", "text": "Fátimovský chalífát\n\nArabská dynastie Fátimovců vládla v Egyptě a byla představitelem šíitského směru islámu.\n\nFátimovci neuznávali svrchovanost bagdádského chalífy, vládce věřících, a začali tento titul používat roku 909 sami. Postupně ovládli severní Afriku včetně bohatého a strategicky významného Egypta, Sicílii, Sýrii, Palestinu a západní část Arabského poloostrova, a prosadili tak svoji svrchovanost ve velké části islámského světa. Roku 969 založili v Egyptě nové sídelní město šíitského chalífy Káhiru. V 90. letech 10. století se snažili rozšířit svoji moc z Aleppa a Antiochie do byzantské části Sýrie, ale to jim znemožnil byzantský císař Basileios II. Bulgaroktonos.\n\nMoc Fátimovců dosáhla svého vrcholu v polovině 11. století. Poté nastal její pozvolný úpadek a fátimovská říše se začala rozpadat. Vinu na tom měli mimo jiné expanze Seldžuků, jejichž prioritou se stalo dobytí fátimovského Egypta a především na něm částečně závislého aleppského emirátu v Sýrii. Roku 1078 dobyli Seldžukové Jeruzalém, který byl dosud v moci Egypta. Roku 1095 nebo 1098 se Jeruzaléma znovu zmocnili fátimovští vojáci, vydrancovali město, pobili zdejší muslimy a vyhnali zbylé křesťanské obyvatelstvo. Mocenský spor mezi šíitskými Fátimovci a sunnitskými Turky ostře rozdělil muslimský svět a umožnil křižáckým státům ve Svaté zemi upevnit své postavení. Po zahájení křížových výprav byli Fátimovci dokonce ochotní spojit se s křižáky proti Seldžukům, z křesťanské strany však nebyl o spojenectví zájem.\n\nVe 12. století se postavení egyptských chalífů stalo již naprosto formálním. Skutečnou moc měli v rukou jejich vezíři, kteří bojovali mezi sebou. Jeden z nich zapojil do vnitřních rozepří egyptského státu nejprve mocného vládce Aleppa Núr ad-Dína a později – z obav před jeho rostoucím vlivem - také jeruzalémského krále. Díky zásahům v Egyptě se významně rozšířila Núruddínova moc tímto směrem. Roku 1169 dosáhl jeden z jeho nejvýznamnějších vojenských velitelů Šírkúh jmenování egyptským vezírem. Když po dvou měsících zemřel, zaujal toto místo jeho synovec, dosud neznámý velitel kurdského původu Saláhuddín ibn Ajjúb. Tak nastoupil cestu k moci jeden z nejproslulejších muslimských vládců, Saladin. Zpočátku vykonával funkci vezíra a formálně byl Núruddínovým místodržícím v Egyptě. Když pak v roce 1171 zemřel tehdejší fátimovský chalífa al-Ádid, zabránil Saladin jmenování jeho nástupce a podřídil šíitský Egypt sunnitskému chalífovi v Bagdádu.\n"}
{"id": "59312", "url": "https://cs.wikipedia.org/wiki?curid=59312", "title": "Troll (internet)", "text": "Troll (internet)\n\nTroll (či trol) je v internetovém slangu účastník online diskusních fór, chatů či blogů, který začíná hádky, provokuje čtenáře na internetu a rozsévá neshody tím, že zveřejňuje záměrně provokativní, urážlivé nebo irelevantní (\"off-topic\") příspěvky k citlivým tématům. Jeho cílem je vyprovokovat ostatní uživatele k emotivní odezvě\nnebo jinak narušit normální, věcnou diskusi a odklonit se od tématu debaty. Činnost trolla bývá v internetovém diskurzu nazývána trollingem či trollováním.\n\nČinnost trollů neunikla ani sociálním inženýrům. Tak se stává, že je troll placeným, nebo i dobrovolným (z přesvědčení) spolupracovníkem nějaké agentury a jejich činnost bývá za účelem dosažení nějakého cíle koordinována. Cíle mohou být rozličné, od propagace nějakého výrobku přes dezinformační činnost nějaké agentury až třeba k propagaci nějakého náboženství. V souvislosti s trolly organizovaně využívanými jako prostředek pro šíření poplašných zpráv mluví také o \"armádách trollů\" či \"trollích farmách\".\n\nSlovo troll pochází ze švédštiny, ve skandinávské mytologii označovalo zlou démonickou bytost (trpaslíka nebo obra), žijící v jeskyních či mořích.\n\nTrolling bývá často spojen s internetovými útoky a kyberšikanou. V roce 2011 vyvolal ve Velké Británii velkou vlnu znepokojení případ teprve patnáctileté Natashy MacBrydeové, která se po sérii urážlivých anonymních zpráv rozhodla spáchat sebevraždu. To však agresorům nestačilo, cílem útoku se poté stala i pietní stránka založená na její počest.\n\nDalší odstrašující případ se udál v roce 2012 v Austrálii, kdy soustavné obtěžování a zneužívání twitterového účtu novozélandské moderátorky Charlotty Dawsonové vyústilo v její smrt.\n\nCílem trolla je bavit se rozvracením diskuse. Pokud jej diskusní komunita bude ignorovat, přestane jej jeho činnost bavit. V angličtině pro vyjádření tohoto postoje existuje několik ustálených rčení a zkratek, například:\n\n„Armády trollů“ prosazující zájmy určitého státu, mohou značně narůst s vývojem technologií a umělých inteligencí. Již dnes jsou zaznamenány případy „Trollobotů“, tj. automatizovaných účtů na sociálních sítích, které sdílí příspěvky určené k propagandě. S rozvojem technologií umělé inteligence jako např. Amazon Alexa, Google Duplex, nebo Microsoft Cortana vzrostou možnosti kamuflovat falešnou identitu a „Trolloboti“ tak budou ještě hůře odlišitelní.\n\n\nS cílem potírat dezinformace a infiltrovat organizované skupiny internetových trollů se rekrutují takzvaní Elfové. Podobně jako trollové, získali i Elfové své jméno podle mytologické humanoidní rasy. Stejně jako trollové pracují Elfové v anonymitě, pod falešnými profily, kterými se snaží ovlivnit dění zejména na sociálních sítích. Někteří ověřují fakta a uvádějí na pravou míru nepravosti, jež jsou dílem trollů, jiní se snaží splynout s ostatními trolly a následně se infiltrovat do tajných skupin a diskuzních fór, ve kterých trollové domlouvají své postupy. Vzorem pro české elfy byla obdobně nazvaná skupina z Pobaltí, kde se tamní elfové snaží zabránit falšování historie. K činnosti Elfů v České republice se přihlásil publicista Bob Kartous. Česká skupina elfů se prezentuje pomocí facebookové stránky \"Čeští elfové\", kde nesdílí vzájemné kontakty, ale především techniky efektivního boje proti internetovým trollům.\n\n\n"}
{"id": "59313", "url": "https://cs.wikipedia.org/wiki?curid=59313", "title": "Oběhová soustava", "text": "Oběhová soustava\n\nOběhová soustava (kardiovaskulární systém, cévní soustava) je jedna z orgánových soustav živočichů. Slouží zejména k transportu živin, plynů a odpadních látek z tkání nebo do tkání. Transportním médiem je krev nebo hemolymfa. Člověk a ostatní obratlovci mají uzavřenou oběhovou soustavu. Někteří jiní živočichové však mají otevřenou oběhovou soustavu. Primitivní kmeny nemají vůbec žádnou.\n\nS kardiovaskulárním systémem úzce souvisí i lymfatická soustava. O embryonálním vývoji oběhové soustavy referuje článek embryonální vývoj kardiovaskulární soustavy člověka.\n\nHlavním účelem oběhové soustavy živočichů je rozvádět živiny, dýchací plyny a hormony. Soustava bývá často úzce spjata se soustavou trávicí a dýchací, ale navazuje na ni i soustava vylučovací.\n\nOběhovou soustavu nemají jednobuněčné organismy podobné živočichům, jako jsou prvoci – u nich funkci cévní soustavy obstará pouhá difuze látek v buněčné cytoplazmě. Také někteří mnohobuněční živočichové nemají cévní soustavu: např. žahavcům a ploštěncům stačí tzv. gastrovaskulární soustava, kde se odehrává trávení i rozvod látek. Touto dutinou se látky určitým způsobem distribuují po celém těle a pronikají do tkání, kde následuje jejich difuze mimobuněčnou tekutinou. U hlístů je to vyřešeno jinak: mají tzv. pseudocoelom, což v podstatě znamená, že se živiny mohou volně pohybovat celým tělem vyjma uzavřené trávicí soustavy.\n\nU mnoha skupin bezobratlých se vyvinuly různé jednoduché, nebo i důmyslné oběhové systémy. K nejjednodušším patří např. oběhová soustava pásnic, která se omezuje na několik dutin (lakun) vzniklých odškrcením od tělní dutiny. Promyšlenější systém cév vzniká v rámci uzavřené oběhové soustavy kroužkovců, u nichž krev proudí na břišní straně těla dozadu a na hřbetní straně směrem dopředu. Příčné spojky mezi břišní a hřbetní cévou jsou stažitelné a plní funkci srdcí. Oběhová soustava kroužkovců představuje základní schéma oběhové soustavy vůbec: ostatní cévní systémy vznikají vlastně úpravou tohoto základního schématu s ohledem na tvar a velikost těla.\n\nU členovců však je uzavřená část cévní soustavy redukována na malé úseky cév a tekutina (tzv. hemolymfa) se rozlévá do tkání, takže se jedná spíše o otevřenou cévní soustavu. Srdce členovců je velmi velké, což umožňuje pumpovat hemolymfu s dostatečnou silou, aby mohla proudit po celém těle i bez potřeby cév. Podobnou (otevřenou) cévní soustavu mají však i (jinak spíše nepříbuzní) měkkýši: srdce opět pumpuje hemolymfu přímo do tkání a ta se až následně sbírá pomocí cév zpátky do srdce. Výjimkou jsou v tomto ohledu hlavonožci, kteří mají druhotně uzavřené cévní řečiště.\n\nVšichni obratlovci mají určité společné rysy ve stavbě své (uzavřené) oběhové soustavy. Tyto rysy nejvíce vyniknou u primitivních zástupců, jejichž oběhová soustava si zachovává většinu původních znaků. Krev je pumpována srdcem do ventrální (břišně umístěné) aorty. Z ní se odštěpuje řada cév směřujících do žaberních oblouků, kde dochází k okysličování. Část okysličené krve putuje vnějšími karotidami do hlavy. Cévy žaberních oblouků se spojují do párové dorzální aorty, která směřuje posteriorním směrem („směrem k ocasu“). Ještě předtím se nicméně z dorzální aorty odštěpují bohatě okysličené vnitřní karotidy, které vedou do hlavy a obvykle zásobují mozek. Párová dorzální aorta se přibližně v úrovni jater spojuje do jedné cévy a následně zásobuje tkáně na ocasním konci těla. V průběhu dorzální aorty se ovšem odštěpuje celá řada malých či větších tepen – například tepna podklíčková, jež zásobuje krví horní končetiny či přední ploutve, či tepna kyčelní, která vede do dolních končetin. Krev se vrací do srdce systémem předních a zadních kardinálních žil, které se sbíhají ze všech částí těla do žilního splavu. Důležitou složkou oběhové soustavy obratlovců je jaterní portální oběh, který přivádí krev ze střev.\n\nU jednotlivých skupin obratlovců samozřejmě došlo k obrovským změnám stylu života. Následně se jejich oběhová soustava natolik přizpůsobila, že výše popsané základní schéma nemusí být patrné.\n\nV uzavřené cévní soustavě obratlovců se krev rozvádí pomocí krevních cév, jichž existují tři základní typy:\n\nSrdce ryb je sinusovitě zahnutá céva přepažená chlopní a obklopená svalovinou. Má jednu síň a jednu komoru. Krev je z něj vytlačována do žaberních tepen, kde dochází k okysličování. Okysličená krev se sbírá do dalších tepen a rozvádí se po celém těle, načež se kapilární systémy spojují do žil, jimiž krev odchází žilním splavem do srdeční síně.\n\nU obojživelníků dochází k redukci žaberních oblouků v souvislosti s přechodem k suchozemskému stylu života. Míra jejich redukce závisí na příslušnosti ke konkrétní skupině (ocasatí, žáby) a na vývojovém stadiu (pulec či dospělec). Roli dýchacího orgánu přejímají do značné míry plíce, z nichž se okysličená krev vrací do levé síně srdce. V pravé síni je krev odkysličená. Existence dvou síní je anatomickým přizpůsobením, které souvisí se vznikem plicního (malého) oběhu. Komora je však stále jedna a krev se v ní mísí: jen někteří obojživelníci mají určité záhyby či nedokonalé přepážky, jež omezují míšení krve okysličené a neokysličené. Zajímavostí je, že malá část plicních artérií neprochází plícemi, nýbrž směřuje do kůže, kde dochází k doplňkovému kožnímu dýchání.\n\nU plazů byl doveden do dokonalosti suchozemský způsob života, čemuž odpovídá i stavba cévní soustavy. Ve srovnání s obojživelníky dochází ke vzniku výraznějších přepážek uprostřed původní srdeční komory, čímž se postupně vyvíjí pravá a levá komora srdeční. Krev však stále může mezi komorami proudit a zpravidla dochází ke značnému míšení okysličené krve (z levé komory) s krví odkysličenou (v komoře pravé). Výjimkou jsou krokodýli: u nich je vytvořena mezi komorami úplná přepážka a krev se již nemůže mísit. Pokračuje přestavba původních žaberních oblouků v souvislosti s tím, že plazi nemají žábry. Krev opouští srdce hned třemi cévami, které jsou deriváty původní ventrální aorty ryb: těmito třemi cévami jsou pravá aorta, levá aorta a plicní kmen. Pravá aorta zásobuje krví pravou část těla, levá aorta směřuje do levé části těla. V typickém případě je pravá aorta poněkud větší, než ta levá. V krvi putují oválné červené krvinky obsahující buněčná jádra.\n\nPtáci jsou blízcí příbuzní plazů (zejména krokodýlů) a oběhová soustava tomu jen nasvědčuje. Dochází k úplnému rozdělení komory na levou a pravou část. Levá síň je spojena s levou komorou, pravá síň s pravou komorou. Z pravé komory vychází plicnice směřující do plic. Z levé komory vychází aorta – jedná se vlastně o původní levou aortu plazů. Původní pravá aorta plazů je u ptáků zcela redukována. Červené krvinky ptáků jsou oválné a obsahují jádra.\n\nTaké savci mají kompletně oddělené srdeční komory a jsou tedy nositeli dvoukomorového a dvousíňového srdce. I u savců došlo k redukci mnohých žaberních oblouků. Krev ze srdce rozvádí do těla aorta, která však vzniká z levé větve šestého aortálního oblouku (na rozdíl od pravé větve, jako tomu je u ptáků). Jinak jsou savci spíše jen vyvrcholením trendů, které započaly u plazů, ačkoliv k dílčím změnám dochází (např. ve způsobu zakládání podklíčkových tepen). Červené krvinky jsou až na výjimky (velbloud) bezjaderné.\n\nLidská oběhová soustava je uzavřená a je složená ze dvou hlavních okruhů: tzv. malý srdeční oběh cirkuluje krev mezi srdcem a plícemi, zatímco ve velkém srdečním oběhu koluje krev mezi srdcem a celým tělem, aby byly živiny a kyslík dopraveny k buňkám.\n\nOběhová soustava má v lidském těle celou řadu různých funkcí. Přenáší kyslík do tkání a odvádí CO. Rozvádí živiny z trávicí soustavy do jater (vrátnicový oběh) a z jater do orgánů celého těla. Odvádí odpadní látky do ledvin (vznik moči) a do kůže (vzniká pot). Rozvádí po těle hormony z endokrinních žláz (žlázy s vnitřní sekrecí) a teplo (čímž řídí termoregulaci). Zprostředkovává obranu organismu proti choroboplodným zárodkům – tvorbou protilátek a mechanickým zničením. Oběhová soustava konečně vytváří a udržuje stálé vnitřní prostředí.\n\nPřibližně uprostřed třetího týdne embryo již není schopné dodávat živiny do všech částí těla pomocí prosté pasivní difúze a objeví se potřeba vytvořit specializovaný cévní systém. Buňky, které jsou určeny pro vznik cévní soustavy, se rekrutují z řad mezodermu laterální destičky. Některé se postupně mění v myoblasty budoucího srdce, jiné se oplošťují a vytváří tzv. krevní ostrůvky – duté útvary, které postupně dávají vzniknout prvním cévám i krevním buňkám. Srdce prochází velmi komplikovaným embryonálním vývojem samo o sobě, je potřeba správně vytvořit všechny základní vrstvy a dutiny, chlopně mezi nimi, ale i třeba převodní srdeční systém. Co se týče cévního řečiště, to v podstatě kopíruje evoluční historii. V určité fázi je tak v lidském embryu možno najít artérie vedoucí k jednotlivým žaberním obloukům. Během dalšího vývoje však samozřejmě většina těchto tepen (tzv. aortálních oblouků) zakrňuje či podléhá značným změnám a dává vzniknout některým z nejdůležitějších cév v lidském těle (například z nich vznikají karotidy nebo podklíčkové tepny).\n\nDůležitý přelom v uspořádání cévní soustavy je narození dítěte, kdy zaprvé přestane proudit krev z placenty a zadruhé tělo začne využívat plíce k dýchání. Zavře se zkratka zvaná ductus arteriosus, což umožní vyšší průtok krve plícemi. Vlivem následných tlakových změn uvnitř srdce se také zavírá foramen ovale (otvor mezi síněmi) a u většiny jedinců dojde do jednoho roku k úplnému srůstu. Samozřejmě dojde také k zániku pupečníkových tepen, pupečníkové žíly a také cévy známé jako ductus venosus, které měly význam jen pro plod napojený na placentu.\n\n"}
{"id": "59319", "url": "https://cs.wikipedia.org/wiki?curid=59319", "title": "Přenositelnost telefonních čísel", "text": "Přenositelnost telefonních čísel\n\nJako přenositelnost telefonních čísel se označuje možnost uživatele telefonních služeb udržet si své telefonní číslo i po změně poskytovatele připojení, tzn. „přenést“ své číslo od jednoho operátora k druhému.\n\nCílem přenositelnosti je zvýšení konkurence, neboť pokud je zákazník při změně operátora přinucen změnit si telefonní číslo, přináší to na jeho straně nemalé náklady, např. musí tuto změnu sdělit všem partnerům, vytisknout nové vizitky a hlavičkové papíry atd. Bez přenositelnosti je proto výrazně motivován zůstat u původního operátora. Proto je v rámci zlepšování hospodářské soutěže přenositelnost v mnoha zemích nařízena zákonem.\n\nV Česku byla přenositelnost telefonních čísel pevných telefonních linek zákonem zavedena k 1. lednu 2003.\n\nOd 15. ledna 2006 je pak možno přenášet i čísla mobilních telefonů. Není však možné přenášet telefonní čísla mezi mobilními telefony a pevnými telefonními linkami. Mobilní operátoři ji zavedli na základě zákona č. 127/2005 Sb. o elektronických komunikacích. Přesné podmínky přenositelnosti potom upravoval následně vydaný předpis ČTÚ.\n\nUživatel může změnit mobilního operátora aniž by musel měnit telefonní číslo a čekat nepřiměřeně dlouhou dobu. Podle zákona 127/2005 Sb. o elektronických komunikacích (§ 63 odst. 8, Zákon č. 127/2005 Sb., o elektronických komunikacích) jsou smluvní ujednání, která by obsahovala takové podmínky a postupy pro ukončení smlouvy, které jsou odrazující od změny poskytovatele služeb elektronických komunikací, neplatná.\n\nAby mohl účastník přenést své číslo od jednoho operátora k druhému, musí podstoupit několik kroků. V dalším je popsán přechodu od operátora \"A\" k operátorovi \"B\":\n\nTermín přenesení čísla si zpravidla lze zvolit, uživatel o něm v každém případě je informován textovou zprávou na kontaktní mobilní telefon. Samotný přenos proběhne v nastavený den mezi půlnocí a šestou hodinou ranní. Stará karta SIM bude deaktivována a její telefonní číslo bude přeneseno na novou kartu.\n\nPřestože si mobilní operátoři mezi sebou za přenesení čísla účtují poměrně vysoké částky, pro uživatele je změna levnější. Přenesení čísla na paušální program je zdarma nebo za korunu, několik set korun je u některých operátorů nutné zaplatit za předplacenou kartu (údaje z února 2006).\n\nPřenesení čísla je pro zákazníka podle zákona placená služba. Většina poskytovatelů služeb však tuto službu zákazníkům poskytuje zdarma v rámci boje o zákazníka (mezi sebou si poplatky za přenesení účtují zejména na základě nákladů spojených s provozováním procesů (fixním a variabilních). U menších poskytovatelů služeb se nezřídka kdy setkáte i platbou za přenesení účtovanou přímo zákazníkovi, musí být však uvedena v platném ceníku.\n\nOd prvního požadavku na přenos telefonního čísla do samotného přenesení proběhne minimálně několik dnů. Podle zkušeností celý proces trvá týden až čtrnáct dnů.\n\nNejméně jeden z operátorů nabízí nadstandardní výhody uživatelům, kteří již započali proces přenosu s cílem přesvědčit je, aby zůstali\n\nPro převod je třeba podle typu operátora poslat SMS ve tvaru \"PRENOS XXXXXXXXXXX PPPPPPPP\" (kde X je kód přenosu čísla KPČ/PAC ID, a P je PUK) na číslo 999111 (či 999340) nebo \"PRENOS OBJ HHHH XXXXXXXXXXX\" (kde H je heslo) na číslo 7700.\n\nOd 1. září 2013 došlo ke změně postupu při přenosu telefonních čísel. Přenos by měl probíhat rychleji, záleží na tom, kdy zákazník obdrží ČVOP (Číslo výpovědi opouštěného poskytovatele). Přenos probíhá opět v několika krocích (přechází se operátora \"A\" k operátorovi \"B\"):\nPřenos čísla trvá 4 pracovní dny od získání a předání ČVOP. Postup pro získání ČVOP se liší podle opouštěného operátora, většinou stačí zavolat na infolinku a spolu s uvedením bezpečnostních kódů k SIM kartě podat výpověď. O tom jak přenos probíhá informuje přejímající operátor formou SMS či emailem.\n\nSituace se může zkomplikovat, pokud má zákazník paušální tarif; opouštěný operátor zpravidla požaduje písemnou výpověď, uhrazení všech pohledávek před uvolněním čísla k přenosu, zároveň se zpravidla aplikuje výpovědní lhůta, pokud je ve smlouvě ujednaná.\n\nU předplacených karet je podmínkou kladný a aktivní kredit; zákazník nesmí být v mínusu a nesmí mít zablokované odchozí hovory z důvodu prošlé platnosti kreditu. Nevyužitý kredit u opouštěného operátora propadá, nicméně zákazník může zažádat o jeho vrácení a poskytovatel služby je povinen ho zákazníkovi vrátit.\n\nPřenos čísla mají někteří operátoři zpoplatněný, proto je třeba před zadáním přenosu prostudovat ceníky obou operátorů.\n\n"}
{"id": "59322", "url": "https://cs.wikipedia.org/wiki?curid=59322", "title": "Skupina", "text": "Skupina\n\nSkupina může označovat:\n\n"}
{"id": "59326", "url": "https://cs.wikipedia.org/wiki?curid=59326", "title": "1. asociační liga 1929/30", "text": "1. asociační liga 1929/30\n\n1. asociační liga 1929/30 byla 6. oficiálním ročníkem československé fotbalové ligy. Soutěž vyhrál tým SK Slavia Praha, zajistil si tak 4. mistrovský titul, když obhájil ten z minulé sezóny. Titul jako jediný tým v historii dokázala vyhrát bez ztráty bodu. Do tohoto ročníku postoupily ČAFC Vinohrady (které však na konci ročníku sestoupily) a Teplitzer FK. Z ligy sestoupily ČAFC Vinohrady a SK Čechie Karlín. Nejlepším střelcem se stal František Kloz, který za SK Kladno vstřelil 15 branek.\n\nFrantišek Plánička (-/0/-),\nJosef Sloup-Štaplík (-/0/-) –\nVáclav Bára (-/1),\nFrantišek Černický (3/0),\nKarel Čipera (-/1),\nAdolf Fiala (-/0),\nBohumil Joska (-/11),\nFrantišek Junek (-/13),\nJosef Kratochvíl (-/2),\nAntonín Novák (12/0),\nJosef Pleticha (-/0),\nAntonín Puč (-/14),\nJosef Suchý (-/...),\nFrantišek Svoboda (-/13),\nAdolf Šimperský (-/0),\nJindřich Šoltys (-/7),\nLadislav Šubrt (5/0),\nAntonín Vodička (14/0),\nLadislav Ženíšek (-/0) –\ntrenéři John William Madden\n\nVladimír Bělík (10/0/-),\nKarel Hátle (-/0/-),\nFrantišek Hochmann (-/0/-) –\nVáclav Brabec-Baron (6/3),\nKarel Bressany (-/0),\nJaroslav Burgr (-/0),\nAntonín Carvan (-/1),\nOtto Haftl (-/4),\nFerdinand Hajný (-/0),\nKarel Hejma (-/1),\nAntonín Hojer I (-/4),\nAntonín Jiran (-/1),\nJan Knobloch-Madelon (-/0),\nFrantišek Kolenatý (-/0),\nJosef Košťálek (-/11),\nJaroslav Ladman (-/2),\nAntonín Moudrý (-/2),\nAdolf Patek (-/0),\nAntonín Perner (-/2),\nKarel Pešek-Káďa (-/0),\nOldřich Rulc (4/2),\nJosef Silný (-/8),\nJan Smolka (-/4),\nMartin Uher (-/1),\nVáclav Uhlíř –\ntrenér John Dick\n\nVáclav Benda I (14/0/1) –\nVáclav Baier (-/0),\nFrantišek Fait (-/3),\nKarel Hromádka (-/12),\nJaroslav Kašpar (-/0),\nAntonín Klicpera (-/0),\nAntonín Křišťál (-/3),\nVáclav Křížek (-/0),\nŠtěpán Matěj-Štěpán (-/0),\nFrantišek Mareš I (7/0),\nKarel Meduna (-/8),\nOtto Novák (-/6),\nKarel Podrazil (-/2),\nStanislav Soukup (-/0),\nJaroslav Srba (-/2),\nFrantišek Stehlík (-/0),\nKarel Steiner (-/0),\nVojtěch Sýbal-Mikše (-/0),\nJaroslav Vlček II (4/1) –\ntrenér ...\n\nAntonín Kulda (12/0/-),\nAntonín Šimek (2/0/-) –\nJosef Barták (1/0),\nKarel Bejbl (14/8),\nFrantišek Hofmann I (14/0),\nAntonín Kašpar (2/0),\nJan Knížek (14/4),\nFrantišek Krejčí (12/0),\nJaroslav Kučera I (11/0),\nEmil Seifert (6/0),\nJaromír Skála (7/9),\nJan Smolka (6/8),\nAntonín Šedivý (13/9),\nAntonín Šindelář (12/0),\n... Šlita (1/0),\n... Štípek (1/1),\nFrantišek Tyrpekl (14/0),\nJan Wimmer (12/5) –\ntrenér Robert Cimera\n\n... Höfer (-/0/-),\nVáclav Moravec (-/0/-) –\n... Banasz (-/0),\nŠtefan Čambal (-/1),\nKarl Haberstroth (-/5),\nOtto Haftl (-/7),\nJosef Kratochvíl-Kráťa (-/0),\nRudolf Krčil (-/0),\nArnošt Kreuz (-/1),\nLeopold Menšík (-/0),\nJosef Miclík (-/0),\nWilly Mizera (-/0),\n... Morawetz (-/2),\nJan Neugebauer-Tintík (-/...),\n... Peiml (-/1),\n... Rejsek (-/0),\nHeinrich Schöpke (-/0),\nJosef Šíma (-/11),\nJosef Thaut (-/...),\n... Verih (-/0),\n... Weigelhofer (-/...),\nFrantišek Wieser (-/6) –\ntrenér ...\n\nOldřich Šesták (-/0/0),\nKarel Tichý (-/0/0) –\nVáclav Brož (-/0),\nJosef Čapek (-/4),\nAntonín Černý (-/0),\nJosef Čtyřoký (-/0),\nFrantišek Hendrych (-/5),\nJiří Herink (-/0),\nJaroslav Horák (-/0),\nJosef Junek I (-/4),\nFrantišek Kloz (13/15),\nJaroslav Koubek (-/0),\nJaroslav Kozel (-/2),\nKarel Kraus (-/2),\nHugo Laitner (-/0),\nEmanuel Petřík (-/0),\nJosef Šulc (-/0),\nFerdinand Üblacker (-/0),\nVáclav Vraga (-/0) –\ntrenéři Jindřich Plecitý a Jaroslav Široký\n\nAntonín Kaliba (-/0/0),\n... Kužel (-/0/0),\nJan Pašuth (-/0/0) –\nJiří Fišer (12/5),\nAlois Hliňák (-/3),\nEmanuel Hliňák (-/1),\nFrantišek Hojer (-/3),\nMiloslav Hubka (-/0),\nJosef Jelínek I (-/1),\nJaroslav Kašpar (-/1),\nMiloslav Kašpar (-/0),\nAntonín Mašek (-/0),\nVojtěch Mašek (-/0),\nBohuslav Morávek (-/0),\nAntonín Müller (-/0),\nStanislav Papírník (-/0),\nVáclav Pohanka (-/0),\nAntonín Ptáček (-/0),\nFrantišek Stehlík (-/0),\nMatěj Sýbal-Mikše (-/2),\nVáclav Vaník-Váňa (-/1),\nJaroslav Vršecký (-/0) –\ntrenér ...\n\nStanislav Andrejkow (-/0/0),\n... Křik (-/0/0),\nJaroslav Pelcner (-/0/0) –\nVáclav Čepelák (-/0),\nVlastimil Borecký (-/0),\n... Krátký (-/1),\nAntonín Mašat (-/1),\nOtto Mráz (12/2),\nBohumil Nussbauer (-/0),\nFrantišek Pelcner (-/7),\nKarel Severin (-/0),\nJan Sýkora (-/0),\nVáclav Šmejkal (-/0),\nBohumil Štverák (-/0),\nJiří Šulc (-/0),\nFrantišek Vodička (-/0),\nJan Vopařil (-/5),\n... Zinner (-/3) –\ntrenér ...\n\n\n"}
{"id": "59330", "url": "https://cs.wikipedia.org/wiki?curid=59330", "title": "Karotka", "text": "Karotka\n\nSlovo karotka znamená\n"}
{"id": "59334", "url": "https://cs.wikipedia.org/wiki?curid=59334", "title": "Brány", "text": "Brány\n\nBrány jsou zemědělské náčiní, sloužící k tzv. vláčení, což je povrchová úprava pole po orbě nebo jarní ošetření luk a někdy též k zahrnování osiva. Skládají se obvykle z mřížové konstrukce, na níž jsou dolů umístěné hroty. Existují ale i jiné konstrukce.\n\nPoužívají se tak, že jsou vlečeny traktorem nebo potahem po poli. Hřeby rozbíjejí větší hroudy a do malé hloubky rozrušují a zarovnávají povrch pole.\n\nBrány patří k nejstarším zemědělským strojům.\n\n\nPohon podle druhu bran (vývodový hřídel, tření o půdu). Patří sem brány talířové (diskové), hřebové-kývavé, vířivé\n\n"}
{"id": "59336", "url": "https://cs.wikipedia.org/wiki?curid=59336", "title": "T. R. Field", "text": "T. R. Field\n\nBohdan Vojtěch Šumavanský, rodným jménem Theodor Adalbert Rosenfeld, (23. dubna 1891 Praha-Nové Město – 4. srpna 1969 Praha-Vinohrady) byl český básník a bohém, člen Svazu spisovatelů. Ve 30. letech 20. století vydal tři básnické sbírky pod literárním pseudonymem T. R. Field (Theodor Rosenfeld Field), a sice \"Kosočtverce na ohradách\" (1930), \"Kruhy pod očima\" (1933) a \"Lomikel na dlásnech\" (1937). Jeho poezie se vyznačuje jazykovou hravostí a lze v ní nalézt styčné body s nonsensovými básněmi Christiana Morgensterna nebo se satirickými texty Jaroslava Haška.\n\nPřestože za svého života nebyl Field umělecky příliš úspěšný, stal se výraznou osobností pražských vináren, jeho nápady se předávaly ústně a byly dále rozvíjeny. Na jeho dílo navázal také Ervín Hrych se svou \"Krhútskou kronikou\" (1967). Po roce 1989 se zájem o Fieldovy texty obnovil a byly vydávány v různých výborech. Jeho dílem se zabýval především literární historik a spisovatel Petr Kovařík, mimo jiné sestavitel nejrozsáhlejšího souboru prací z básníkovy pozůstalosti – knihy \"Kosočtverce na ohradách\" (1998).\n\nOtcem Theodora Adalberta Rosenfelda byl pražský německý lékař „nemocí tajných a Venušiných“, Karel Damián Rosenfeld, syn rabína ve slovenském Hlohovci. Studoval medicínu ve Vídni, během studií konvertoval ke křesťanství a dal se pokřtít. Po ukončení studia působil jako lékař – důstojník v námořnictvu. Později provozoval lékařskou praxi ve Vídni. Tam se seznámil s Voršilou rozenou Apfelbeckovou z Koutu na Šumavě a oženil se s ní. Po sňatku se rodina přestěhovala do Prahy a Karel Damián si zde otevřel ordinaci a lékárnu v Ostrovní ulici. A zde, v domě čp. 146/16 (na domě je pamětní deska), se narodil 23. dubna 1891 jako deváté dítě a pohrobek Theodor Adalbert. Jeho matce prý dalo dost práce nechat pokřtěné dítě připsat zemřelému otci. O jeho skutečném otci tehdy kolovaly různé zvěsti. Matka byla pohledná a oduševnělá a mezi její ctitele patřil například hrabě Jiří Stadion či profesor Josef Thomayer.\n\nDětství strávil Adalbert v Domažlicích, kam se rodina po smrti otce odstěhovala. Po celý život vnímal Adalbert Domažlice jako svůj domov a jistotu. To bylo nejspíš také jedním z důvodů pozdější změny občanského jména na Bohdan Vojtěch Šumavanský. Ve veršovaném Věnování na začátku plánované sbírky \"Žalničky pro chodskou lásku\" napsal:\n\nAdalbert studoval na pražském gymnáziu, později absolvoval s vyznamenáním obchodní akademii. V roce 1912 zemřela jeho matka a Adalbert se rozhodl odejít do Anglie. V roce 1914 se vrátil do Prahy. Jeho vynikající znalost angličtiny a dalších jazyků i jeho široké filologické zájmy se zdály být vynikající profesionální kvalifikací.\n\nV roce 1915 své budoucí nevěstě koupil vinárnu Taverna mezi Malou Stranou a Smíchovem. Ovšem spíše než majitelem byl v Taverně hostem a vinárna zkrachovala. Adalbert si musel najít zaměstnání u vody, házel písek na „cíly\", tedy pískařské lodi. V lednu 1916 se oženil s o osm let starší Vilmou Křepinskou a ještě téhož roku odjel s armádou do Uher. V roce 1917 byl již ale ze zdravotních důvodů opět v Praze a pracoval jako kancelářský pomocník na pražském c. k. místodržitelství, později jako učitel angličtiny na jazykové škole Polyglotta na Národní třídě. V několika letech vystřídal řadu zaměstnání, například v mezinárodní společnosti námořní dopravy Cunard Line, také byl korektorem Státní tiskárny. Občas se živil i překlady, jež se staly jeho nejtrvalejším, i když pouze příležitostným příjmem. V roce 1923 si úředně změnil jméno na Bohdan Vojtěch Šumavanský.\n\nPro jeho dráhu spisovatele bylo významné setkání se Zdenou Ančíkem a Karlem Konrádem, redaktory satirického časopisu \"Trn\", v roce 1929. Nabídli mu spolupráci a Rosenfeld-Šumavanský získal v časopise vlastní rubriku Literární zádrhel. V roce 1930 vydal soukromým nákladem za pomoci přátel svou první sbírku \"Kosočtverce na ohradách\". O tři roky pak vyšla sbírka \"Kruhy pod očima\" a v roce 1937 třetí svazek básní, \"Lomikel na dlásnech\". Není známo, jaký finanční efekt mělo pro Fielda vydání jeho básní, nicméně četné dedikace, tištěné i vpisované, svědčí o přítomnosti značného počtu mecenášů. Field užíval familierní označení „méca\" a ujalo se i jeho rčeníː „Není méci, není deci\".\n\nPo svém návratu z Anglie v roce 1914 nalezl Field přátele především mezi pražskou bohémou. Pravděpodobně byl i návštěvníkem proslulého Waltnerova Montmartru, kam chodíval i Jaroslav Hašek, Emil Artur Longen, Zdeněk Matěj Kuděj, Egon Erwin Kisch, také Franz Kafka a Max Brod. Emil Artur Longen byl Fieldovým blízkým přítelem, Field se o něm dokonce zmínil, když mluvil o svém ztraceném textu hry \"Cestující s varhanama\". Zdá se, že její text zapůjčil E. A. Longenovi a ten jej podle Fieldových slov „vzal s sebou do pekla“. Longenova smrt Fielda zasáhla a on mu věnoval báseň, ve které ho oslovujeː „Arture, zářný druhu můj“. Přátelil se také s Františkem Tichým, vytvořili spolu několik kreslených vtipů pro časopis \"Trn\". Field měl malíře v oblibě. Jeho dalším blízkým přítelem byl Mirko Eliáš (zemřel roku 1938). Ten je také autorem Fieldovy karikatury, otištěné v roce 1934 v časopise České slovo. Na T. R. Fielda vzpomíná\" také Vladimír Neff v knize \"Večery u krbu\". Hovoří zde o salónu, který pořádala na Malé Straně paní Lauermannová, dcera spisovatelky píšící pod pseudonymem Felix Téver.\n\nČas protektorátu prožil Rosenfeld-Field-Šumavanský kuriózním způsobem. Využil svého židovského dědečka Salomona Rosenfelda, rabína v Hlohovci na Slovensku a svého křesťanského otce. Oba jeho předci měli domovské právo v „Galgoči“ (tj. Hlohovci). K tomuto domovskému právu se přihlásil i Field a opravdu mu bylo pod přijatým jménem Bohdan Vojtěch Šumavanský roku 1943 přiznáno slovenské občanství. Stal se tak občanem Slovenského štátu a žil v Praze jako cizinec se slovenským pasem. Zůstává záhadou, jak se mu to podařilo a nebýt dochované policejní přihlášky, znělo by to jako další Fieldova mystifikace.\n\nV poválečných letech chystal Field vydání další knihy veršů, o vydání jeho textů uvažoval mimo jiné bibliofil a antikvář Karel Zink. Z plánů však sešlo vinou básníkovy liknavosti při sestavování sbírky a neochotě přestat svou tvorbu proměňovat a zůstat u jedné definitivní podoby práce. Neuskutečnil se ani žádný z dalších projektů. Fieldova satira nevyhovovala požadavkům doby a Field, přestože byl členem Svazu spisovatelů a zasílal každoročně spisovatelské organizaci i nakladatelství své nové verše, u vydavatelů neměl úspěch. Z jeho obsáhlé tvorby byla uveřejněna pouze báseň „Kaňkův dům“ v časopise \"Nový život\" v roce 1952, a to pod jménem Bohdan Šumavanský, a „Žlutá řeka“ v \"Básnickém almanachu 1953\". Když na počátku padesátých let dostal dvakrát podporu od ministerstva kultury, reagoval svérázněː\n\nV padesátých letech se prohloubil Fieldův sklon k alkoholismu, který ho spolu s počínajícím duševním onemocněním přivedl na léčení v bohnické psychiatrické léčebně (1954–55). Svaz mu sice slíbil, že umožnění vydání jeho satir, vtipů a humoru, ale slib opět nesplnil. Tehdejší činitelé viděli ve Fieldovi přinejmenším podivína, vždyť v roce 1954 se dostavil na svaz spisovatelů s kategorickým požadavkem, že si nepřeje být jmenován národním umělcem. V roce 1962 časopis \"Plamen\" otiskl báseň „Šedá šedesátka“, podepsanou Bohdan Šumavanský (T. R. Field). Ve stejném čísle Ervín Hrych představil ukázku z chystané knihy \"Krhútská kronika\" (1967). Redaktor nakladatelství Československý spisovatel Radovan Krátký byl v roce 1968 poslední, kdo plánoval vydání výboru z díla T. R. Fielda. Sehnat všechny Fieldovy rukopisy se ukázalo být velkým problémem, a tak nakonec k vydání souboru nedošlo. Knihy se Field tedy nedočkal. Pouze časopis \"Plamen\" otiskl před básníkovou smrtí sedmnáct básní, podepsaných T. R. Field, což ovšem není ani zdaleka reprezentativní vzorek jeho díla. Field zemřel k ránu 4. srpna 1969 v Praze na Vinohradech ve svém bytě v Římské ulici v domě č. 3 (dům již neexistuje). Na úmrtním oznámení je uvedeno jméno Bohdan V. Šumavanský alias T. R. Field a obě tato jména se nacházejí také na jeho hrobě v urnovém oddělení pražského Vinohradského hřbitova.\n\nByl pokřtěn jako Theodor Adalbert Rosenfeld, v průběhu života přijal jméno Bohdan Vojtěch Šumavanský. Publikoval pod mnoha různými jmény – v Prakršnu se označil jménem Vratiprst Choromysl Krombožinec, některé své satiry z padesátých let podepsal pseudonymem Theo Trefil. V 60. letech uváděl své jméno v podobě T. R. Field-Šumavanský. Přátelé ho oslovovali profesore Rosi nebo jen Rosi, někdy také Ted nebo Teda a on sám se v korespondenci s přáteli z 50. a 60. let podepisoval jako Rozina Sepranec.\n\n\n\nPo roce 1990 začala Fieldova pozůstalost vycházet v různých výborech:\n\nNejrozsáhlejším a nejúplnějším souborem Fieldových textů se pak stala kniha \"Kosočtverce na ohradách\" (1998), ed. Pavel Kovařík. Kniha obsahuje tyto oddíly:\n\nV pozůstalosti se zachoval také rukopis obscénní poémy \"Balada o čackém Výhoňovi a luzném Buziáškovi\", jež podle autorovy zmínky na konci \"Lomikelu na dlásnech\" údajně vyšla jako soukromý tisk. Není však jasné, zda k vydání skutečně došlo, a pokud ano, není známo, že by se nějaký výtisk dochoval. Báseň se v pozdějších výborech neobjevila. Mezi svými pracemi uváděl autor také \"O dědečkovi zvící pivní láhve a jiné pohádky\" (ze kterého však zřejmě nebylo napsáno více než dochovaný náčrt) a \"U Zeleného Shakespeara\" (zde se asi mělo jednat o označení plánové sbírky básní, případně o mystifikaci), divadelní hra \"Cestující s varhanama\" (jejíž rukopis se ztratil, existoval-li vůbec, již ve 30. letech), vaudeville \"Pod střechou klobouku\" z 60. let (pravděpodobně pouze chystaný a kromě několika písní nerealizovaný), veršovaná scéna \"Návrh scény pro operu buffu pro Ferdinanda Vlka a Františka Proseckého, sochaře\" a překlad \"20 duchovních zpěvů plantážních černochů amerických\" (1936), patrně skutečně vytvořený, ale v rukopise nenalezený.\n\nFieldovo dílo bývá čteno v návaznosti na satiru Jaroslava Haška a jeho okruhu a na buřičství Františka Gellnera, je však možné vypozorovat i další zdroje, ze kterých čerpal. Za svého pobytu v Anglii se Field seznámil s tradicí nonsenové poezie, limericku, a nelze přehlédnout ani jeho zjevnou sympatii k Christianu Morgensternovi, otci německé nonsenové poezie. Neváhal použít ani máchovských jambůː\n\nDobové stylistické a jazykové experimenty, futurismus a dadaismus byly filologicky nadanému Fieldovi blízké. Jazyková hravost, potěšení z etymologie a jazykových experimentů se projevuje už v nepublikovaném Prakršnu z roku 1914, kde se rodil fantasticky groteskní svět boha kanálů Lomikela. Field psal na vše, co mu přišlo pod ruku. Jídelní lístky, účtenky z pivnic a vináren, pozvánky. Jeho dílo proto bylo leckdy považováno za tvorbu obecnou, anonymní. V prostředí vináren a hospodských hovorů svérázná slovotvorba a filosofie Prakršna začala žít samostatným životem, čemuž jeho autor už nemohl zabránit. Satirické i hravě nesmyslné verše byly dále rozvíjeny dalšími lidmi, z čehož občas vznikala nedorozumění a Field pak obviňoval z plagiátorství své přátele, jako v případě knihy \"Krhútská kronika\" (1967) od Ervína Hrycha, neboť dílo T. R. Fielda posloužilo jako zřejmý inspirační zdroj celé knihy. Postava boha Lomikela vystupuje v této knize v roli hlavního boha starých Krhútů.\n\nDůkazem rozšíření Fieldova Prakršna jsou také vzpomínky Adiny Mandlové. Herečka začíná svou knihu \"Dneska už se tomu směju\" slovy: „Pustorálek je osamělé bílé stavení na konci vesnice, kde když sekera vzduchem zasviští, nízkého stropu mozek docákne. Nevím, kde jsem to četla nebo slyšela.“ V dochovaném Fieldově rukopisu je pustorálek vysvětlen jinak, jako „opuštěné místo se stavením, v němž bývá jen staré harampátí, povadlé věnce, zetlelé hřbitovní stuhy ap. Víří tu kolo věčnosti a obchází Lomikel. Též stavení samo.“ Není však jasné, zda je alternativní definice také Fieldovým dílem, nebo vznikla v rámci další práce s jeho nápady. Sama Mandlová sdělila Petru Kovaříkovi, že se Fieldem osobně neznala a že o pustorálku věděla díky kocourkovskému konferenciérovi Jaroslavu Procházkovi; ve skutečnosti je pravděpodobnější, že se k ní povědomí o něm dostalo přes Fieldova přítele Mirka Eliáše, se kterým hrála v několika filmech.\n\nVůči většině oficiální a uznávané literární produkce měl Field vztah spíše negativní a jednotlivé její osobnosti se často stávaly terčem jeho satirických šlehů. Ve svých verších se vysmíval Viktoru Dykovi, Rudolfu Medkovi, Josefu Čapkovi, Karlu Čapkovi, Františku Langerovi, Josefu Svatopluku Macharovi, Petru Bezručovi, Josefu Haisi Týneckému a další autorům, ale též kritikům a představitelům literárního života, například Františku Götzovi, Otakaru Štorch-Marienovi či Ferdinandu Peroutkovi. S básníkem Josefem Horou se Field podle některých narážek dostal dokonce do fyzického konfliktu ve vinárně U Paukertů. Básníkovi měl za zlé, že z časopisu Trn přešel do Melantrichu, a zejména to, že redaktorem zůstal i v době protektorátu. V roce 2004 se objevil jeden z číslovaných výtisků Horovy epigramatické sbírky \"Popelec\", do nějž Field vepsal své vlastní verše a komentáře k jednotlivým básním. Na poslední stránce reagoval posměšným epigramem na básníkův pohřeb do Slavína.\n\n"}
{"id": "59339", "url": "https://cs.wikipedia.org/wiki?curid=59339", "title": "Matylda Anglická", "text": "Matylda Anglická\n\nMatylda Anglická (7. února 1102, Winchester – 10. září 1167, Rouen), známá též jako \"císařovna Matylda\", byla římská císařovna a hraběnka z Anjou, neúspěšná kandidátka na anglický trůn.\n\nMatylda byla dcera anglického krále Jindřicha I. a jeho první ženy Matyldy Skotské. Jako dítě byla zasnoubena s o mnoho let starším císařem Jindřichem V., za kterého se také ve dvanácti letech provdala. Svatba se konala roku 1114 v Mohuči. Mladá nevěsta však svému choti potomky nedala.\n\nRoku 1120 nečekaně zahynul následník trůnu Vilém Adelin při potopení \"Bílé lodi\" během plavby přes Lamanšský průliv. Stala se tak jedinou dědičkou anglického trůnu a po smrti svého manžela roku 1125 se na pokyn otce vrátila jako vdova do rodné Anglie. Aby jí otec zajistil postavení následnice trůnu, přiměl anglickou šlechtu, aby ji uznala za svou příští panovnici a 17. června 1128 ji v Le Mans provdal za Geoffroye z Anjou, který ovládal rozsáhlá území na severu Francie. Toto manželství nebylo příliš šťastné. Matylda byla o jedenáct let starší než Geoffrey, byla velmi tvrdohlavá a soudobé prameny o ní s oblibou říkají, že byla příliš mužská a panovačná. I přesto se manželům podařilo zplodit tři syny, z nichž nejstarší Jindřich později úspěšně uplatnil rodový nárok na trůn.\n\nPo smrti krále Jindřicha I. roku 1135 se anglická šlechta vzepřela tomu, že by jim měla panovat žena a raději uznala za krále jejího bratrance Štěpána z Blois, jenž byl synem sestry zesnulého krále. Matylda okamžitě zorganizovala odboj, který vedl její polorodý bratr Robert, hrabě z Gloucesteru, jeden z nejpřednějších anglických šlechticů. Situace v zemi vyústila v občanskou válku, která trvala téměř dvacet let. Země byla rozdělena mezi dva tábory, které střídavě nabývaly vrchu a ustupovaly. Postupem času se Matyldiny šance na získání trůnu zmenšovaly, protože mezi šlechtou nebyla oblíbená a její manželství s rovněž neoblíbeným hrabětem z Anjou jí také neprospělo. I když byla část šlechty ochotna uznat nárok Matyldy jako Jindřichovy dcery, jejího muže jako krále odmítali svorně všichni.\n\nRoku 1147 zemřel Robert z Gloucesteru, čímž Matyldina strana přišla o vůdce. Její manžel anglickou válku nikdy nepodporoval, a tak situace vypadala beznadějně. Nečekaně se ale do čela odporu proti Štěpánovi postavil Matyldin čtrnáctiletý syn Jindřich, který se velmi brzy projevil jako schopný vojevůdce a taktik. Štěpánova slabost, rozvrácená situace v zemi a v neposlední řadě i nepopularita Štěpánova dědice Eustacha vydláždily mladému Jindřichovi cestu k trůnu. Roku 1153 (po Eustachově smrti 17. srpna 1153) smlouvou z Wallingfordu Štěpán oficiálně Jindřicha jmenoval svým následníkem. O rok později Štěpán zemřel. Tak se Matyldin nárok na trůn realizoval v osobě jejího syna, který nastoupil na trůn jako Jindřich II.\n\nHrdá císařovna, jak se po celý svůj život nechala s ohledem na své první manželství titulovat, do Anglie již nikdy nevkročila a nezúčastnila se ani synovy korunovace. Nadále mu ale pomáhala se správou kontinentálního panství a ke konci svého života se uchýlila do kláštera. Zemřela roku 1167 a byla pohřbena v normandském klášteře Bec. Roku 1847 byly její ostatky přeneseny do rouenské katedrály Notre-Dame.\n\n"}
{"id": "59340", "url": "https://cs.wikipedia.org/wiki?curid=59340", "title": "Toluen", "text": "Toluen\n\nToluen (chemicky methylbenzen) je čirá, ve vodě nerozpustná těkavá kapalina, jejíž páry tvoří se vzduchem třaskavou směs. Patří mezi aromatické uhlovodíky, je zdraví škodlivý.\n\nExistuje několik možností zápisu vzorce toluenu. Zkrácená strukturní podoba vzorce je na obrázku vpravo v tabulce. Další možnost zápisu vzorce spočívá v tom, že místo dvojných vazeb se uprostřed šestiúhelníku dělá kružnice. V nezkráceném strukturním vzorci jsou zapsány všechny atomy uhlíku a vodíku i dvojné vazby mezi nimi.\nKromě strukturních vzorců se používá také molekulový (sumární): CH. Dále se používá vzorec racionální: CHCH.\n\nOd toluenu je možné vytvořit dva různé radikály (s jedním odtrženým vodíkem). Pokud je odtržen vodík z methylové skupiny, vzniká benzyl, pokud je odtržen z benzenového jádra, jde o tolyl (podle polohy uvolněné vazby se pak rozlišuje 2-tolyl, 3-tolyl a 4-tolyl).\n\nToluen se vyskytuje v malém množství v petroleji, z kterého se průmyslově vyrábí. Je možné ho laboratorně připravit reakcí benzenu s chlormethanem, jako katalyzátor se při této reakci používá chlorid hlinitý (AlCl):\n\nToluen je díky výhodným teplotám tání a varu možné použít jako náplň do teploměrů. Dále se používá jako rozpouštědlo barev a laků.\n\nSvé místo má i při výrobě jiných sloučenin, typickým příkladem je výroba trhaviny TNT, chemicky trinitrotoluen. Je možné z něj také připravit benzen:\n\nToluen je používán také ve směsích s benzenem a xylenem jako příměs pro zvyšování oktanového čísla automobilových benzinů. Je i součástí řady rozpouštědel, leštidel, lepidel atd.\n\nToluen dráždí oči a dýchací cesty, má tlumivý účinek na CNS a kardiovaskulární systém. V organismu se rychle metabolizuje (především na kyselinu hippurovou, v menší míře také na benzoylglukuronid a na kresoly konjugované se sulfátem a glukuronidem) a vylučuje močí. Akutní toxicita je relativně nízká (orální LD u potkanů je 2 600 - 7 000 mg/kg, inhalační LC 8 800 ppm). Při chronické expozici byly popsány neurotoxické účinky, například encefalopatie, trvalé poruchy zraku až slepota, a porušení rovnováhy (degenerace mozečku). Karcinogenita, mutagenita, teratogenita ani reprodukční toxicita zatím nebyla prokázána.\n\nToluen je poměrně často zneužíván i narkomany, kteří úmyslně vdechují jeho těkavé výpary. Pro umocnění účinků jej aplikují v nevětraných místnostech, pod dekou, případně v plastovém sáčku přetaženém přes hlavu, s čímž jsou nicméně spojeny mnohé případy úmrtí, jelikož inhalací toluenu nelze přesně určit bezpečné dávkování. Pro počátek intoxikace jsou příznačné úporné tupé bolesti hlavy, podráždění sliznic, nevolnost až zvracení, posléze se dostavuje stav podobný opilosti provázený pocity euforie a zvýšené tělesné teploty, záchvěvy horka a mravenčením, postižený ztrácí schopnost rozumně uvažovat, je labilní, obhroublý; chůze je zpravidla vrávoravá, objevují se přechodné poruchy zraku. Mnohdy se rozvíjejí stavy zmatenosti, dezorientace, poruchy řeči a výslovnosti, narušené vnímání času a prostoru, sluchové a zrakové halucinace, v případě citlivých osob až psychóza.\n\nRozsáhlé množství uživatelů nicméně umírá již v počátcích užívání, příčinou bývá obvykle zadušení zvratky, zranění z pádů, nebo zástava dýchání či selhání srdce v případě neúmyslného předávkování. Dlouhodobé užívání toluenu může vést k rozvoji závislosti a jeho časté vdechování navozuje degenerativní změny v játrech, ledvinách, srdci, kostní dření, dýchacích cestách a mozku. Toluen je jakožto velmi levná droga značně oblíben, a proto již v Česku není volně dostupný, pouze na živnostenský list.\n\nPravidelné užívání toluenu se projeví toxickou encefalopatií vyznačující se trvalým oslabením intelektu, úpadkem osobnosti až demencí. Z konkrétních projevů to jsou poruchy vidění, poškozené funkce mozečku a pyramidových neuronů, přítomny jsou také léze v různých částech mozku.\n\nZnečištění ovzduší toluenem je v České republice systematicky monitorováno Státním zdravotním ústavem. V roce 2005 byly nejvyšší roční koncentrace toluenu naměřeny v Ústí nad Labem (13,3 μg.m-3) a v Praze 2 v Legerově ulici (10,87 μg.m-3). Na ostatních místech se znečištění pohybovalo mezi 0,66 až 7,37 μg.m-3.\n\n\n"}
{"id": "59348", "url": "https://cs.wikipedia.org/wiki?curid=59348", "title": "Rozkladová komise", "text": "Rozkladová komise\n\nRozkladová komise je poradní orgán ústředního orgánu státní správy, který navrhuje vedoucímu ústředního orgánu státní správy (např. ministrovi) rozhodnutí v řízení o rozkladu. Stanovisko rozkladové komise není pro vedoucího, který o rozkladu rozhoduje, závazné.\n\nRozkladová komise má nejméně pět členů. Předsedu a ostatní členy rozkladové komise jmenuje ministr nebo vedoucí jiného ústředního orgánu státní správy. Většinu členů rozkladové komise tvoří odborníci, kteří nejsou zaměstnanci dotčeného ústředního orgánu státní správy. Rozkladová komise může jednat a přijímat usnesení v nejméně pětičlenných senátech a většina přítomných členů musí být odborníci, kteří nejsou zaměstnanci ústředního orgánu státní správy.\n"}
{"id": "59349", "url": "https://cs.wikipedia.org/wiki?curid=59349", "title": "Jindřich II. Plantagenet", "text": "Jindřich II. Plantagenet\n\nJindřich II. Plantagenet nazývaný také někdy \"Jindřich II. z Anjou\" ( \"Henry Plantagenet\", \"Henry FitzEmpress\", 5. března 1133, Le Mans – 6. července 1189, hrad Chinon) byl anglický král, první ze tří synů hraběte Geoffroye z Anjou a Matyldy, dcery anglického krále Jindřicha I. Jako dědictví po otci získal velké územní zisky ve Francii a zároveň významné postavení v evropské politice. Osudným se Jindřichovi stal spor s Tomášem Becketem a také boj jeho synů o nástupnictví. Patří k nejvýznamnějším panovníkům v anglické historii.\n\nJindřich byl popisován jako energický a charismatický muž, který velmi brzy proslul jako vojevůdce i jako dobrý panovník. Jeho největší chybou byl velký neklid, který ho nutil k neustálé činnosti, a také prchlivost, kterou zdědil po otci a která byla typická i pro většinu jeho potomků. O předcích z otcovy strany se hovořilo jako o mužích s \"návaly černého vzteku\" a původem od Meluzíny, Satanovy dcery. Kvůli své zálibě v prostém šatstvu získal přídomek \"Krátký plášť\".\n\nSvůj nárok na anglický trůn, který zdědil po své matce, si musel nejprve vybojovat. V době jeho dětství ovládal Anglii bratranec jeho matky, Štěpán III. z Blois, který trůn uzurpoval na její úkor. Hned po Štěpánově nástupu roku 1135 propukla v zemi občanská válka, kterou se podařilo ukončit až roku 1153, kdy dvacetiletý Jindřich porazil Štěpána a jeho spojence a přinutil ho podepsat mírovou dohodu. Štěpán jmenoval Jindřicha svým nástupcem místo svých potomků a když o rok později zemřel, Jindřich nastoupil na trůn. Svým příchodem upevnil v Anglii dominantní postavení francouzské kultury.\n\nPo smrti svého otce zdědil Jindřich rozsáhlé území v severní Francii, za která musel složit lenní přísahu francouzskému králi Ludvíku VII. Tak se prý setkal s o jedenáct let starší Eleonorou Akvitánskou, která byla Ludvíkovou manželkou. Eleonora byla nejbohatší dědičkou té doby – patřila jí Akvitánie a Poitou na jihu Francie – a byla prý i nejkrásnější ženou, která v té době žila. Roku 1152 se Eleonora rozvedla s francouzským králem z důvodu příliš blízké příbuznosti. Vrátila se na své panství v Akvitánii a tam se o dva měsíce později bez králova svolení, které bylo nezbytné, provdala za Jindřicha, se kterým byla v podobně blízkém příbuzenském vztahu jako s Ludvíkem. Jindřich tak ve svých rukou shromáždil mnohem větší území, než měl k dispozici francouzský panovník.\n\nO rok později se stal anglickým následníkem a roku 1154 byl spolu s Eleonorou korunován anglickým králem. Roku 1170 jmenoval spoluvládcem v Anglii svého nejstaršího žijícího syna Jindřicha Mladíka. Nechal ho korunovat za krále, ale spoluvláda byla jen formální. Ve skutečnosti si Jindřich II. veškerou moc i nadále podržel pro sebe. Se svým nejstarším synem měl pak řadu sporů a ozbrojených konfliktů. Jindřichovým úhlavním nepřítelem byl francouzský král Ludvík VII. Jejich vztahu nepřispělo ani to, že Eleonora, která Ludvíkovi dala jen dvě dcery, porodila Jindřichovi osm dětí, z toho pět synů. Po smrti Ludvíka VII. se stal francouzským králem Ludvíkův syn Filip II. August, který po Jindřichovi II. rovněž vyžadoval lenní poslušnost, což se ale hrdému králi Anglie příliš nezamlouvalo. Jindřich II. byl na území Anglie suverénním vladařem, přes své državy ve Francii byl stále vazalem krále francouzského. Byl vazalem velmi mocným, jelikož francouzský král Filip II. August vládl ve Francii menšímu území než Jindřich II. Tyto územní spory vedly k řadě válečných střetů mezi oběma panovníky, přičemž Filip II. August obratně využíval mocenských ambicí všech Jindřichových synů a štval je proti otci.\n\nJindřich za své vlády pobýval střídavě na svých panstvích v Anglii i Francii, jeho předním zájmem bylo ale obnovení pořádku v Anglii. Musel se postarat o nápravu škod, vzniklých válkou a Štěpánovou vládou. Obnovil státní správu, zreformoval soudnictví a také omezil pravomoci církve. Roku 1164 byly podepsány tzv. Clarendonské úmluvy, v nichž se šlechta i církev zavázala k návratu k zákonům, které byly platné před Štěpánovým nástupem na trůn.\n\nDo opozice se postavila církev, která se nechtěla vzdát privilegií, která za války získala. V čele stál arcibiskup canterburský, Tomáš Becket, který byl dříve Jindřichovým kancléřem a blízkým přítelem. Po jeho jmenování arcibiskupem, o které se Jindřich osobně zasadil, jejich vztah ochladl a Becket se v zájmu církve obrátil proti králi. Tento spor se táhl až do roku 1170, kdy byl arcibiskup v Canterbury zavražděn královými družiníky. Není jisté, zda se tak stalo na králův příkaz či nikoli, obvinění z jeho vraždy se Jindřich už nikdy nezbavil. Becket se za svoje mučednictví dočkal svatořečení a Canterbury se stalo jedním z nejslavnějších poutních míst.\n\nPo Beckettově smrti začalo Jindřichovo postavení upadat a jeho pozice už nebyla nikdy tak pevná. Nakonec se proti němu postavili i jeho synové, které silně podporoval nový francouzský král Filip II. August a také Jindřichova manželka.\n\nRoku 1183 zemřel Jindřichův následník a na jeho místo nastoupil Richard, později zvaný Lví Srdce. Jeho mladší bratři Geoffrey a Jan Bezzemek se nechtěli smířit s bratrovou vládou a tak se mezi nimi rozpoutal boj o moc. Richard byl podporován matkou, král Jindřich stranil nejmladšímu Janovi a střídavě svou podporu všem kandidátům na trůn projevoval Filip II. August. Když mu Richard složil lenní přísahu za kontinentální území a pak se na stranu francouzského krále přiklonil i Jan, Jindřich II. Plantagenet už byl na konci sil. Byl donucen podepsat mírovou dohodu s Filipem a smířit se se svými syny. Krátce potom roku 1189 opuštěný a zrazený zemřel, po smrti byl pohřben nahý, protože jej služebnictvo o všechno obralo.\n\nPoslední odpočinek Jindřich nalezl v opatství Fontevrault po boku své ženy a syna Richarda.\n\nJindřich II. se stal inspirací pro mnoho spisovatelů z anglicky mluvících zemí, bezesporu nejslavnějším dílem se stala divadelní hra Jamese Goldmana \"Lev v zimě\" popisující vztahy mezi Jindřichem, Eleonorou a jejich syny v období Vánoc roku 1183. Tato hra sloužila jako předloha stejnojmennému filmu z roku 1968 od režiséra Anthony Harvey. Postavu Jindřicha II. v ní ztvárnil Peter O'Toole. Podruhé byla hra zfilmována v roce 2003 režisérem Andrejem Končalovským. Hlavní roli Jindřicha si v tomto filmu zahrál Patrick Stewart.\n\n\n"}
{"id": "59350", "url": "https://cs.wikipedia.org/wiki?curid=59350", "title": "Filatelie", "text": "Filatelie\n\nFilatelie je obor zabývající se předměty filatelistického zájmu, zejména poštovními známkami, celinami, celistvostmi, otisky poštovních razítek, poštovními nálepkami, kolkovými známkami a signetami, nově také pohlednicemi. Soustřeďuje se na jejich vzhled, výrobu a použití v poštovním provozu.\n\nPrvní výskyt slova \"filatelie\", ve francouzské podobě \"philatélie\", je spolehlivě doložen. Poprvé jej použil Georges Herpin v časopise \"Le Collectioneur de timbres-poste\" 15. listopadu 1864. Slovo filatelie je tvořeno z řeckého \"philos\" (přítel) a \"ateleia\" (zaplacení poplatku). Byly navrženy i alternativy jako \"timbrofilie\" nebo \"timbrologie\", ale nevžily se.\n\nAčkoli mnoho lidí ztotožňuje filatelii se zálibou ve sbírání známek, samotná filatelie je poněkud širší pojem. Filatelista - badatel může studovat velmi vzácné známky, aniž by je vlastnil. Některých známek totiž zbylo jen několik málo exemplářů a ty jsou obvykle v muzeích nebo soukromých sbírkách.\n\nDíky filatelii můžeme ze zdánlivě stejně vypadajících známek podrobnějším zkoumáním rozpoznat jejich různé odchylky, jako jsou odlišné druhy papíru, různé průsvitky (vodoznaky), odstíny barvy, různé druhy zoubkování a další. Porovnáním se záznamy vydávatele, kterým je obvykle stát (a jen někdy poštovní správa) můžeme zjistit, zda tyto odchylky byly úmyslné, či nikoli. Dalším bádáním se zjišťuje, jak a proč k jednotlivým odlišnostem došlo.\n\nProtože známka je poukázkou na čerpání poštovních služeb, tedy cenina, vznikla v průběhu let řada padělků ke škodě pošty. A protože známky jsou současně i předmětem sběratelského zájmu, ty dražší z nich byly a jsou padělány ke škodě sběratelů. V rámci filatelie proto působí zkušení sběratelé-filatelističtí znalci, kteří se odhalováním obou druhů padělků zabývají.\n\nTechnická filatelie se zabývá studiem techniky výroby známek a jejich identifikace. Mezi tyto prvky patří:\n\n\nNámětová filatelie se zabývá náměty, tedy tím, co je zobrazeno na známce. Jako námět může sloužit téměř cokoliv (osobnosti, krajiny, obrazy, zvířata, květiny, sport, doprava atd.). Námětová filatelie se například zabývá chybami vzniklými už při návrhu, postupnými změnami v návrhu, nebo také proč byl jaký námět použit na konkrétní známku.\n\nPoštovní historie se soustřeďuje na užití známek při doručování zásilek. Zabývá se také studiem poštovních razítek, úřadů a dalších poštovních autorit a procesy, při kterých zásilka putuje od odesilatele k adresátovi.\n\nAerofilatelie se zabývá leteckou poštou, tedy zejména použitím leteckých známek a nálepek, studiem leteckých celistvostí apod. Jedná se obecně o vzdušnou přepravu poštovních zásilek - tedy letadlem, balónem nebo vzducholodí. V poslední době se od tohoto oboru odštěpila astrofilatelie.\n\nGeografilatelie se zabývá vydanými známkami z hlediska zeměpisného a politického. Zjišťuje se, zda a kým byly pro určité území vydány známky a zda byla naplněna poštovní funkce těchto známek. Pro označení takových území se vžil pojem známková země.\n\nFilatelie je převážně založena na rozpoznávání a studiu filatelistického materiálu. Lidské smysly nejsou tak přesné, jak bychom někdy potřebovali, a proto jim musíme pomáhat různým způsobem. Některé průsvitky můžeme snadno zjistit tím, že se na známku podíváme proti světlu, někdy musíme použít speciální zvýrazňovací roztok nebo ultrafialovou lampu, využívající světla určitého spektra. Dále se používají různá zvětšovací skla (lupy), zoubkoměry nebo mikrometry (na měření tloušťky papíru).\nPři studiu lze také s úspěchem používat počítač včetně scanneru, který zvětší libovolný detail a pomůže rozlišit jednotlivé typy známek či razítek; toto lze s výhodou použít také u celistvostí.\n\nJedním z možných důvodů studie jednotlivý edicí známek je vyhnout se nákupu padělané známky. Padělatele lze rozdělit na dvě základní skupiny a to padělatelé, kteří se snaží získat prospěch na úkor poštovního úřadu a známky uvést do oběhu. Ale ve 21. století tento případ již neznáme. A druhá skupina padělatelů, která se snaží ošálit sběratele prodejem padělané známky a vydává známku za pravou. V československé filatelii je vysoce padělanou kontroverzní edice tzn Pošta Československá 1919. Tato edice nebyla vydána a tištěna pod správou poštovního úřadu, proto ji nelze považovat za oficiální tisk. I přesto je velmi oblíbenou sběratelskou oblastí. Zejména s ohledem na to, že v převratové době mnoho evropských států vydávalo přetištěné známky. Příklad jednoduchého studia padělků edice 1919 pomocí známých informací a pomůcek lze najít na mnoha stránkách, kde se zkoumá vzájemné rozmístění a poloha písmen, tvar písmen, použitá barva, technika přetisku, atd. Pokud ovšem chce mít sběratel jistotu, že nekupuje padělek, je dobré se obrátit na znalce v oboru filatelie, který svými znalostmi a případně fotoatestem ověří pravost známky. Tato služba je věřejně dostupná a každý solidní aukční dům tuto službu u dražších známek nabízí.\n\n\n"}
{"id": "59351", "url": "https://cs.wikipedia.org/wiki?curid=59351", "title": "3G", "text": "3G\n\n3G (též „třetí generace mobilních telekomunikačních technologií“) je zkratka označující mobilní zařízení a mobilní sítě podle vyhovující standardu \"International Mobile Telecommunications-2000 (IMT-2000)\" vydaného unií ITU. Standard 3G nabízí možnost bezdrátového přenosu hlasu (telefonní hovor) a dat (UMTS) pro přístup k Internetu), videotelefonii a mobilní televizi s rychlostí alespoň 200 kbit/s. Pozdější vydání standardu 3G je občas označováno jako 3.5G (HSDPA) a 3.75G (HSUPA) s rychlostí jednotek Mbit/s. Předchůdcem 3G sítí je jsou standardy 2G a nástupcem jsou 4G sítě.\n\nNástup třetí generace telefonů (jako vlajková aplikace této generace jsou označovány videohovory) byl zpožděn očekáváním ohromných zisků z této technologie vedoucím k vypisování aukcí na prodej licencí pro tuto generaci. Poplatky, které musely telekomunikační společnosti za licence zaplatit, je finančně velmi zatížily a zpozdily vlastní nástup této generace hlavně v Evropě. Výjimku v tomto tvořilo Japonsko a Korea, které před prodejem licencí daly přednost rychlému vývoji IT infrastruktury.\n\nJaponsko bylo první zemí, která zavedla třetí generaci mobilních telefonů. V roce 2005 používalo v Japonsku tyto mobily třetí generace 40 % uživatelů. Ukázalo se ovšem, že hlavní využívanou službou nebyly videohovory, ale stahování hudby poskytované speciálními firmami jako jsou KDDI, EZchakuuta a Chaku Uta Full services.\n\nV ČR je pokrytí 3G od počátku slabé. V ČR se nebude 3G vypínat dříve než v roce 2020.\n\n"}
{"id": "59354", "url": "https://cs.wikipedia.org/wiki?curid=59354", "title": "Hospodářský cyklus", "text": "Hospodářský cyklus\n\nHospodářský cyklus označuje kolísání ekonomické aktivity na úrovni celé ekonomiky nebo její velké části (nikoliv pouze v určitém sektoru) okolo dlouhodobého trendu. Střídání relativního ekonomického růstu a relativního poklesu je nazýváno cyklem. Toto kolísání je často měřeno pomocí hrubého domácího produktu a dalších makroekonomických indikátorů.\n\nDélka hospodářského cyklu se při různých příležitostech liší v závislosti na jeho původu, ekonomice, ve které k němu dochází, a dalších četných faktorech. Po ukončení jednoho cyklu ekonomika plynule přechází do druhého. Při zkoumání hospodářského cyklu je třeba rozlišovat mezi cyklickými jevy a běžnými fluktuacemi ekonomiky. Pokud lze identifikovat alespoň dva po sobě jdoucí cykly, lze hovořit o cyklickém vývoji dané veličiny.\n\nPři sledování výkyvů ekonomiky je třeba rozlišovat mezi hospodářským cyklem (tj. cyklicky se opakujícími jevy) a izolovanými hospodářskými fluktuacemi. Fluktuace se objevují jednotlivě a náhodně, zatímco cyklus přichází opakovaně, ačkoliv někdy v nepravidelných intervalech.\n\nHlavním znakem hospodářského cyklu je pravidelné opakování ekonomického růstu a následného poklesu. To může být dáno přirozenou nebo umělou periodicitou.\n\nTypický je vliv ročního cyklu: Jednoznačně je patrný například na stavebnictví. Čím kratší cykly, tím lokálnější mají charakter: Globální systém má příliš velkou setrvačnost, než aby se na něm projevily, spíše se vyruší. Naopak místně mohou být právě krátké vlivy značné: Hospodský snadno pozná, že ve vedlejší továrně opět měli výplatní den. Za celkové zkoumání tedy stojí pouze dlouhodobé cykly. Ekonomika se typicky zkoumá zvnějšku, pozorováním jejího chování, její vnitřní model není znám. Lze postupovat buď tak, že se k pozorovanému chování zpětně dohledávají příčiny (neočekávaný pohyb cen komodit, zdánlivě bez příčiny), nebo tak, že se nejdříve formuluje hypotéza o budoucích důsledcích známé změny a následně se tato empiricky ověřuje. Výsledkem má být zjištění citlivosti konkrétních parametrů ekonomiky na konkrétní jevy a na základě toho předvídat výsledek pro příští podobné situace.\n\nJedním z předpokládaných vlivů je jedenáctiletý Sluneční cyklus: Vliv na ekonomiku má přicházet na jedné straně přes zemědělství, na druhé straně přes vliv slunečního větru na elektrická zařízení na Zemi. (např. kolapsy rozvodných sítí v Kalifornii, Itálii a Německu během první dekády 21. století). Největší pozornost národohospodářů a investorů se zaměřuje na střednědobé t.zv. Juglarovy cykly (business cycle), které nejvýrazněji ovlivňují konjunkturu a mají celou řadu projevů.Nejzávažnĕjší z nich jsou cylický pokles výroby a cyklická nezaměstnanost. Mezi závažné projevy cyklického hospodářského poklesu patří též finanční krize, prudký pokles akciových kurzů a úpadky firem. Od dob průmyslové revoluce jsou hospodářské cykly a cyklické krize považovány za přirozené jevy resp. za zákonitosti růstu tržní ekonomiky, přičemž existuje řada názorů a škol /smĕrů/, jak je zmírňovat. Současní libertariáni vĕtšinou odmítají zásahy státu do cyklického vývoje ekonomiky.\n\nEkonomické cykly se však mohou vyskytovat i bez jakýchkoli vnějších vlivů: Pak je periodické (harmonické) kmitání přímo vlastností systému. Základním axiomem ekonomie však je, že trh vždy najde rovnovážný stav, tedy ustálenou hodnotu, ale může docházet k překmitu. To v praxi znamená, že v dané ekonomice existují vlivy, které mají tendenci ji pravidelně vychylovat z rovnováhy. Působením volného trhu následně dochází k návratu do nového rovnovážného bodu, odkud je následně opět vychýlena atd.\n\nNa základě takové úvahy pak např. zastánci liberalismu odmítají zásahy státu do ekonomiky s tím, že místo aby se tak problém řešil, naopak se ještě zhoršuje (přilévání oleje do ohně). Argumentem je, že to byly pravě intervence, které ekonomiku vychýlily, a proto ji další intervence v podobném duchu zpět neuklidní, ale naopak pokřiví ještě více. Nastává paradox, kdy stát bere obyvatelům prostředky, aby je mohl utratit; a utrácí je právě na to, že dále pokřivuje hospodářské poměry a tím lidé trpí znovu a ve větším rozsahu. Odpůrci tzv. \"velkého státu\", minarchisté, dále tvrdí, že bez vlivů státu by žádné vnitřní oscilování v ekonomice vůbec nevznikalo.\n\nNa rozdíl od pravidelného cyklu fluktuace představují přizpůsobení se trhu po jednorázových událostech. Nelze tedy hovořit o hospodářském cyklu v pravém slova smyslu, ačkoliv tyto jednorázové události mají tendenci se opakovat.\n\nNepravidelné vlivy na ekonomiku jsou buď impulsní, nebo po jednorázovém přechodu už trvalé. Záleží na flexibilitě ekonomiky do jaké míry se dá těmito vlivy ovlivnit, v jakém územním rozsahu a s jakou svou dynamikou dosáhne nového rovnovážného stavu. Příkladem takových změn mohou být přírodní katastrofy (jako například vlny tsunami v roce 2010 v Indickém oceánu a v roce 2011 v Japonsku), války (v Iráku nebo v roce 2011 sled revolucí v severní Africe a občanská válka v Libyi) a také průlomové technologické objevy (oheň, kolo, kov, uhlí, pára, elektřina, ropa, tranzistor), které všechny nejprve ovlivnily jen určitou část ekonomiky a jejich vliv se postupně přeléval mezi obory k novému ustálenému stavu. Protože jde o nepravidelné jevy (jako např. přechodové jevy), lze se jim bránit jen těžko a spíše plošnými metodami založenými na statistice a řízení rizik.\n\nKaždá ekonomika prochází všemi částmi cyklu, které jsou mnohdy nevyrovnané.\n\nUčebnicový hospodářský cyklus obvykle začíná velkým hospodářským růstem a rozvojem, nazýváme jej expanze (konjunktura). Druhý stupeň hospodářského cyklu nazýváme vrchol, zde dochází ke zpomalení růstu HDP, tempo růstu výroby se zpomaluje. Později se trh nasytí a postupně začne klesat poptávka. Následkem toho se sníží výroba; neefektivní producenti zboží a poskytovatelé služeb zkrachují, nastane třetí fáze cyklu, recese, později deprese a nakonec krize. Poté se celý koloběh opět opakuje.\n\nFáze hospodářského cyklu:\n\nVzhledem k předpokládanému opakování cyklu nelze jednoznačně určit, která fáze je počínající. Dno a vrchol však představují body obratu a konjunktura s recesí jsou hlavními fázemi cyklu.\n\nZatímco standardní vysvětlení hospodářského cyklu se soustředí na problémy během klesající fáze hospodářského cyklu, Rakouská škola naopak vidí problém již v nadměrném růstu v první fázi a nevyhnutelnou krizi považuje za očistnou fázi hospodářského cyklu, po níž přežijí pouze ti efektivnější výrobci.\n\nPodle délky hospodářských cyklů, měřené od bodu obratu k jeho zopakování, se člení do tří základních typů:\n\nEkonomové různých škol vidí dvě hlavní příčiny hospodářského cyklu – monetární a reálné. Zastánci monetárních příčin (monetaristé a Rakouská škola) hospodářského cyklu spatřují jeho původ v neodpovídající nabídce peněz, zatímco zastánci reálného vysvětlení hospodářského cyklu (keynesiánci a zastánci Reálné teorie hospodářského cyklu) spatřují původ hospodářského cyklu v reálných (nepeněžních) jevech.\n\nMonetaristé v čele s Miltonem Friedmanem jsou zastánci monetárního (peněžního) původu hospodářského cyklu. Růst nabídky peněz je určujícím faktorem hospodářského cyklu. Cílem monetární politiky by měl být stabilní růst peněžní nabídky. Pokud nabídka peněz roste příliš rychle, dochází k inflaci a pokud naopak roste pomalu, v ekonomice se objevují deflační tlaky. Rigidní mzdy a ceny při pomalém růstu peněžní nabídky vedou k hospodářskému cyklu.\n\nRakouská teorie hospodářského cyklu se řadí mezi monetární teorie hospodářských cyklů. Dle této teorie je příčinou hospodářského cyklu činnost centrální banky, která v systému bankovnictví částečných rezerv umožňuje úvěrovou expanzi. Komerční banky mohou tedy vytvářet úvěry nad rámec svých rezerv, čímž efektivně vznikají nové peníze. Tyto peníze směřují do nových investic a ekonomika roste. Růst peněžní nabídky se ale následně projeví všeobecným růstem cen neboli inflací. Inflace způsobí, že projekty, které se jevily jako ziskové, se ve skutečnosti stanou ztrátovými a krachují. Nastává krize, která je očistnou fází hospodářského cyklu.\n\nZastánci keynesiánství se při vysvětlování hospodářského cyklu soustředí na agregátní poptávku. Pokles agregátní poptávky vede k poklesu příjmů výrobců, zatímco ceny a mzdy se přizpůsobují pomaleji. Reálné náklady výrobců tedy rostou a ti jsou nuceni propustit část zaměstnanců, což vede k růstu nezaměstnanosti a dalšímu poklesu agregátní poptávky. V tuto chvíli by podle této teorie měla zasáhnout vláda a nahradit výpadek agregátní poptávky růstem státních výdajů.\n\nTeorie reálného hospodářského cyklu se soustředí na negativní šoky v ekonomice (např. růst ceny ropy). Po úvodním šoku dojde k poklesu ekonomické aktivity v určitém sektoru, který se postupně přelívá do dalších částí ekonomiky v důsledku čehož dochází ke krizi.\n\nKolosálním příkladem státních zásahů do průběhu hospodářského cyklu byl tzv. New Deal v USA v polovině 20. století, který se nesl v duchu keynesiánské myšlenky, že \"národ obohatíme tím, že budeme rozbíjet okna\": Nezaměstnaný totiž dostane práci a bude bohatší. A to vše za peníze od občanů, nebo na dluh, a pak tedy opět od obyvatel.\n\n"}
{"id": "59358", "url": "https://cs.wikipedia.org/wiki?curid=59358", "title": "Pieve a Nievole", "text": "Pieve a Nievole\n\nPieve a Nievole // je italská obec v toskánské provincii Pistoia, 50 km severozápadně od Florencie. Obec má rozlohu 12 km² a zhruba 9000 obyvatel.\n\nJe to malá historická obec známá díky osamělému stavení rodiny Medici. Její latinské jméno bylo \"Plebis nebulae\" (\"Fara mlhy\") kvůli mlhám v okolních bažinatých oblastech.\n\n\"Počet obyvatel\"\n"}
{"id": "59359", "url": "https://cs.wikipedia.org/wiki?curid=59359", "title": "Filip II. August", "text": "Filip II. August\n\nFilip II. August (francouzsky \"Philippe Auguste\"; 21. srpna 1165 Paříž – 14. července 1223 Nantes) byl francouzským králem, který přispěl ke sjednocení Francie a odstranění vlivu anglických panovníků na kontinentě. Během své vlády získal zpět velkou část anglického kontinentálního panství. Jeho zásluhou je také modernizace Paříže, kde se zasadil například o vybudování Louvru a dalších významných památek.\n\nKrál Ludvík VII. toužící po synovi potřeboval nutně ženu, která mu dá vytouženého následníka trůnu, a proto se již pět týdnů po smrti své druhé manželky Konstancie potřetí oženil s Adélou, sestrou hraběte Jindřicha I. ze Champagne. Příbuzenství bylo posíleno roku 1164, kdy se Marie, Ludvíkova dcera z manželství s Eleonorou Akvitánskou provdala za macešina bratra a ženich o osmnáct let starší než nevěsta se tak stal zároveň zetěm svého švagra krále.\n\nKrálovo manželství s Adélou bylo požehnáno narozením syna 21. srpna 1165. Dlouze očekávaný Filip pojmenovaný po pradědečkovi se narodil po osmadvaceti letech od uzavření králova prvního manželství a z tohoto důvodu byl nazýván \"Božím darem\". Ludvík VII. byl roku 1179 postižen záchvatem mrtvice, po kterém ochrnul a ztratil i způsobilost k vládě. Vliv získali bratři královny Adély a udrželi si jej až do dvorského sněmu, který se konal téhož roku a kde nemocný král se souhlasem pánů vyhlásil Filipovu korunovaci. Čtrnáctiletý mladíček se nečekaně rychle vymanil z vlivu strýců a Adéla po synově sňatku s Isabelou Henegavskou hledala oporu dokonce i u anglického krále Jindřicha II. Ludvík VII. zemřel o rok později a Adéla se stala vdovou.\n\nFilip se hned na počátku vlády projevil jako obratný diplomat a chopil šance v podobě napjatých vztahů v Anglii. Chytrou manipulací se mu podařilo střídavě ovlivňovat syny anglického krále Jindřicha II. Plantageneta, které tak dostal pod svůj vliv. Podařilo se mu starého krále s pomocí jeho synů porazit a tak ještě víc upevnil svou pozici.\n\nRoku 1190 i přes jisté neshody ustanovil čerstvě ovdovělý Filip svou matku a strýce Viléma, remešského arcibiskupa, do čela regentské rady po dobu své nepřítomnosti v zemi a společně s novým anglickým králem Richardem se zúčastnil třetí křížové výpravy.\n\n4. července 1190, přesně tři roky po bitvě u Hattínu, vyrazili oba králové z Vézelay směrem na Lyon a poté přes Sicílii do Svaté země. Během výpravy se spory mezi impulzivním Richardem a klidným Filipem vyhrotily. Richard se zaplétal do mezinárodní politiky, čímž průběh tažení značně zpomaloval a to Filip nehodlal tolerovat. Během obléhání Akkonu vážně onemocněl a na podzim roku 1191 se oproti předchozí úmluvě rozhodl odcestovat zpět do Evropy. Při návratu do vlasti si vypíchl oko.\n\nRichard Lví srdce se při svém návratu do Anglie dostal do německého zajetí. Filip situace využil a spojil se s Janem Bezzemkem, který se snažil Anglii ovládnout a získat tak výhody v podobě diplomatických ústupků i územních zisků.\n\nKdyž se Jan stal po Richardově smrti anglickým králem, Filip zahájil ještě silnější tlak a postupně oslaboval moc Anglie nejen na kontinentu, ale podněcoval i vnitřní konflikty, které nadále oslabovaly Janovu moc. Roku 1204 získal Normandii a roku 1206 už mu patřila většina anglického území v severní Francii. Tuto svou snahu završil roku 1214 v bitvě u Bouvines.\nTím se Francie stala vůdčí zemí v Evropě a Filip II. August tak dokončil dílo, započaté jeho otcem.\n\nOsobnost krále Filipa byla na svou dobu velmi netypická. Ačkoli se zúčastnil křížové výpravy, nikdy nebyl prototypem válečníka. Údajně se bál koní a nevynikal zvláštní silou. Jeho předností bylo ale logické myšlení a obratná diplomacie, díky které se šikovně pohyboval na šachovnici evropské politiky. Byl ale velmi rozhodný a pokud bylo třeba, dokázal se postavit i do čela vojska. Doboví kronikáři o něm mluvili jako o \"pohledném muži hezké postavy, veselé tváře, s pleší, brunátné pleti, který se rád napije a dobře nají.\"\n\n28. dubna 1180 se jako patnáctiletý oženil s desetiletou Isabelou, dcerou henegavského hraběte Balduina V. a Markéty, dcery Dětřicha Alsaského. Ta do manželství krom plavé krásy, jíž se vyznačoval její rod, přinesla hrabství Artois. Sňatek měl utužit Filipovo spojenectví s Isabeliným strýcem, flanderským hrabětem Filipem, které mělo být protiváhou proti dvorské klice královny Adély a jejích bratrů.Filipův otec téhož roku zemřel a mladí manželé usedli na královský trůn.\n\nRoku 1187 se narodil syn Ludvík, o tři roky později Isabela ve dvaceti letech na následky těžkého porodu dalšího dítěte i s dítětem zemřela. Ovdovělý Filip se poté oženil ještě dvakrát.\n\nSvé postavení v boji proti Anglii se snažil posílit sňatkem s dánskou princeznou Ingeborg, dcerou Valdemara I., od kterého si sliboval námořní pomoc, ke které ale nikdy nedošlo. Tento sňatek uzavřený 15. srpna 1193 v Amiensu také způsobil obrovský skandál, když Filip svou ženu zapudil údajně ihned po svatební noci a usiloval o anulaci manželství. Ingeborg se ale odmítala vzdát postavení francouzské královny, za což ji Filip na několik let držel v domácím vězení.\n\nI přesto, že papež Innocenc III. odmítl sňatek zrušit, oženil se Filip o tři roky později (1196)se znovu s Anežkou Meránskou , dcerou meránského hraběte Bertolda a jeho druhé choti Anežky z dynastie Wettinů, a v tomto svazku vytrval i přes církevní klatbu, která na něj byla uvalena. Interdikt přiměl Filipa k ochotě předložit celou věc koncilu, jehož verdikt přislíbil uznat. Koncil se konal v květnu 1201 v Soissons. Poté byla zpět ke dvoru povolána zapuzená Ingeborg a Anežka odešla na hrad v Poissy, kde při porodu syna Tristana v červenci 1201 zemřela. Z jejích tří dětí přežila dcera Marie a syn Filip Hurepel, které papež 2. listopadu 1201 uznal královými dědici.\n\nBěhem mnoha let, co se snažil o anulaci manželství, používal Filip i prohlášení o impotenci způsobené magickými praktikami. Neschopnost pohlavního aktu pravděpodobně platila pouze pro styk s Ingeborg, protože se králi v rozmezí let 1205–1209 podařilo zplodit levobočka.\n\nFilip II. zemřel na malárii v sedmapadesáti letech.\n\nTělo zesnulého bylo převezeno do Paříže a se vší pompou pohřbeno v královské nekropoli v Saint-Denis a dokonce se po nějakou dobu uvažovalo o jeho možném svatořečení, což ztroskotalo na králově neuspořádaném manželském životě. Drahými kovy bohatě zdobený náhrobek neušel pozornosti několika kronikářů, kteří jej zmínili ve svém díle. Na svou velkolepost doplatil při anglické okupaci Francie v letech 1420 až 1435, kdy byl společně s náhrobky Ludvíka VIII. a Ludvíka IX. roztaven a zlato a stříbro použito k financování války.\n\nPo králově smrti na krátkou dobu nastoupil na francouzský trůn jeho syn z prvního manželství s Isabelou Henegavskou Ludvík VIII. Na Filipovo silné postavení navázal až jeho vnuk, Ludvík IX. Svatý.\n\n\n"}
{"id": "59363", "url": "https://cs.wikipedia.org/wiki?curid=59363", "title": "Ben Affleck", "text": "Ben Affleck\n\nBen Affleck, celým jménem Benjamin Geza Affleck (* 15. srpna 1972 Berkeley, Kalifornie, USA) je americký filmový herec, režisér a scenárista.\n\nS Jennifer Garner má dcery, Violet Anne a Seraphinu Rose Elizabeth, a syna Samuela. V současn době jsou v rozvodovém řízení.\n\nJe znám svými výrazně levicovými názory. V roce 2004 se coby delegát zúčastnil Národního konventu Demokratické strany.\n\nV roce 2015 se pokusil cenzurovat dokument \"Finding Your Roots\" o historii svého rodu, když chtěl zamlčet otrokářskou minulost jednoho svého předka. Když se aféra provalila, odmítla americká televize pořad odvysílat.\n\nJiž několikrát podstoupil léčbu ze závislosti na alkoholu, ale s problémem se závislostí na alkoholu se potýká i nadále.\n\n= Odkaz =\n\n"}
{"id": "59367", "url": "https://cs.wikipedia.org/wiki?curid=59367", "title": "Jimi Hendrix", "text": "Jimi Hendrix\n\nJames Marshall Hendrix, narozen jako Johnny Allen Hendrix (27. listopadu 1942 Seattle, USA – 18. září 1970 Londýn, Spojené království), byl americký kytarista, zpěvák a skladatel. Je považován za jednoho z nejvýznamnějších a nejvlivnějších kytaristů v historii rockové hudby. Po počátečním úspěchu v Anglii dosáhl světového věhlasu zejména díky vystoupení na popovém festivalu v Monterey v roce 1967. V roce 1969 byl hlavní hvězdou festivalu Woodstock. O rok později náhle zemřel ve věku 27 let.\n\nHendrix se narodil 27. listopadu 1942 v americkém Seattlu ve státě Washington v době, kdy jeho otec Al Hendrix, tč. příslušník americké armády, pobýval v Oklahomě. Nedlouho po Hendrixově narození byl převelen do jižního Pacifiku a se svým synem se poprvé setkal až na konci roku 1945. Jeho matka, Lucille Hendrixová, rozená Jeterová, měla v době jeho narození pouhých 17 let. Hendrixovi předci byli černošští otroci, jejich bílí majitelé i indiáni z kmene Čerokézů. Oba rodiče byli v době jejich seznámení profesionální tanečníci. V prvních letech jeho života se o malého Hendrixe střídavě staraly jeho matka, babička, tety a rodinné známé. Roku 1946 nechal Hendrixův otec změnit synovo jméno na James Marshall. Než se Jimiho rodiče rozvedli, stačili spolu mít šest dětí, ale kromě dvou nejstarších bratrů – Jimiho a o čtyři roky mladšího Leona – umístili Al a Lucille Hendrixovi všechny zbylé děti do sirotčinců. Rodina se potýkala s velkými finančními problémy, byla pod dozorem sociálních pracovníků a mnohokrát hrozilo, že budou oba sourozenci umístěni do dětského domova (v případě Leona se tak na chvíli opravdu stalo). Dočasné stěhování buď celé rodiny anebo jen Jimiho a Leona k různým příbuzným či rodinným známým nebylo výjimkou. Hendrixovi rodiče se často hádali, matka nezřídkakdy na určitý čas odcházela po hádce z domu, za nějaký čas se vrátila, ale opět se se svým manželem pohádala a vše začalo nanovo. Po jedné hádce se matka domů už nikdy nevrátila a Hendrix tak začal žít pouze se svým otcem a mladším bratrem.\n\nOtec často střídal zaměstnání, a tak Jimi prošel postupně celou řadou škol v Seattlu. Žili v chudinských černošských čtvrtích, kde Hendrix poprvé přičichnul k hudbě – při toulkách ulicemi často skončil v domech kamarádů, kteří vlastnili různé hudební nástroje. Jimi také rád napodoboval pohyby umělců, které zahlédl v televizi – Elvise Presleyho, Chucka Berryho a další. Po čase zatoužil po elektrické kytaře, kterou mu roku 1958 jeho otec koupil v obchodě Myer's Music. Jednalo se o bílý pravoruký model značky Supro Ozark. Hendrix popřeházel struny a hrál jako levák, nicméně skutečnost, že byl kvůli tomu hmatník vzhůru nohama, mu musela hraní dosti ztěžovat. Později hrál na levoruké kytary, ale po krátké době se vrátil k pravorukým, jelikož se na nich učil hrát a byl na ně už zvyklý. V únoru roku 1958 zemřela Hendrixova matka Lucille. To tehdy patnáctiletého hocha pochopitelně velmi poznamenalo. Začal být více zamyšlený a introvertní.\n\nNa konci padesátých let se snažil najít si nějaké spoluhráče a začlenit se k nim do kapely. Místem jeho prvního vystoupení se stalo sklepení seattleské synagogy Temple De Hirsch Sinai. Koncert byl pojat zároveň i jako konkurz na místo kytaristy zatím bezejmenné kapely. Po půlce koncertu byl Hendrix poslán domů, ostatním členům se nelíbil jeho divoký a nesvázaný styl hraní a obávali se, že s takovýmto stylem nemůže najít Hendrix v kapele uplatnění. Hendrixovou první významnou štací se tak stala až kapela The Velvetones. Jednalo se o revuální uskupení čítající kytaristy, pianisty, dechovou sekci a bubeníka, které hrálo směsici jazzu, blues a R&B. V osmnácti byl Hendrix vyhozen ze střední školy. Svým známým se snažil namluvit, že důvodem bylo to, že byl přistižen s dívkou bílé pleti ve studovně. Skutečnost ale byla jiná – Hendrix byl vyhozen proto, že se jednoduše flákal. Po vyhazovu se začal plně věnovat hře na kytaru. Po pár měsících si našel místo v kapele \"Rocking Kings\", která byla orientovaná podobně jako The Velvetones, ale měla tu výhodu, že hrála více placených koncertů a disponovala lepším technickým zázemím. Koncem roku 1960 Rocking Kings získali stálé angažmá v klubu Spanish Castle, kterému o mnoho let později složil Hendrix hold ve své písni Spanish Castle Magic. Po jednom z vystoupení si nechal Hendrix svou kytaru přes noc v klubu a když pro ni ráno přišel, zjistil, že ji někdo ukradl. Na novou kytaru neměl a nevěděl, co si počít. Naštěstí se mu ostatní členové \"Rocking Kings\" složili na novou kytaru \"Danelectro Silvertone\", která stála i se zesilovačem 49,95 dolarů. V té době začal vymýšlet pro svou kytaru i jméno. Nejraději by ji pojmenoval po své matce \"Lucille\", ale toto jméno si už obsadil B.B. King. \"Rocking Kings\" občas vyjížděli ze Seattlu na rádobyturné, ale často je zrazovala technika. Na jedné nepovedené cestě do Vancouveru přestalo kapele před kanadskými hranicemi fungovat auto. Odehráli narychlo domluvený koncert na washingtonském venkově, po kterém jim sotva zbyly peníze na autobus. Po této události z kapely mnoho členů odešlo, manažer James Thomas skupinu ale obnovil a dal jí nový název \"Thomas and the Tomcats\". Hendrixovi se dostalo oproti dřívějšku významnější role – začal zpívat doprovodné vokály.\n\nNa jaře roku 1961 měla už většina Hendrixových kamarádů odmaturováno, Hendrix se ale po svém vyhazovu ze školy živil společně se svým otcem tím, že upravoval zeleň na veřejných prostranstvích a na zahradách seattleských boháčů a občasným hraním. Sám Jimi o sobě prohlašoval, že ho živí hraní s \"Tomcats\". Sekání a zalévání trávníků s otcem neměl rád a nebavilo ho, později dokonce uvedl, že mu za celou dobu, co spolu pracovali, vyplatil otec jediný dolar. Jednoho dne Al svého syna při práci udeřil a ten utekl pryč. Přestože bylo Hendrixovi tehdy už 18 let, otec ho stále „vyplácel“ výprasky. Často chodil za jedním spoluhráčem z \"Tomcats\", který prodával naproti bývalé Hendrixově škole na stánku hamburgery. Po zavírací době si mohl Jimi vzít neprodané hamburgery a hranolky pro sebe. Navzdory své chudobě a celkově neutěšené životní situaci myslel Hendrix na svatbu se svou tehdejší láskou Betty Jean Morganovou, se kterou začal chodit na podzim roku 1959 a po které nakonec pojmenoval svou druhou kytaru. Těmto myšlenkám ale učinil ráznou přítrž Hendrixův nástup do armády.\n\nO důvodech, proč Hendrix vstoupil a po necelém roce byl propuštěn z armády, koluje povícero historek. Sám Hendrix tvrdil, že k armádě narukoval zcela z vlastní vůle a po necelém roce předčasně ukončil svou službu z důvodů poranění kotníku a páteře při seskoku. Tuto historku si ale nejspíš vymyslel v následujících letech pro pera žurnalistů, pravděpodobnější se jeví verze, která je i v knize \"Pokoj plný zrcadel\".\n\n12. května 1961 byl Jimi přistižen, jak jel v kradeném vozidle. Strávil den v krizovém centru pro mládež, odkud si ho vyzvedl jeho otec. Za pouhé čtyři dny se stejná situace opakovala a Hendrix strávil osm dní ve vazbě, kde ho čekalo soudní přelíčení a možnost odnětí svobody a tučné pokuty. Hendrix se sice dušoval, že žádné z aut neukradl a neměl ani tušení o tom, že jsou kradená. Tvrdil, že auta ani neřídil, prý v nich jen seděl. Přesto mu hrozilo několik let za mřížemi. Nakonec dostal dvouletý trest odnětí svobody, který mu ale měl být prominut, pokud vstoupí do armády. Následujícího dne se jí na tři roky upsal. Hendrix, ačkoliv je často vykreslován jako hipísácký antimilitaristicky smýšlející člověk, choval armádu v úctě a už dříve projevil s kamarádem zájem o narukování k letectvu. Ani jeden nebyl přijat a to z důvodu nedostatečného fyzického vybavení. 29. května odjel Jimi vlakem na základnu Fort Ord v Kalifornii. V předvečer svého odjezdu ještě stihl odehrát poslední koncert s \"Tomcats\" a věnovat Betty Jean levný zásnubní prsten.\n\n31. května dorazil Hendrix na základnu a ihned zažádal o místo písaře u 101. výsadkové divize. Často psal svému otci (jednou i o tom, jak ztratil lístek na autobus) a Betty Jean, které jednou poslal ateliérovou fotku, na které stojí v uniformě před umělým tropickým pozadím a v rukou drží svou kytaru. Za podpis vždy ještě nakreslil malý obrázek své kytary. Z dopisů se zdálo, že mu ze začátku tuhý vojenský řád snad i vyhovoval. \"Dítě ulice\" zde muselo dodržovat pevný denní režim a dostávalo poprvé v životě třikrát denně najíst. Po ukončení základního výcviku obdržel hodnost vojína. Na podzim dostal týdenní dovolenou a zajel se podívat domů do Seattlu. Všichni jeho známí, především ale jeho otec, byli na Hendrixe v uniformě hrdí. Při schůzkách s Betty Jean ji stále přemlouval ke sňatku. Na Halloween byl odvelen jako pomocný písař k jeho vysněné 101. výsadkové divizi na základnu Fort Campbell v Kentucky. V dopise otci psal, jak je šťastný a udělá vše proto, aby se rodina Hendrixů mohla pyšnit výsadkářskou nášivkou s „křičícím orlem“.\n\nV listopadu roku 1961 cvičil Hendrix v klubovně základny Fort Campbell na kytaru. Uslyšel ho baskytarista Billy Cox, který s ním začal jamovat a spřátelil se s ním. Jejich hudební i osobní přátelství jim vydrželo až do Jimiho smrti. Založili pětičlennou kapelu, která neměla název a jejíž členové se neustále měnili, ale jádro – Hendrix a Cox – zůstávalo. Někdy hráli jen ve třech a jelikož Cox nebyl žádný zpěvák, okusil Hendrix poprvé roli frontmana kapely. Neměl rád svůj hlas, ale jiné řešení nebylo. Jako \"The Kasuals\" začali vystupovat po okolí Fort Campbell a začali si získávat pozornost. Jih USA byl tehdy mnohem víc rasově segregovaný, než Jimiho rodný Seattle. Hráli výhradně pro černošské publikum, proto například nepřipadalo v úvahu hrát covery Jimiho oblíbené písničky \"Louie, Louie\" od bělošské formace \"The Kingsmen\". Pohledný a divoce hrající Hendrix se v této době poprvé stává miláčkem ženské části publika.\n\nNa jaře roku 1962 vzrostl věhlas \"The Kasuals\" natolik, že bylo skupině nabídnuto několik turné po jihu USA. Problém narážel na skutečnost, že dva stavební pilíře kapely byly vojáky na plný úvazek. Coxovi zbývalo už jen posledních pár měsíců, ale Hendrix měl před sebou ještě dva roky. V dubnu začal před vojenským doktorem předstírat homosexualitu, závislost na masturbaci, pomočování, neschopnost spánku, závratě, bolest na levé části prsou atd. To byl velmi riskantní krok, pokud by mu psychiatr tyto tvrzení neuvěřil, neměl by to jako černošský gay mezi vojáky na rasistickém jihu lehké. V květnu doporučil kapitán John Haybert Hendrixe propustit z důvodů „homosexuálních sklonů“. Po propuštění se ocitl před branou Fort Campbell se čtyřmi sty dolary v kapse – s největší pravděpodobností nejvyšší hotovost, jakou u sebe do té doby kdy měl. Po návštěvě baru a následné pitce mu zbylo pouhých šestnáct dolarů, které na cestu domů do Seattlu nestačily. První noc v civilu strávil Hendrix paradoxně tajně na svém kavalci v kasárnách. Ráno následujícího dne se rozhodl, že se domů nevrátí a zkusí štěstí jako muzikant na volné noze.\n\nV září 1962 pustila armáda Billyho Coxe do civilu a tak se mohl s Hendrixem začít naplno věnovat hudbě. Na první štaci se vydali s kapelou do Indianapolis, tam ale zjistili, že místní klub, ve kterém chtěli hrát, nenechá vystoupit kapelu tvořenou výhradně černochy. Zkusili štěstí v jiném klubu, kde se konal ten večer \"Souboj skupin\". \"King Kasuals\", což byl nový název \"The Kasuals\", obsadili druhé místo, ale na kytaristu vítězné skupiny \"The Presidents\" Alphonse Younga udělali takový dojem, že opustil svou dosavadní kapelu a přidal se ke \"King Kasuals\". Alphonso Young ovládal hraní na kytaru zuby. Hendrix se s tímto kouskem setkal ještě před odchodem do armády v Seattlu, ale nyní se tento kousek mohl učit přímo od spoluhráče v kapele, což také dělal a brzo ovládal tento jevištní kousek taky.\n\nPo krátkém pobytu v Indianapolis si našla kapela stálé angažmá v klubu Del Morocco v Nashvillu, kde vystupovali dvakrát do týdne. Hendrix si na rozdíl od zbytku kapely nenašel jinou práci a živil se tak pouze hraním. Moc peněz si nevydělal, ale z uměleckého hlediska to byl skvělý tah, protože místo práce mohl cvičit na kytaru. V té době cvičil vždy, kdy mohl – cestou na koncert, o přestávkách na koncertech, před spaním, po probuzení, v autobuse atd. Tato dřina ovšem začala nést své ovoce. Vzhledem k době, po kterou na elektrickou kytaru hrál – pět let – dosahoval již značné virtuosity.\n\nV této době začíná Hendrix také poprvé užívat nelegální drogy – jednalo se o marihuanu, kterou si ale moc často vzhledem ke svým financím dovolit nemohl nebo o amfetaminy, které mu umožnily zůstávat déle vzhůru a tím pádem déle cvičit.\n\nHraní v klubech neslo velice málo finančních prostředků, proto si Hendrix s Coxem chtěli přijít na nějaké peníze jako studioví hráči. V listopadu 1962 se jim podařilo domluvit si nahrávání ve studiu \"King Records\", kde vznikala deska skupiny \"Commanders\". Hendrixovi byl po chvíli odpojen mikrofon z důvodu, se kterým se v počátcích své kariéry setkával mnohokrát – někomu se (už zase) zdál jeho styl hraní příliš syrový a divoký. Je ovšem pravdou, že v té době uměl Jimi hrát sice velice rychle a technicky dobře, ale zatím mu chyběl jeho osobitý styl a barva, kterými se pyšní každý velký kytarový hráč.\n\nOd roku 1963 hrál Hendrix v klubech tzv. \"Chitlin' Circuitu\" (černošské kluby táhnoucí se jižanskými státy). Hrál buď s \"King Kasuals\" (kapelu tehdy tvořili mj. i dechová sekce a baviče, který promlouval k obecenstvu před samotným vystoupením kapely) nebo jako nájemný kytarista s každým, kdo mu zaplatil. Ačkoliv byl pouze nájemný kytarista, který nezastává zvlášť důležitou roli, někdy na sebe svou hrou a divokými jevištními kousky poutal více pozornosti, než zbytek kapely dohromady. To se pochopitelně zbytku kapely a především frontmanům nelíbilo, takže Hendrix v žádné kapele, která si ho najala, moc dlouho nevydržel.\n\nV této době se Hendrix naučil i věcem, které s kytarovou hrou už moc nesouvisí – poprvé v životě začal sem tam pít, začal po koncertech flirtovat s děvčaty (láska ze střední školy Betty Jean byla již dávno zapomenuta, stejně tak po ní pojmenovaná kytara, kterou prodal Hendrix do zastavárny a koupil si novou) a stával se z něj celkově čím dál větší šoumen.\n\nNa konci roku 1963 projížděl Nashvillem promotér z New Yorku. Hendrix se této příležitosti chytil a rozhodl se odcestovat. K odchodu z Nashvillu se snažil přemluvit i zbytek \"King Kasuals\", ale nakonec odcestoval sám. Den před zastřelením JFK si sedl na zadní sedadlo dálkového autobusu, kde tehdy ještě museli černoši povinně sedávat a odjel do New Yorku.\n\nPo příjezdu do NY Hendrix zjistil, že promotér, který ho přiměl k odjezdu z Nashvillu, byl jen obyčejný tlučhuba a slibovanou práci Jimimu nesehnal. Usadil se v Harlemu. Zpočátku v NY nikoho neznal, nezbylo mu tedy nic jiného, než se na vlastní pěst pokoušet najít kapelu, která by ho přijala do svých řad. To ale nebylo vůbec jednoduché. Do newyorské scény bylo navzdory její velikosti velmi těžké proniknout. Jimimu nemohla vyhovovat ani žánrová úzkoprsost harlemské scény. Tamní černošská populace nechtěla slyšet „bílý“ rokenrol, ale své „černé“ žánry – jazz, blues a R&B. První newyorskou dívkou, se kterou navázal Hendrix vztah, byla Lithofayne Pridgeonová, která se znala s bratry Aleemovými. Tito tři lidé se stali prvními přáteli, které si Jimi ve svém novém městě našel. Bratři Aleemovi se živili distribucí drog a bylo jen otázkou času, kdy stejnou možnost přivýdělku nabídnou i Jimimu. Ten ale tehdy odmítl a zůstal věrný svému přesvědčení, že se bude živit pouze hudbou.\n\nJedno z Hendrixových prvních „hudebních“ zaměstnání v NY bylo doprovázení striptérky s uměleckým jménem Pantera. To ho ovšem pochopitelně neuspokojovalo. 9. února 1964 se sešel v jednom bytě ve čtvrti New Jersey se skupinou Isley Brothers, která hledala kytaristu. Skupina jej přijala a poté spolu všichni sledovali legendární vystoupení The Beatles v Ed Sullivan Show. Po nějakém čase začalo Jimimu vadit, že se v souboru ztrácí a tak skupinu během jejího turné v Nashvillu opustil a našel si místo u formace \"Georgeous George\". V této době střídal Hendrix kapely jako na běžícím pásu a ani on sám si po letech na všechny nevzpomněl. Jisté ale je, že někdy v létě 1964 si našel další místo, tentokrát u kapely \"The Upsetters\", která doprovázela Little Richarda. Jimi na něj později vzpomínal jako na pedanta, který dával pokuty i za rozvázané tkaničky během vystoupení a egoistu, který pokaždé zuřil, když Hendrix přes jeho zákazy prováděl na pódiu své kousky jako hraní zuby apod. Hendrix si s Richardem lezli na nervy po celou dobu Jimiho působení v \"The Upseters\" a bylo jen otázkou času, kdy dá této skupině Jimi sbohem. Stalo se tak někdy na jaře roku 1965. Hendrix se necelém roce na turné s všemožnými kapelami vrátil do Harlemu a začal opět hrát s \"Isley Brothers\". Několika studiím se nabídl jako studiový hráč. Dohodl se s labelem \"Sue Records\", ten se ale dostal do finančních potíží a kromě pár studiových frekvencí nezanechal v Hendrixově životě výraznější stopu.\n\nV říjnu 1965 se přidal ke kapele Curtise Knighta \"The Squires\". Kvůli finančním potížím byla v té době Hendrixova vlastní kytara v zastavárně a Knight si ho chytře zavázal tím, že mu půjčil jednu ze svých kytar. Udělal z Hendrixe frontmana a na dalších osm měsíců se stal Jimi hlavním tahákem \"The Squires\". Hendrix kapelu opustil ze stejných důvodů, jako mnoho kapel předtím – malá tvůrčí svoboda, uniformita atd. Našel si další angažmá, tentokrát ve skupině \"Joey Dee and The Starliters\", což byl přechod za lepším, protože písnička \"Peppermint Twist\" od této kapely okupovala po určitou dobu první místo hitparády. Během šedesáti dnů odehrál Jimi s kapelou padesát osm koncertů, někdy pro až desetitisícový dav, což bylo největší publikum, pro které do té doby hrál. Zároveň se poprvé ocitl v rasově smíšené kapele a některé koncerty byly odehrány výhradně pro bílé publikum.\n\nV té době navázal i vážnější vztah s šestnáctiletou prostitutkou Dianou Carpenterovou. Carpenterová měla díky své profesi mnohem větší výdělky než Hendrix a postupně ho začala de facto živit. Po nějakém čase otěhotněla. Hendrix chtěl, aby se přestala prodávat, ale Carpenterová za jeho zády prodávala své tělo dál. Když to Hendrix zjistil, zmlátil svou přítelkyni řemenem. Násilnické sklony se u něj neprojevovaly, byl spíše prchlivé povahy, ale když mu tzv. bouchly saze, stálo to většinou za to. Jejich vztah se poté začal hroutit a Carpenterová se vrátila zpět domů, odkud před pár měsíci utekla. V únoru 1967 porodila dceru jménem Tamika. Ta byla na první pohled mulatka a Carpenterová (která měla bílou pleť) se prodávala výhradně bělochům, tudíž vše ukazovalo na Hendrixe. V době narození Tamiky neměla její matka na Hendrixe už žádný kontakt, po jeho proslavení se s ním potkala a ukázala mu fotku jejich dcery, na vlastní oči ale Hendrix Tamiku nikdy nespatřil.\n\nHendrix dál zkoušel štěstí v mnoha uskupeních, v žádném ale nezanechal výraznější stopu a žádná z těchto kapel nezanechala výraznější stopu v Jimim. Na konci jara 1966 jej muzikant Richie Havens zavedl do newyorské čtvrti Greenwich Village, která se ukázala být Hendrixově „bělošskému“ rocku mnohem otevřenější, než Harlem. Velký vliv měl na Hendrixův další život zdejší hudební klub \"Café Wha?\" (kde mimochodem dostal jednu ze svých prvních příležitostí i velký Hendrixův vzor Bob Dylan). Hendrix zde začal pravidelně vystupovat se svou skupinou Jimmy James and The Blue Flames, kterou založil pár dnů po svém příchodu do Greenwich Village. Jak lze vyčíst z názvu kapely, Hendrix tehdy používal umělecké jméno Jimmy James. Hrál také pod jmény jako Jimmy Jim, Jim James apod. Hrál především coververze, např. Dylanovu \"Like a Rolling Stone\", podle některých hrál i zárodky skladeb \"Third Stone from the Sun\" a \"Foxy Lady\", ale tyto informace nejsou potvrzené. Jisté je to, že vystupováním si Hendrix vydělával 10 dolarů za večer. Na těchto vystoupeních Jimi také velmi experimentoval s fuzz boxem, který v kombinaci se zpětnou vazbou, přetíženým zesilovačem a samozřejmě i Hendrixovou hrou dokázal tvořit velmi zajímavé zvuky. V tomto ohledu byl Hendrix jeden z průkopníků těchto zvukových „vychytávek“, které jsou dnes již docela běžnou záležitostí.\n\nPozději se zcela osamostatnil a začal působit v newyorské čtvrti Greenwich Village. Zde si ho na jednom klubovém vystoupení všiml baskytarista skupiny The Animals Chas Chandler, který se ujal role Hendrixova manažera a s nímž v roce 1966 Jimi opustil New York a přesídlil do Londýna. Zároveň si změnil jméno na Jimi Hendrix. Poprvé vkročil na evropskou půdu 24. září 1966 na londýnském letišti Heathrow. První měsíc hrál sám za sebe v londýnských klubech, povětšinou dlouhé bluesové jamy. V Londýně přišel do styku s Ericem Claptonem, The Rolling Stones, The Who a dalšími umělci. V říjnu 1966 byla založena skupina The Jimi Hendrix Experience, jejímiž členy byli Jimi Hendrix, bubeníkem se stal Mitch Mitchell a baskytary se ujmul do té doby na kytaru hrající Noel Redding. Svoji premiéru absolvovali 13. října v divadle Novelty ve francouzském městě Evreux jako předkapela francouzského zpěváka Johnnyho Hallydaye. Hallyday viděl Hendrixe při jednom z jeho londýnských klubových jamů a natolik na něj zapůsobil, že mu nabídl místo předskokana na jeho francouzském turné, což byl pro Hendrixe ideální začátek jeho evropské štace. Kapela byla při svém prvním vystoupení značně nesehraná a tisk označil Hendrixe za „nepovedeného křížence Jamese Browna a Chucka Berryho“. O čtyři dny později hrála skupina v Paříži a zde si už získali na svou stranu publikum i hudební kritiky. Týden na to složil Hendrix na popud Chase Chandlera svou první skladbu, píseň Stone Free, která posloužila jako B-strana singlu Hey Joe. Kapela se dala do studiového nahrávání a zároveň do zběsilého koncertního tempa – stalo se normou, že pokud přijeli hrát do nějakého klubu (většina vystoupení se odehrávala v Anglii), odehráli zde za večer dvě vystoupení.\n\nNásledující období, až do jara 1967, bylo obdobím úžasného Hendrixova nástupu. V Evropě a především v Anglii dosáhl velké popularity. Výstředně se oblékal (nosil např. starý britský vojenský kabátec se stále připnutými vyznamenáními, pestrobarevné kalhoty atd.) Současně svým vzhledem, vystupováním a především hudbou spoluvytvářel atmosféru konce šedesátých let. Jimi Hendrix oslňoval brilantní technikou a leckdy až cirkusovými jevištními kousky (např. hraní na kytaru zuby, za zády, rozbíjení nástrojů na konci koncertu apod.), velmi často však také vytvářel až brutální zvukové efekty za pomocí různých elektronických pomůcek, které mu během jeho kariéry vyráběl nadšenec a fanda efektů \"Roger Mayer\".\n\n12. května vyšla v Británii debutová deska The Jimi Hendrix Experience s názvem Are You Experienced, která byla fanoušky i kritiky přijata velice kladně.\n\nKapela měla po vydání své debutové desky v Evropě již vcelku zvučné jméno, to ale neměnilo nic na tom, že na druhé straně Atlantiku byla stále ještě neznámým uskupením. Kapele proto přišel velmi vhod hudební festival Monterey Pop, první akce svého druhu, která kdy byla uspořádána. Na akci vystoupilo několik předních světových umělců – mj. Janis Joplin, Otis Redding, The Byrds, The Animals a další. Paul McCartney byl jedním ze spoluorganizátorů koncertu a poté, co viděl Hendrixe v jednom londýnském klubu, se zasadil o to, aby na festivalu zahrál i Jimi. Ten předvedl skvělý výkon a na konci vystoupení se zasloužil o jeden z klasických výjevů dějin rockové hudby – na konci písně Wild Thing polil svou kytaru benzínem, zapálil ji a hořící kytaru rozbil o zem na několik kousků, které pak rozdal publiku. Tímto něco málo přes půl hodiny trvajícím vystoupením si Hendrix získal na svou stranu i Severní Ameriku a stal se celosvětovou hudební celebritou.\nČasopis \"Melody Maker\" vyhlásil Jimiho Hendrixe za nejlepšího světového umělce pop-music za rok 1967.\n\n10. prosince 1967 vyšlo v Evropě kapele jejich druhé album . Dostáli tak smluvnímu závazku vůči nahrávací společnosti, podle kterého museli vydat v roce 1967 dvě studiová alba. V Americe ale vyšlo až roku 1968, protože Are You Experienced zde bylo vydáno až na konci léta 1967 a nahrávací společnost se obávala, aby si dvě nové desky od jednoho interpreta vzájemně „nekradly“ kupce. Do nahrávání se pustili ihned po ukončení prací na Are You Experienced, proto celá deska po všech směrech navazuje na debutové album, je ale technicky propracovanější – Hendrix si zde mnohem víc pohrál s různými kytarovými efekty (poprvé použil ve studiu tzv. kvákadlo), Redding použil v některých skladbách osmistrunnou baskytaru a během první skladby EXP přechází díky stereu zvuk mezi pravým a levým kanálem.\n\nO necelý rok později (16. října 1968 v USA, 25. října 1968 ve Velké Británii) vydala Experience svou poslední studiovou desku nazvanou Electric Ladyland.\n\nV srpnu 1969 vystoupil Jimmi ve Woodstocku, kde hrál jako poslední, čímž uzavřel i celý Woodstock. Jeho zdejší vystoupení, při němž. mj. svým osobitým způsobem hry na kytaru nezapomenutelně „rozebral“ americkou národní hymnu, je již dávno legendární.\n\nPoslední, těžce nevydařený koncert měl Jimi Hendrix 6. září 1970 na ostrově Fehmarn v Německé spolkové republice, z nějž se vrátil v silně deprimovaném stavu. 17. září 1970 měl ještě jedno menší vystoupení v londýnském \"Ronnie Scott's Jazz Clubu\", kde mj. vznikla jeho poslední – amatérská – nahrávka. Příští den, 18. září 1970 byl v Londýně, v apartmá hotelu Samarkand na Notting Hill Gate, kde bydlela jeho poslední životní partnerka, německá krasobruslařka Monika Dannemannová, nalezen v bezvědomí poté, co s ní strávil čtyři poslední noci, ačkoliv tou dobou měl poměr s dánskou modelkou Kirsten Nefer; ta ovšem předtím z pracovních důvodů opustila Londýn.\n\nPodle oficiální zprávy skonal v nemocnici St. Mary Abotts Hospital ve 12:45, 78 minut po příjezdu ambulance, kterou zavolala Dannemann. Příčinou mělo být zadušení zvratky po konzumaci amfetaminu (tzv. „black bomber“, na malé párty, kde se krátce zdržel před návratem do hotelu k Dannemann) a následném, pravděpodobně neúmyslném předávkování uspávacími prostředky. Na této verzi ale později vznikly pochyby, Jimi Hendrix měl být mrtvý už když na místo dorazili záchranáři. Spekuluje se i o tom, že Hendrix byl zabit. V jeho plicích a na textilu kolem krku bylo nalezeno značné množství červeného vína a z toho se usuzuje, že se jím někdo mohl pokusit Jimmyho udusit záměrně.\n\nJako možná pachatelka je předmětem spekulací na prvním místě Monika Dannemann, jež s ním strávila osudnou noc; ona sama zemřela o necelých 26 let později ne přirozenou smrtí za ne zcela vyjasněných okolností (oficiálně šlo o sebevraždu, její životní partner ovšem mluvil o předcházejících pohrůžkách vraždou, jež údajně dostala) dva dny po prohraném nactiutrhačském soudním sporu s Hendrixovou předchozí partnerkou Kathy Etchingham. Ta ji tři roky předtím zažalovala, že údajně nezavolala záchranku pro Hendrixe včas, což vyvolalo obnovení vyšetřování Hendrixovy smrti. Dannemann ovšem byla tenkrát osvobozena. Označila poté svoji protivnici za tvrdošíjnou lhářku, čemuž následovala opětná žaloba ze strany Etchingham.\n\nV roce 2009 pak obvinil jeden Hendrixův roadie ve svých pamětech jeho manažera Michaela Jefferyho z vraždy, jež měla být motivována pojišťovacím podvodem přes jím uzavřenou Hendrixovu životní pojistku na částku 1,2 milionu liber, kterou by v případě jeho smrti dostal on.\n\nNení bez zajímavosti, že Jimi Hendrix poslední necelé dva roky svého života žil v Londýně na Brook Street ve čtvrti Mayfair v těsném sousedství domu, kde 250 let před tím po 40 let žil německo-britský skladatel Georg Friedrich Händel, v bytě, v jehož prostorách má dnes kanceláře Händelovo muzeum. V roce 1968 se zde zařídil se svoji partnerkou Kathy Etchingham (s kterou se ovšem již během roku 1969 po třech letech známosti rozešel) tak, že sám tento příbytek označil jako „můj první pravý vlastní domov“; nacházel zde potřebný odpočinek od rušného uměleckého života, podle autobiografie Kathy Etchingham spolu pili „víc čaj s mlékem než whisky s colou“. Z té doby je i zadokumentovaný Hendrixův zájem o Händela; po svém nastěhování měl prohledat všechny okolní obchody s gramofonovými deskami po materiálech k tomuto skladateli a v jeho pozůstalosti v bytě se našly gramofonové desky s Händelovou hudbou. Údajně měl tou dobu také v nahrávacím studiu na Abbey Road improvizovat jakéhosi „Hot Händela“ na cemballu, jež tam zůstalo po nahrávání Beatles k jejich Magical Mystery Tour; podle vyjádření ředitelky Händelova muzea Sarah Bardwell z roku 2010, v rámci příprav k vzpomínkovým oslavám 40. výročí Hendrixova úmrtí, se ovšem po magnetofonových páskách s touto performancí zatím jen bezvýsledně pátrá.\n\nJe často označován za nejlepšího rockového kytaristu, který kdy žil. Na běžnou kytaru hrál levou rukou. Neuměl noty a proto místo nich používal barvy.\n\nMá hvězdu na Hollywoodském chodníku slávy.\nCo se týče hraní, byl samouk. Hrál na elektrickou kytaru typu Fender Stratocaster, kterou otočil a držel obráceně. Hendrix byl průkopníkem elektroakustického efektu nazývaného „zpětná vazba“, anglicky feedback (dosl. překrmení). Efekt vzniká tím, že zvuk vycházející z reproduktoru je znovu posílán snímacím zařízením do zesilovače vybuzeného na maximum. Hendrix tak docílil zkresleného zvuku, který se dříve při hraní považoval za nežádoucí. Ovlivnila jej tvorba a inovace bluesových hudebníků jako byli B. B. King, Muddy Waters, Albert King a T-Bone Walker. Co se týče stylu, nechal se do značné míry inspirovat kytaristy hrajícími rhythm and blues a soul jako byl např. Curtis Mayfield, Steve Cropper či Cornell Dupree, jakož i tradičním jazzem. Hendrixovo vystupování na pódiu bylo pravděpodobně ovlivněno stylem rockového průkopníka Little Richarda, s jehož kapelou The Upsetters byl svého času na turné.\n\nHendrix se snažil propojit to, co nazýval „země,“ což byly doprovodné bluesové, jazzové a funky rytmy, s „vesmírem,“ což naopak byly pronikavé psychedelické zvuky, které vznikaly jeho improvizováním při hře na kytaru. Jako hudební producent, udělal další novátorský krok – začal používat nahrávací studio jako zkušební prostor pro své invence. Byl jedním z prvních, kteří experimentovali se stereofonními a fázovacími efekty přímo během nahrávání.\n\nV roce 1992 byl Hendrix uveden do rock´n´rollové síně slávy a v roce 2005 do Britské hudební síně slávy. Od roku 1994 zdobí jeho hvězda Hollywoodský chodník slávy. Roku 2006 bylo jeho debutové album \"Are You Experienced\" zařazeno do Národního registru nahrávek Knihovny amerického Kongresu. Hudební magazín Rolling Stone označil v roce 2003 Hendrixe za nejlepšího kytaristu všech dob a v roce 2004 ho v anketě o nejlepšího umělce všech dob zařadil na šesté místo. Americká hudební televizní stanice VH1 jej rovněž označila za třetího nejlepšího hard rockového umělce.\n\nRodina Hendrixů nosila dříve tvar \"Hendricks\". Zjednodušit své příjmení na \"Hendrix\" si nechal Jimiho dědeček.\n\nRodina a nejbližší známí z dětství mu nikdy neřekli jinak, než \"Buster\" – \"Cvalík\". Tuto přezdívku dostal podle své tehdejší postavy ještě jako nemluvně.\n\nPrvní písnička, kterou uměl zahrát na kytaru od začátku až do konce, je skladba \"Tall Cool One\" od kapely \"Fabulous Wailers\".\n\nPři nástupu do armády měřil 178 centimetrů a vážil 70 kilogramů.\n\nRoku 1962 byl nejlepším kytaristou v Nashvillu, kde Hendrix tehdy pobýval, člen skupiny \"Imperials\" Johnny Jones. Jeho prostřednictvím se Hendrix setkal se svými idoly B.B. Kingem a Albertem Kingem. Místo slov obdivu a chvály se jich začal vyptávat na jejich kytarovou hru. Oba se s ním ochotně podělili o svá tajemství, z čehož byl tehdy Hendrix ještě několik dní paf.\n\nS Johnnym Jonesem si dal jednoho večera i kytarový souboj. Hendrix prohrál na plné čáře, některá jeho sóla zněla tak podobně B. B. Kingovi, že se mu obecenstvo místy dokonce smálo.\n\nHendrix rovněž zvažoval spolupráci s jazzovým trumpetistou Milesem Davisem, který jej obdivoval. Bylo již naplánováno složení souboru, kde kromě Davise a Hendrixe měl na klavír hrát Ahmad Jamal a na bicí Carl Palmer z britského progresivního tria Emerson, Lake & Palmer. Miles Davis do příchodu Hendrixe na mezinárodní scénu rockovou hudbu neposlouchal, ale po zhlédnutí záznamu z festivalu v Monterey změnil názor a o spolupráci s ním velmi stál. Dokonce si v jednom bytě několikrát zajamovali (bez dochovaných záznamů). Projekt se neuskutečnil kvůli finančním požadavkům Davisova manažera, který nechtěl akceptovat Hendrixovy nároky na většinový podíl z koncertních turné či tantiém za prodané hudební nosiče. Davis byl Hendrixem ovšem natolik ovlivněn, že od roku 1969 přešel k jazz-rocku (slavná sestava Davis – Zawinul – Shorter – McLaughlin – Corea – Holland – De Johnette – Maupin – Brooks + hosté, např. Lenny White na bicí) a nahrál takové skvosty jako In a Silent Way či Bitches Brew.\n\n\n\n\n\n\n\n"}
{"id": "59369", "url": "https://cs.wikipedia.org/wiki?curid=59369", "title": "Stardust (sonda)", "text": "Stardust (sonda)\n\nStardust je americká kometární sonda určená k odběru vzorku prachu z kómy komety 81P/Wild-2 a dalšího prachu mezihvězdného a meziplanetárního původu. Postavila ji firma Lockheed Martin Astronautics (LMA), Denver, CO (USA). Provozovatelem je NASA Jet Propulsion Laboratory (JPL), Pasadena, CA (USA) pro NASA Headquarters, Office of Space Science, Washington, DC (USA).\n\nHlavním úkolem sondy bylo uskutečnit výzkum komety 81P/Wild-2 a provést sběr prachových částic v meziplanetárním prostoru a při průletu kómou komety a dopravit je k analýze na Zemi.\n\nSonda je řízena z pozemních středisek v areálu závodu Lockheed Martin Astronautics (LMA), Denver, CO (USA) a střediska NASA Jet Propulsion Laboratory (JPL), Pasadena, CA (USA). Pro spojení se sondou slouží systém stanic DSN (Deep Space Network)\n\nSonda sestávala původně ze dvou stavebních částí, z \"mateřské sondy\" a z \"návratového pouzdra\".\n\nHlavní tělo sondy typu SpaceProbe o rozměrech 1,7×0,66×0,66 m, kryté protimeteorickým štítem Whippleova typu, je vybaveno dvěma paralelními panely slunečních baterií o celkové ploše 6,6 m, též na přední hraně opatřenými menšími protimeteorickými štíty, dobíjejícími jednu nikl-hydridovou akumulátorovou baterii s kapacitou 16 Ah. Telekomunikační systém pracující v pásmu X (8 GHz, výkon polovodičového zesilovače 15 W, rychlost přenosu 40 až 4000 bit/s) využívá především antény se středním ziskem; parabolické antény o průměru 0,6 m bylo využito jen během průletu kolem komety. Dále nese 3 všesměrové antény pro spojení v blízkosti Země. Palubní počítač s procesorem RAD6000 využívá větší části operační paměti (RAM) o kapacitě 128 Mbyte pro ukládání naměřených dat. Pro korekce dráhy a rotační manévry slouží 8 motorků na jednosložkové kapalné pohonné látky (KPL) (hydrazin) o tahu 4,4 N; pro stabilizaci slouží 8 motorků o tahu 0,9 N. Celková zásoba KPL činila na počátku letu 85 kg. Orientační systém využívá dvou redundantních inerciálních plošin s laserovými gyroskopy a akcelerometry, hvězdnou kameru a dva detektory Slunce.\n\nNa palubě sondy jsou rovněž dva mikročipy, na nichž jsou vyleptána jména 58 214 obětí vietnamské války a dalšího více než miliónu lidí, kteří o to požádali prostřednictvím Internetu.\n\nNa sondě jsou umístěny následující vědecké experimenty, na jejichž přípravě se podíleli i němečtí a britští vědci: \n\nPro dopravu bloků aerogelu na Zemi byla sonda vybavena neřízeným návratovým pouzdrem SRC (Sample Reentry Capsule) o hmotnosti 45,7 kg, průměru 0,81 m a výšce 0,5 m, chráněným ablativním tepelným štítem z grafit-epoxidového kompozitního materiálu krytého uhlíkatým ablátorem syceným fenolovou pryskyřicí. Pro přistání sloužily malý stabilizační padák a hlavní padák o průměru 8,2 m, zajišťující přistání na Zemi rychlostí do 4,5 m/s. Pro lokalizaci je vybaven UHF radiomajákem napájeným chemickou baterií s životností 20 hodin.\n\nSonda vzlétla 7. února 1999 ve 21:04:15 světového času (UT) z rampy SLC-17A kosmodromu Eastern Test Range na Floridě na nosné raketě typu Delta II 7426 (výr. č. 266) a ve 21:31:34 UT byla navedena na únikovou dráhu ze zemského gravitačního pole.\n\nV průběhu meziplanetárního přeletu, který trval celkem tři oběhy kolem Slunce, motory sondy uskutečnily celou řadu korekčních manévrů. V období od února do dubna roku 2000 sonda aerogelovým sběračem shromažďovala vzorky prachových částic mezihvězdného původu, neboť v té době letěla proti směru pohybu Sluneční soustavy naší Galaxií.\n\nPři testování navigační kamery bylo zjištěno zamlžení její optiky kondenzovanou vlhkostí, která zůstala mezi čočkami jejího objektivu zřejmě ještě z výroby. Dlouhodobým natočením sondy do takové orientace, aby kamera byla zahřívána Sluncem, se tuto závadu z větší části podařilo odstranit.\n\nVe dnech 9. a 10. listopadu 2000 zasáhl sondu mimořádně silný výron nabitých části z erupce na Slunci, při kterém se zvýšila úroveň radiace přibližně stotisíckrát. V důsledku toho byly zmateny detekční prvky CCD navigační kamery a palubní počítač po zjištění závady sondu převedl do nouzového režimu. I tuto závadu se podařilo technikům v řídicím středisku na dálku zvládnout.\n\nAby bylo možno dosáhnout cílové komety, uskutečnil se 15. ledna 2001 gravitační manévr u Země. Sonda prolétla v 11:14.28 UT nejnižším bodem (perigeem) hyperbolické dráhy ve výši 6008 km nad zemským povrchem. Gravitační manévr zvýšil rychlost sondy a změnil původní heliocentrickou eliptickou dráhu s perihelem 0,9562 astronomických jednotek (AU), afelem 2,2163 AU a sklonem k ekliptice 0,009° na protáhlejší elipsu 0,9832 – 2,8248 AU. Sklon roviny dráhy sondy se zvýšil na 3,696° a doba oběhu sondy kolem Slunce se prodloužila ze 740,4 na 959,6 dne.\n\nO den později kolem 02:00 UT sonda prolétla ve vzdálenosti 98 tisíc kilometrů od povrchu Měsíce. Toho bylo využito k pořízení 25 snímků jeho povrchu pro vyzkoušení, jak se podařilo odstranit závadu na optice navigační kamery.\n\nOd srpna do prosince 2002 pokračovala sonda ve sběru mezihvězdného prachu. Celkem během mise byla tato látka sbírána po dobu 195 dní.\n\nDne 2. listopadu 2002 v 04:50 UT prolétla sonda rychlostí 7 km/s ve vzdálenosti asi 3300 km kolem planetky (5535) Annefrank. Přibližně půl hodiny během největšího přiblížení pořídila několik desítek snímků tohoto tělesa, které byly později odeslány na Zemi.\n\nPrvní snímky hlavního cíle letu, komety Wild 2, pořídila navigační kamera sondy již 13. listopadu 2003 ze vzdálenosti 25 mil. km.\n\nVlastní průlet komou komety, během něhož byl opět vysunut aerogelový sběrač prachu, se uskutečnil 2. ledna 2004. K největšímu přiblížení k jádru komety na vzdálenost 236 km došlo v 19:40:35 UT rychlostí 6,1 km/s. Sonda se v té době nacházela ve vzdálenosti 1,86 AU od Slunce a 2,6 AU od Země. Předběžně se předpokládá, že množství zachycených prachových částic v aerogelu může činit asi 1 miligram. Kromě sběru prachu sonda pořídila 72 snímků jádra komety. Jádro o průměru přibližně 5 km je poměrně kompaktní a na jeho velmi zbrázděném povrchu se vyskytují kopečky vysoké až 100 m a krátery o hloubce přes 150 m. Sonda proletěla třemi plynoprachovými výtrysky, přičemž 12 kometárních částic prorazilo ochranný štít sondy. Přístroj CIDA také okamžitě analyzoval jiné částice kometárního prachu hmotnostním spektrometrem a detektory DFM registrovaly jejich četnost.\n\nPřistávací manévr se uskutečnil 15. ledna 2006. V 05:58 UT se kuželovité přistávací pouzdro ve vzdálenosti 110 tisíc kilometrů od Země oddělilo od mateřské části sondy, která čtvrt hodiny poté uskutečnila úhybný manévr, aby nevlétla společně s pouzdrem do atmosféry Země, kde by shořela. Přibližně čtyři hodiny po rozdělení sondy, v 09:57 UT, vstoupilo návratové pouzdro ve výši 125 km nad Zemí do zemské atmosféry, která je začala intenzívně brzdit. Návratové pouzdro vstupovalo do atmosféry rychlostí 12,9 km/s a stalo se tak nejrychlejším vracejícím se lidským výtvorem. Přetížení přitom vzrostlo přibližně na 38G. O dvě minuty později se otevřel stabilizační a v 09:59 UT i hlavní padák.\n\nK vlastnímu přistání došlo ve vojenském výcvikovém prostoru Utah Test and Training Range poblíže Salt Lake City ve státě Utah v 10:10 UT (03:10 místního času MST). Přistávací oblast, nacházející se v oblasti Dugway Proving Ground, bývalé střelnice pro zkoušky chemických a bakteriologických zbraní, měla tvar elipsy o rozměrech 44 × 76 km. Pouzdro se po přistání nejméně třikrát odrazilo od země, než se úplně zastavilo.\n\nPro vyhledání pouzdra byly vyčleněny tři vrtulníky, které až do okamžiku přistání z bezpečnostních důvodů vyčkávaly mimo oblast přistání. První z nich s ženisty na palubě lokalizoval odhozený padák v 10:44 UT a v 10:48 UT přistála u vlastního pouzdra. Ženisti poté prozkoumali bezprostřední okolí pouzdra, zda se zde nevyskytuje nevybuchlá munice. Teprve poté přistály zbývající dva vrtulníky. Po fotodokumentaci a očištění bylo pouzdro ve 12:03 UT dopraveno do provizorní laboratoře zřízené na základně armádního letectva Michael Army Air Field k prvotní inspekci, vypojení palubních systémů a zabezpečení aerogelových sběračů prachu.\n\nPlánuje se nyní převoz do laboratoří v Johnsonově vesmírném středisku, Houston, Texas.\n\nCelková délka mise pouzdra od startu do přistání měřila 4,63 miliardy kilometrů (Tm) (30,94 AU), z toho dráha od Země ke kometě byla 3,41 Tm (22,79 AU) dlouhá, od komety zpět k Zemi jen 1,22 Tm (8,15 AU).\n\nMateřská sonda po odhození návratového pouzdra minula Zemi a vrátila se opět do meziplanetárního prostoru. Sonda byla dále využita v rámci programu Discovery pro projekt New Exploration of Tempel 1 (NExT). V průběhu této mise bude znovu, po sondě Deep Impact, mapovat jádro komety Tempel 1. Snímkování jádra komety proběhlo 14. února 2011. Jde o vůbec první opakovaný výzkum komety v průběhu několika let. U komety Tempel 1 se podařilo získat ve vzdálenosti 170 - 180 km 70 snímků a odeslat je na Zem. V té době byla od Země vzdálena 336 milionů km.\n\nAnglický název sondy \"Stardust\" znamená v češtině \"Hvězdný prach\".\n\n"}
{"id": "59371", "url": "https://cs.wikipedia.org/wiki?curid=59371", "title": "Fall Grün", "text": "Fall Grün\n\nFall Grün (\"případ zelená\") byl nikdy neuskutečněný německý plán vojenského úderu proti Československu, připravený roku 1937. K jeho realizaci nedošlo, neboť Německo dokázalo svých cílů dosáhnout již na politické úrovni na Mnichovské konferenci.\n\nPokyn k vypracování plánu vydal německý říšský kancléř Adolf Hitler v červnu 1937. První návrh plánu byl vytvořen generálem Wernerm von Blombergem a postupně byl přepracováván podle toho, jak se vyvíjela vojenská situace. \n\nV prosinci 1937 uspořádalo velení Wehrmachtu štábní cvičení s cílem útoku na ČSR. Plány se ale podařilo získat československé vojenské rozvědce, která tak získala přehled plánu německého útoku. V květnu 1938 získala rozvědka informace, že německá vojska se soustřeďují u československých hranic ve Slezsku a severním Rakousku. V reakci na to vyhlásila československá vláda 20. 5. 1938 částečnou mobilizaci. Informace o soustřeďování vojsk se ale ukázala jako mylná. Mobilizace odkryla Němcům nástupový plán československé armády. V Německu byla mobilizace považována za provokaci a 30. 5. podepsal Hitler novou direktivu, podle které měl být vojenský útok na Československo zahájen nejpozději 1. 10. 1938. Německý generální štáb byl ale od samého začátku rozhodně proti útoku na Československo, jelikož plán byl založen na momentu překvapení, ale generální štáb se domníval, že tak velkou operaci nelze utajit. Krom toho se generálové obávali, že by tento útok vedl Velkou Británii a Francii do války proti Německu. Generál Ludwig Beck zorganizoval spiknutí proti Hitlerovi, ale mezitím došlo 29. září 1938 k uzavření Mnichovské dohody. Po ní byl plán Fall Grün úplně zrušen.\n\nZtrátou Sudet ztratilo Československo většinu svých pohraničních pevností a tím i možnost se bránit. Později, 15. března 1939, bylo Československo Německem obsazeno úplně (\"Unternehmen Südost\", \"Akce jihovýchod\") a byl vyhlášen Protektorát Čechy a Morava (\"Protektorat Böhmen und Mähren\").\n\nPlán byl mnohokráte měněn podle toho, jak se vyvíjela vojenská situace a k posledním drobným úpravám docházelo až do září 1938. Obecně lze říci, že proti Československu mělo být na německé straně nasazeno pět armád (2., 8., 10., 12. a 14.) disponujících celkem čtyřiceti útvary na úrovni divize. Z toho 28 divizí bylo pěších, 3 lehké, 3 pancéřové, 4 motorizované a 2 horské. Útokem ze severu a jihu měla být sevřena Morava a definitivní porážku československé armády, která by takto ztratila možnost ústupu, by zajistila mohutná ofenziva ve směru Plzeň – Praha. Je nutno říci, že československé vojenské velení s tímto plánem útoku počítalo a reagovalo mimo jiné výstavbou těžkého opevnění na severu Moravy. Plán počítal, že Československu nepomohou Francie ani Sovětský svaz. K obsazení měla pomoci i Henleinova strana \"Sudetendeutsche Partei\" (SdP) a speciální polovojenské jednotky Sudetendeutscher Freikorps, které byly vytvořeny právě pro tento plán. Obě tyto složky měly vyprovokovat nepokoje v československém pohraničí – měly zaútočit na české školy a úřady, na což byli členové Sudetendeutscher Freikorps speciálně vycvičeni v německých táborech, kam tajně utíkali přes hranice.\n\n"}
{"id": "59374", "url": "https://cs.wikipedia.org/wiki?curid=59374", "title": "Melbourne", "text": "Melbourne\n\nMelbourne je hlavní město australského státu Victoria a po Sydney druhé největší město v zemi. Počet obyvatel dosahuje 4,6 miliónu. V letech 1901 až 1927 bylo hlavním městem Austrálie. Je důležitým ekonomickým a průmyslovým centrem.\n\nMěsto leží na jihu Austrálie i Victorie, na březích řeky Yarra. Jižní Melbourne je omýván zátokou Port Phillip. Centrum zaujímá City of Melbourne. Na 36 km² zde žije 46 000 obyvatel.\n\nNa přelomu ledna a února se v Melbourne Parku každoročně hraje první tenisový grandslam sezóny Australian Open. Vždy v březnu se v Malbourne jezdí závod seriálu Formule 1 Grand Prix Austrálie. Mezi místními je velmi populární i dostihový závod Melbourne Cup, konaný obvykle v listopadu. V roce 1956 se zde konaly letní olympijské hry, šlo o první olympijské hry na jižní polokouli. V Melbourne sídlí řada kulturních, sportovních i dopravních institucí celonárodního významu, jako je například stadion Melbourne Cricket Ground, Národní galerie Victoria, Letiště Melbourne, druhé nejvytíženější letiště v zemi, nebo místní nákladní přístav, největší v Austrálii. Melbourne je často nazýván „Australské zahradní město“ z důvodu četných zahrad a parků. Zdejší Královská výstavní budova a zahrady Carlton jsou součástí světového kulturního dědictví UNESCO. V žebříčku týdeníku \"The Economist\", hledajícím každoročně města nejlepší pro život, získala Melbourne první místo v letech 2011 až 2017. Melbourne je proslulé svou tramvajovou sítí, která je největší na světě.\nArcheologové dokládají lidské osídlení již před více než 30 tisíci lety. Obec\nbyla založena roku 1835 synem trestance ze Sydney Johnem Batmanem. Zpočátku obec nesla jméno Batmania, podle svého zakladatele. Ale brzy byla přejmenována na Melbourne, na počest britského předsedy vlády Williama Lamba, 2. vikomta Melbourne. V roce 1847 obec získala statut města. V roce 1851 bylo Melbourne vyhlášeno hlavní městem státu Victoria. V tom samém roce bylo ve Victorii objeveno zlato a vypukla zlatá horečka. Melbourne jako přístav, do něhož zlatokopové přijížděli z celého světa a jezdili prodávat své zlato, na tom velmi vydělalo. V roce 1863 již bylo největším a nejbohatším městem v Austrálii.\n\nV 80. letech 19. století bylo město elektrifikováno, díky čemuž vzniko nejen pouliční osvětlení, ale i tramvajová dráha. V 90. letech město postihla, jako celou australskou ekonomiku, hospodářská krize. Po vyhlášení Australského svazu roku 1901 se Melbourne stalo hlavním městem, navzdory velkému odporu konkureční Sydney. Nakonec vláda raději postavila zcela nové hlavní město, Canberru, která je hlavním městem od roku 1927.\n\n\n"}
{"id": "59393", "url": "https://cs.wikipedia.org/wiki?curid=59393", "title": "Monsummano Terme", "text": "Monsummano Terme\n\nMonsummano Terme // je italské město v toskánské provincii Pistoia, 50 km severozápadně od Florencie. Městská obec má rozlohu 32 km² a zhruba 20 000 obyvatel.\n\nJe to druhé lázeňské centrum údolí a turistické město známé díky svým jeskyním.\n\n\"Počet obyvatel\"\n"}
{"id": "59398", "url": "https://cs.wikipedia.org/wiki?curid=59398", "title": "Měchenice", "text": "Měchenice\n\nObec Měchenice se nachází v okrese Praha-západ, kraj Středočeský, zhruba 20 km jižně od centra Prahy na levém břehu řeky Vltavy, 2 km pod jejím soutokem se Sázavou. Žije zde obyvatel.\n\nDíky blízkosti hlavního města a dobré dopravní dostupnosti (v obci je mj. stanice železniční trati 210 Praha - Vrané nad Vltavou - Dobříš a přístaviště parníků) jsou Měchenice vyhledávaným rekreačním místem s chatovou osadou, kempem, možností vodního lyžování na Vltavě a turistickým východištěm do údolí Bojovského potoka.\n\nVes je poprvé zmiňována již v roce 999 jako dar knížete Boleslava II. ostrovskému klášteru.\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce (osady) v roce, kdy ke změně došlo:\n\nDopravní síť\n\nVeřejná doprava 2011\n\n\n"}
{"id": "59399", "url": "https://cs.wikipedia.org/wiki?curid=59399", "title": "Aerogel", "text": "Aerogel\n\nAerogel (často nazývaný zmrzlý dým nebo modrý dým) je porézní ultralehký materiál vyráběný odstraněním kapalné části z gelu. Nejčastějším typem je aerogel vyráběný z oxidu křemičitého (tzv. \"silica aerogel\"). Obsahuje 99,98 % vzduchu, zbytek připadá na oxid křemičitý. Vyrobit ho lze i ze sloučenin uhlíku, hliníku, chrómu, zinku a cínu. Vědci zkoumají i další prvky vhodné pro jeho výrobu.\nPoprvé byl vytvořen Samuelem Stephensem Kistlerem v roce 1931 procesem superkritického vysoušení. Principem této metody je nahrazení kapaliny kapalinou jinou, ovšem s nižší kritickou teplotou a tlakem. Podmínkou je, že měněné kapaliny jsou neomezeně mísitelné (např. voda (T=374 °C p=217,7 atm) může být nahrazena alkoholem (T=241 °C p=62,2 atm) a ten éterem (T=127 °C p=53 atm)). Poté se gel za vysokého tlaku ohřeje nad kritickou teplotu a veškerá kapalina se okamžitě přemění na plyn. Jedině tak nedojde ke zdeformování gelu vlivem kapilárních jevů, které by provázely vypařování.\n\nVnitřní struktura aerogelu se skládá z křemičitých dutých koulí o velikosti řádově několika nanometrů. Díky jejich uspořádání a tvaru má materiál obrovský vnitřní povrch (1 g až 1 000 m²), tudíž je ideální pro absorpci. Hustota aerogelu je pouze 3 mg/cm (3 kg/m). V Lawrence Livermore National Laboratory se vědcům podařilo dosáhnout hustoty dokonce jen 1,9 mg/cm. Aerogel tak nějakou dobu byl pevná látka s nejnižší známou hustotou, poté jej nahradily jiné materiály. Snese až 2 000krát větší zatížení než je jeho vlastní hmotnost. Jeho porozita přesahuje 95 % a má velmi širokou distribuci pórů od 10 do 10 m. Má rovněž extrémně nízkou tepelnou vodivost (0,015–0,020 W.m.K; pro srovnání, vzduch má tepelnou vodivost 0,026 W.m.K, minerální vata a polystyren 0,035 W.m.K) . Jeho teplota tání je cca 1 200 °C. Dobře tlumí vibrace a zvuk. Díky těmto vlastnostem má patnáct záznamů v Guinnessově knize rekordů. Jeho průmyslovému používání brání zejména fakt, že při styku s vodou se mění opět na gel. Problémem může být (v případě optického využití) také jeho namodralá barva.\n\nJako zatím nejslibnější využití aerogelu se jeví tepelná izolace. Materiál má 40krát lepší izolační vlastnosti než sklo a přitom váží jen tisícinu jeho hmotnosti. Marsovské vozítko Sojourner mohlo díky izolaci z aerogelu tři měsíce pracovat při extrémních teplotách. Ačkoliv v noci klesaly teploty k −67 °C, uvnitř vozítka teplota neklesla pod 21 °C. Vozítko přitom nemělo žádný vnitřní tepelný zdroj. Jelikož má aerogel otevřené póry, plyny a kapaliny jím mohou procházet s minimálními omezeními. Proto jej lze využívat pro katalytické reakce, výrobu mikrofiltračních membrán, adsorbentů apod. Díky tomu byl také použit jako lapač prachových částic na sondě Stardust.\n\nKomerčně byl aerogel použit v granulované formě pro zlepšení izolačních vlastností střešních oken.\nPrvní zkušební použití aerogelu jako izolátoru je v Georgia Institute of Technology's Solar Decathlon House, kde je použit jako polotransparentní střecha.\nTransparentní silikonový aerogel by byl velmi vhodný jako tepelná izolace pro okna, významně omezující tepelné ztráty budov. Jeden z výzkumných týmů prokázal, že produkce aerogelu v beztížném stavu může tvořit částečky více stejnorodé a redukovat tak rozptyl světelného paprsku, což činí aerogel více transparentním.\n\nDíky velkému vnitřnímu povrchu jeho struktury lze aerogel použít jako pohlcovač chemických látek, katalyzátor či nosič katalyzátoru.\n\nAerogel v prachové podobě je používán jako zahušťovadlo v barvách a kosmetických přípravcích.\n\nVlastnosti Aerogelu mohou být modifikovány pro konkrétní použití přidáním legovacích látek posilujících a měnících strukturu. Díky tomu je velmi žádaný a neustále rozšiřuje pole svého využití.\n\nKomerční výroba aerogelových \"izolačních rohožů\" začala kolem roku 2000. Izolační rohože jsou složeny z aerogelu a vláknité výztuhy, která mění křehký aerogel na odolný, flexibilní materiál. Mechanické a tepelné vlastnosti produktu mohou být upravovány použitím rozmanitých vláken, forem aerogelu a kalících přísad použitých v kompozitu.\n\nVojenské námořnictvo USA zkoumá použití aerogelového spodního prádla jako pasivní tepelné ochrany pro potápěče.\n\nAerogel se v jaderné fyzice používá jako \"zářič\" v detektorech Čerenkovova efektu. ACC systém Belle detektor (Belle Experiment v KEKB) je nejnovější příklad takového využití.\n\nVyužitelnost aerogelu spočívá také v jeho nízkém indexu lomu a průhlednosti v pevném stavu, kdy je vhodnějším materiálem než kryogenní kapaliny nebo stlačené plyny.\n\nJeho nízké hmotnosti se využívá i ve vesmírných programech.\n\nImpregnací roztokem iontů vhodných sloučenin nebo tranzitních kovů je možné připravit kovovo-aerogelový nanokompozit. Impregnovaný aerogel je ozářen gama paprsky, což vede ke srážení nanočástic kovu. Takový kompozit může být využit jako katalyzátor, čidlo, elektromagnetické stínění nebo při likvidaci odpadu.\n\nAerogel může díky své biokompatibilitě sloužit jako nosič léku. Léky jsou adsorbovány velkým vnitřním povrchem a pórovitou strukturou. Rychlost jejich uvolňování může být přizpůsobena úpravou vlastností aerogelu – nosiče.\n\nUhlíkový aerogel je využíván v konstrukci malých elektrochemických dvouvrstvých superkondenzátorů. Aerogelový superkondenzátor může mít velmi nízkou impedanci ve srovnání s normálním a může absorbovat či produkovat velmi vysoké špičkové proudy.\n\nDunlop nedávno začlenil aerogel do konstrukce nových sérií svých tenisových a squash raket.\n\nChalcogel se ukázal být slibným v pohlcování těžkých kovů, rtuti, olova a kadmia z vody.\n\n"}
{"id": "59400", "url": "https://cs.wikipedia.org/wiki?curid=59400", "title": "Olga Scheinpflugová", "text": "Olga Scheinpflugová\n\nNárodní umělkyně Olga Scheinpflugová (3. prosince 1902 Slaný – 13. dubna 1968 Praha) byla česká herečka, spisovatelka, básnířka a dramatička, manželka Karla Čapka.\n\nNarodila se v rodině spisovatele Karla Scheinpfluga (1869–1948) a matky Boženy, rozené Fričové (1878–1911). Jejími sourozenci byli JUDr. Karel Scheinpflug (1899–1987, pozdější ochránce autorských práv Karla Čapka) a Božena Scheinpflugová (1901–1984, provdaná za dramatika a kritika Edmonda Konráda). Po více než roce vdovství se otec oženil s Miladou Krinerovou (1871–1955).\n\nOd roku 1918 studovala herectví u Marie Hübnerové, členky činohry Národního divadla. V roce 1920 byla angažována do Švandova divadla. V letech 1922–1928 byla členkou Městského divadla na Král. Vinohradech.\n\nVe filmu se poprvé objevila v roce 1922, v němém filmu \"Zlatý klíček\" podle scénáře Karla Čapka.\n\nOd ledna 1929 přešla z Divadla na Vinohradech do Národního divadla.\n\nS Karlem Čapkem se Olga Scheinpflugová osobně seznámila v roce 1920, kdy podle jejího vyprávění na ni počkal před Švandovým divadlem, ve kterém hrála. Obě rodiny zpočátku vztahu nepřály. Dne 26. srpna 1935 se na vinohradské radnici za Karla Čapka provdala, své umělecké příjmení Scheinpflugová si však ponechala. Se svým manželem žila v jeho polovině dvojdomu bratří Čapků, který si Josef a Karel Čapkovi postavili v dnešní Praze 10 a ve vile na Strži u Příbrami. Spolu s manželem procestovala řadu evropských zemí a žila s ním až do jeho smrti v prosinci 1938.\n\nV období Protektorátu Čechy a Morava sice pracovala dále jako herečka, byla však opakovaně vyslýchána gestapem a ve svém domě musela strpět prohlídky. Ve svých vzpomínkách zejména uvádí, že byla podezřelá z uchovávání dopisu Edvarda Beneše z exilu Karlu Čapkovi.\n\nV listopadu 1940 odešla na nátlak ze souboru Národního divadla, v její roli ji nahradila Lída Baarová. Protižidovský a pronacistický \"Arijský boj\" ji v roce 1941 napadl i pro její pohostinská vystoupení se slovy \"„...Nechtěla byste toho jednání nechat, milostpaní? Máme na vás nepěkné vzpomínky ještě z dob, kdy jste byla pravidelnou páteční návštěvnicí hradních židovských potlachů.“\"\n\nPo válce se druhem Olgy Scheinpflugové stal JUDr. František Krčma (1910–1996), který po jejím úmrtí především usiloval o vydání jejích spisů, zejména pamětí \"Byla jsem na světě\".\n\nVýznamné filmové role se dočkala až v televizním seriálu \"Eliška a její rod\" (1966).\n\nV roce 1946 se vrátila do souboru Národního divadla a zůstala zde až do své smrti v roce 1968. Za svůj život vytvořila na jeho scénách přes 130 rolí. Svou divadelní kariéru ukončila v pohostinském vystoupení v Divadle na Vinohradech ve hře Karla Čapka Matka, jež měla premiéru 1. 9. 1967 v režii Luboše Pistoria. Neukázněné chování dětských diváků na představení o Velikonocích 1968, které dohrála, ale po kterém se již na jeviště nevrátila, zhoršilo její zdravotní stav (dlouholetá srdeční choroba) a krátce nato zemřela. Přijata do ošetření v nemocnici (III. IK FN KU) byla 11. 4. 1968. Zemřela 13. 4. 1968 v 16:55 hodin na III. interní klinice fakultní nemocnice KU v Praze na srdeční infarkt, který se vyvinul v dopoledních hodinách téhož dne. Národní pohřeb se konal 19. 4. 1968. Pohřbena je v Praze na Vyšehradě.\n\n\n\n\n\n\n\n\n\n"}
{"id": "59402", "url": "https://cs.wikipedia.org/wiki?curid=59402", "title": "Přímočarý pohyb", "text": "Přímočarý pohyb\n\nPřímočarý pohyb je pohyb po přímce, tzn. trajektorií pohybu je přímka.\n\nPři přímočarém pohybu se nemění směr vektoru rychlosti, ale může se měnit velikost rychlosti. To znamená, že se nemění směr vektoru zrychlení, který musí být souhlasný se směrem vstupní rychlost, je-li nenulová, avšak velikost vektoru zrychlení se měnit může.\n\nU mechanického pohybu lze rozlišit dva druhy zrychlení, respektive dvě jeho složky, na které lze každé zrychlení rozložit. První složkou je zrychlení tečné, toto zrychlení má směr tečny k danému trajektorii pohybu, způsobuje změnu velikosti rychlosti. Druhou složkou je zrychlení normálové, toto zrychlení má směr normály (kolmice) k trajektorii pohybu a způsobuje změnu směru pohybu.\n\nPro přímočarý pohyb platí, že normálové zrychlení je nulové\n\nPro přímočarý pohyb hmotného bodu platí definice velikosti průměrné rychlosti na určitém časovém úseku:\n\nČím menší bude tento časový úsek, tím více se bude hodnota průměrné rychlosti blížit hodnotě okamžité rychlosti, matematicky to lze vyjádřit limitou (resp. derivací):\n\nStejné pravidlo můžeme zavést z definice zrychlení:\n\nOpačné vztahy lze získat integrací:\n\nRovnoměrný přímočarý pohyb je pohyb po přímce se stálou rychlostí. Pokud přímočarý pohyb není rovnoměrný, bývá také označován jako \"nerovnoměrný přímočarý pohyb\" (jde tedy o pohyb s proměnnou rychlostí). Pro rovnoměrný přímočarý pohyb platí následující rovnost:\n\nRychlost rovnoměrného přímočarého pohybu je z definice konstantní, tedy rovna počáteční rychlosti tělesa:\n\nDráha rovnoměrného přímočarého pohybu:\n\nPodle prvního Newtonova zákona v rovnoměrném přímočarém pohybu setrvává těleso (hmotný bod), na které je celkové silové působení nulové, tedy buď žádné síly nepůsobí nebo jejich výsledná hodnota je nulová (výslednice je nulový vektor).\n\nRovnoměrně zrychlený přímočarý pohyb je pohyb po přímce se stálým zrychlením. Rovnoměrně zrychlený přímočarý pohyb je zvláštním případem nerovnoměrného přímočarého pohybu, kdy zrychlení je konstantní ve velikosti i směru. Trajektorií je přímka nebo část přímky. Velikost rychlosti se mění přímo úměrně s časem. Směr rychlosti se nemění.\n\nMá-li zrychlení stejnou orientaci (hodnotu znaménka) jako směr pohybu tělesa, pak se rychlost tělesa zvyšuje a jedná se o \"zrychlený pohyb\". Má-li zrychlení opačnou orientaci (hodnotu znaménka) než směr pohybu tělesa, pak se rychlost tělesa snižuje a jedná se o \"pohyb zpomalený\".\n\nPohybuje-li se těleso pohybem rovnoměrně zrychleným, jeho výkon stoupá. P = F * v. Síla F je při konstatním zrychlení a konstantní hmotnosti konstantní (F = m krát a), ale rychlost se mění lineárně. Tudíž i výkon se mění lineárně.\n\nRychlost rovnoměrně zrychleného přímočarého pohybu:\nDosazením do obecných vztahů:\n\nPrvní říká, že aktuální rychlost bodu je rovna jeho počáteční rychlosti plus součinu času a zrychlení daného bodu. Druhý říká, o kolik se změnila rychlost tělesa mezi časem t a časem t.\n\nDráha rovnoměrného přímočarého pohybu:\nDosazením do obecných vztahů:\n\nSíly působící při rovnoměrně zrychleném přímočarém pohybu:\n\nPodle 2. Newtonova pohybového zákona působí na těleso se stálým zrychlením stálá síla o velikosti:\n<br>\n\nkde \"m\" je hmotnost, a je zrychlení.\n\nProtože normálové zrychlení je nulové, musí mít výsledná síla stejný směr (bez ohledu na orientaci), jako rychlost pohybu, tedy působí v přímce pohybu. Má-li působící síla \"stejnou orientaci\" jako je směr pohybu, pak těleso \"zrychluje\", má-li síla \"orientaci opačnou\" než pohybu, pak těleso \"zpomaluje\".\n"}
{"id": "59410", "url": "https://cs.wikipedia.org/wiki?curid=59410", "title": "Iracionalismus", "text": "Iracionalismus\n\nIracionalismus (z lat. \"irrationalis\" nerozumný) je obvykle pejorativní označení pro filosofické i životní postoje a názory, které zpochybňují nebo popírají:\n\nMísto toho hledají jiné, zpravidla vnitřní a neověřitelné způsoby poznání – intuici, cit, mystické vidění, esoteriku. Mají zpravidla blíž k umění než k vědě.\n\nNázory a postoje, označované jako iracionalistické, se vyskytují v západním myšlení od poloviny 19. století, a to jako reakce na osvícenský racionalismus století 18. i na německý idealismus, například na slavný Hegelův výrok: „Co je rozumné, to je skutečné, a co je skutečné, to je rozumné“.\n\nPrvní, kdo se proti tomu hlasitě ozval, byl dánský křesťanský myslitel Søren Kierkegaard; vadily mu hlavně dvě věci:\n\nProti tomu postavil Kierkegaard tragický osud jednotlivého člověka, který se musí rozhodovat, i když neví a nechápe, a za všechno se bude jednou odpovídat před Božím soudem. Sám byl ovšem natolik pod Hegelovým vlivem, že si svůj postoj nedovedl představit jinak než jako „antitezi“ – a tak své výroky náležitě přehnal, čímž si vysloužil nálepku iracionalismu.\n\nVětším právem ji lze připsat jinému velkému mysliteli, Arthuru Schopenhauerovi, který za základ celé skutečnosti pokládal vůli a nakonec usoudil, že se se stavem světa člověk musí smířit. Schopenhauer měl velký vliv na Friedricha Nietzscheho, mimořádně ostrého pozorovatele a kritika, jemuž ovšem na Schopenhauerovi vadilo zhruba totéž, co Kierkegaard vytýká Hegelovi. Nietzsche ale také vystihl, co je na Kierkegaardově postoji asi nejdůležitější: že člověk je konečná bytost, „smrtelník“, který ví jen to, co může vidět a poznat, kdežto celek světa mu zůstává nepřístupným tajemstvím.\n\nSkutečnost, že člověk i jeho poznání je z povahy věci vždy omezené, že se starým ideálem rozumového vedení života dokáže řídit jen do jisté míry a že je vždy ovládán především jinými silami, se od té doby stala obecným vlastnictvím pozdější filosofie. Ta si také začala lépe všímat i ostatních stránek a schopností člověka, jeho jedinečné osoby, jeho potřeb a žádostí i jeho temných stránek.\n\nPozdější filosofie už nemůže být tak bezelstně racionalistická jako byli osvícenci, nemůže si představovat, že se člověk stane čistě racionálně uvažující bytostí bez vášní a podivností. Rozumné jednání zůstává stále ideálem, ne danou vlastností člověka. Počínaje W. Diltheyem si začala také víc všímat podivuhodného faktu života, který člověka zařazuje do přírody i do světa, a počínaje M. Buberem také toho, že člověk žije ve vztazích, které nelze rozdělovat na racionální a iracionální.\n\nDůraz na iracionální stránky člověka nicméně vyvolává napětí vůči vědě a přibližuje se naopak estetickému a uměleckému vnímání světa. Někteří myslitelé 20. století si vzali lekci iracionalismu tak k srdci, že dokonce racionalitu vůbec odmítali (například tak zvaná postmoderna), nicméně přesto psali v rozumných větách, protože jinak se člověk druhým sdělovat nemůže.\n\n\nIracionalismus se někdy přisuzuje i dalším filosofům, kteří věnovali velkou pozornost jiným než racionálním funkcím člověka, například intuici nebo citu. Britský politický filosof Isaiah Berlin hledal původ iracionalismu už u německého filosofa a pedagoga J. G. Hamanna a domníval se, že iracionalismus měl významný podíl na vzniku nacismu. V postojích nacistických předáků bylo sice hodně iracionálních motivů, na druhé straně ale bylo působení nacismu také neobyčejně racionalizované. Za iracionalisty se někdy pokládají také filosofové jako Schelling, Henri Bergson, Wilhelm Dilthey, Michel Foucault, Martin Heidegger, Jean-Paul Sartre a další. Děje se to ovšem spíše neprávem: všichni totiž používají racionální postupy analýzy a argumentace, jen si lépe než jiní uvědomili, že člověk ani zdaleka není bytost pouze racionální.\n\n\n"}
{"id": "59415", "url": "https://cs.wikipedia.org/wiki?curid=59415", "title": "Komutátor (elektrotechnika)", "text": "Komutátor (elektrotechnika)\n\nKomutátor je mechanický rotační usměrňovač (respektive mechanický rotační přepínač), který je používán zejména u elektrických stejnosměrných strojů. \nZajišťuje přepínání směru proudu vedeného do rotorových cívek tak, aby byla napájena vždy cívka pod aktivním pólem a byla dosažena co největší účinnost stroje.\n\nKomutátor bývá částí jak u stejnosměrných rotačních elektrických strojů (stejnosměrný motor, dynamo), tak i u univerzálních motorků fungujících na stejnosměrný i střídavý proud (ve vrtačkách, mixérech atd.). Je umístěn vždy na rotoru stroje, skládá se z řady vzájemně izolovaných vodivých lamel, na něž doléhají kartáče (obvykle grafitové, nazývané proto uhlíky).\n\nAčkoli se z pohledu napětí jeví toto mechanické usměrňování elektřiny dvoustavové, kartáč musí nabývat tří stavů:\n\nV praxi je žádoucí mít izolační přechody mezi lamelami co nejužší, a zároveň mít lamely i kartáče co nejširší. I proto mívají kartáče obdélníkový průžez. Rozměr lamel je dán kompromisem mezi proudovou hustotou na lamelách a rozměry stroje: Průměr válcové plochy komutátoru má i svá omezení shora: Nejen konstrukční rozměrové, ale fyzikální, protože při vyšších otáčkách a větším poloměru už jsou odstředivé síly značné. Například v nebezpečném stavu odbuzeného ss. motoru naprázdno sice klesá výkon, zato však rostou otáčky teoreticky do nekonečna. Takto již došlo k tragickým nehodám ve strojovnách a k úmrtím.\n\nKartáč potřebuje ještě třetí stav, kdy přeskakuje z jedné lamely na druhou. A aby při tom nezkratoval dílčí vinutí mezi daným párem sousedních lamel, jsou komutátory například konstruované pro jednosměrné otáčení, nereverzibilně, tedy se šikmými ploškami. Kartáče pak po nich klouzají a seskakují jako po schodech, za charakteristického cvakavého zvuku. Tím je odstraněna souvislost mezi například milimetrovou izolační vrstvou (např. slídy) mezi lamelami a několika milimetrovou délkou kartáče. Stále však platí, že nemá smysl, aby byl kartáč delší, než je délka lamely: To by dokonce mohl zkratovat i dvě dílčí mezilamelová vinutí.\n\nZpětný běh takového stroje by ho ale poškodil: Hrany kartáčů a (zešikmených) lamel. Takové stroje je nevhodné protáčet na druhou stranu byť i jen ručně, ačkoli pro demonstraci silně odlišného zvuku nováčkům by ještě k poškození dojít nemělo.\n\nKomutátor jako poměrně složitá mechanická součást přenášející velké proudy bývá zdrojem nežádoucích mechanických poruch či elektromagnetického rušení, jež vzniká vlivem nežádoucího jiskření. To nastává především vlivem vzniku vzduchových mezírek mezi sběračem proudu a povrchem komutátoru. Vzhledem k tomuto jiskření mezi kartáči a komutátorem nejsou stroje vybavené komutátory vhodné do prostředí s možností výskytu hořlavých či výbušných plynů (např. hlubinné doly, kde se často vyskytuje výbušný plyn metan).\n\nKartáče i komutátor se vlivem tření a jiskření obrušují a proto mají komutátorové motory krátkou životnost (nebo servisní periodu). To nevadí u motorů používaných občasně, jak je tomu např. u fénů, ručního elektrického nářadí a pohonu stěračů automobilu. Vadí to ale u zařízení s trvalým provozem, např. větráků. U takových konstrukcí se používají bezkomutátorové motory, např. asynchronní motor na střídavý proud. Pro použití stejnosměrného proudu je ale komutace nezbytná. Mechanický komutátor lze nahradit bezkontaktním elektronickým. Například k chlazení polovodičů v počítačích se používají miniaturní větráčky se stejnosměrným napájením. Je v nich vestavěn elektronický komutátor, napájející stator. Rotor motorku je tvořen trvalým magnetem. Směr proudu vinutí dvou fází přepíná elektronika na základě Hallova senzoru, měřícího orientaci magnetického pole rotoru. V angličtině je pro takový motor výraz (Brushless DC) nebo též ECM (Electronically Commutated Motor).\n\nKartáče mají být umístěné v neutální ose, tedy v takovém geometrickém místě, kde se vinutí pohybuje rovnoběžně s polem, neprotíná jeho siločáry, a tedy vyniká jen slabé nebo žádné indukované (Teslovo) napětí. Právě v tomto místě bz teoreticky zratování dvou lamel kartáčem nemuselo vadit. (při nekonečně malém rozměru kartáče, izolačních mezivrstev a nepokečném množství nekoneně malých lamel) Bohužel však při provozu zatáženého ss. stroje vzniká i zpětné reaktivní pole, které je úhlově posunuté (s rostoucí zátěží a otáčkách tento úhel narůstá) a tím se i posouvá neutrální osa pole. A to bohužel i při konstrukčně pevné poloze kartáčů. Ačkoli tedy kartáče mají i iyolační mezistav a lamely nezkratují, indukované napětí na dílčích mezilamelových vinutích a také neustálý proud kotvou, z ostatních vnutí, jsou tak velké, že z kartáčů vytahují oblouky. Jde pak o podobné jevy a problémy jako při zhášení oblouků na stykačích.\n\nPootočenou neutrální (příčnou) osu pole a následné zkraty na dilčích vinutích lze řešit:\n\nOvšem jiskření a oblouky způsobené samotným proudem kotvy, sériovým přes všechna dílčí mezilamelová vinutí, to omezit není jak. Leda by snad stroj měžel ve vakuu.\n\nStejnosměrné stroje s mechanickým komutátorem byly díky snadné regulaci prakticky nezbytnou součástí elektrických pohonů až téměř do konce 20. století. Pak ale umožnil vývoj levných polovodičů nahradit jeho funkci silnoproudou elektronikou. Dynamo pak bylo možno nahradit spolehlivějším a levnějším alternátorem a stejnosměrný motor asynchronním motorem s elektronickým řízením.\n\n"}
{"id": "59416", "url": "https://cs.wikipedia.org/wiki?curid=59416", "title": "Świętochłowice", "text": "Świętochłowice\n\nŚwiętochłowice [švjentoch'uovice] (německy \"Schwientochlowitz\") jsou městem na jihozápadě Polska ve Slezském vojvodství, v oblasti Hornoslezské průmyslové oblasti severozápadně od Katovic. Žije zde asi 60 tisíc obyvatel.\n\nNa severu hraničí s městem Bytom, na západě jihozápadě s městem Ruda Śląska a na východě a jihovýchodě s městem Chořov. Městem protéká řeka Rawa.\n\nOd severu k jihu měří město 6 kilometrů, od východu na západ 3,7 km. Rozloha města činí 13,22 km².\n\nŚwiętochłowice jsou nejhustěji osídleným městem v Polsku a patří k nejhustěji osídleným v Evropě. K 30. červnu 2005 zde žilo 55 527 osob, tedy na jeden kilometr čtvereční připadalo více než 4 200 osob.\n\nMěsto se skládá z pěti čtvrtí, původně samostatných osad:\n\n"}
{"id": "59424", "url": "https://cs.wikipedia.org/wiki?curid=59424", "title": "Hlivice", "text": "Hlivice\n\nHlivice () jsou vesnice, část obce Medlov v okrese Olomouc. PSČ je 783 82, v Hlivicích je evidováno 66 adres.\n\nPrvní písemná zmínka o osadě je z roku 1343 nebo 1344. Vesnice byla založena v okolí Doubravy a patřila k úsovskému panství. Roku 1371 ji markrabětem Jan Jindřich přenechal svému synovi Prokopovi Lucemburskému. Kolem roku 1481 ji koupil bývalý litovelský farář, později kanovník Mikuláš Foerster z Olomouce. Po ukončení třicetileté války se vesnice poněmčila.\n\n\n"}
{"id": "59425", "url": "https://cs.wikipedia.org/wiki?curid=59425", "title": "Seznam vycházejících českých literárních časopisů", "text": "Seznam vycházejících českých literárních časopisů\n\nTento seznam obsahuje literární časopisy které vycházely v Česku v roce 2006.\n\n\n\n"}
{"id": "59427", "url": "https://cs.wikipedia.org/wiki?curid=59427", "title": "Violator", "text": "Violator\n\nViolator je sedmé studiové album Depeche Mode. Bylo vydáno Mute Records 19. března 1990. Album obsahuje hity „Personal Jesus“, který byl vypuštěn 6 měsíců před vydáním alba \"Violator\", a „Enjoy the Silence“, které dostaly skupinu na pomyslné hvězdné hudební nebe. Toto album je označováno fanoušky jako jedno ze tří nejlepších, které skupina kdy vytvořila.\n\nRoku 2003 jej časopis Rolling Stone vyhlásil 342. nejlepším albem všech dob. Tentýž časopis jej také vyznamenal 57. místem v seznamu nejlepších alb devadesátých let.\n\nVšechny skladby složil Martin Gore.\n\n"}
{"id": "59428", "url": "https://cs.wikipedia.org/wiki?curid=59428", "title": "Roskosmos", "text": "Roskosmos\n\nStátní korporace pro kosmické aktivity „Roskosmos“ (), oficiální zkrácený název Roskosmos, je státní korporace zodpovědná za ruský kosmický program. Řízení ruské kosmonautiky převzala roku 2016, jako nástupce Federální kosmické agentury, která používala stejné zkrácené jméno, Roskosmos.\n\nFederální kosmická agentura byla založena 25. února 1992 jako Ruská kosmická agentura (dekretem prezidenta Ruské federace č. 185) během reorganizace vládních struktur Ruska po rozpadu Sovětského svazu.\n\nV Sovětském svazu byl od roku 1965 kosmický průmysl a výzkumné instituty soustředěn v ministerstvu všeobecného strojírenství. Koncem roku 1991 s rozpadem Sovětského svazu ministerstvo zaniklo a řízení kosmického odvětví převzala nově vzniklá Ruská kosmická agentura při vládě RF. V dalším se názvy a právní formy vrcholné odvětvové organizace měnily:\n\nProvozuje nosiče a kosmické lodě Sojuz, které jsou nyní jediným dopravním prostředkem na ISS. Roskosmos je partner v programu Mezinárodní vesmírné stanice ISS a přispěl základními moduly Zarja a Zvezda, které byly poté spojeny modulem Unity agentury NASA. Vyslal již sedm vesmírných turistů, kteří zaplatili za let 20-40 milionů dolarů. V několika programech také úzce spolupracuje s ESA. Poslední společný projekt se týkal studie na novou pilotovanou loď ACTS, která nahradila zamýšlený projekt malého raketoplánu Kliper. Tato studie však nakonec zůstala pouze projektem ESA a Roskosmos začal pracovat na vlastní kosmické lodi Orjol. První zkušební let této lodi je naplánován na rok 2023 z kosmodromu Vostočnyj.\nV současné době také probíhají dokončovací práce na laboratorním modulu Nauka, který měl být v roce 2019 připojen ke stanici ISS, start byl ale znovu odložen na konec roku 2020.\n\nVe spolupráci s ESA se Roskosmos podílí také na průzkumu Marsu v rámci projektu ExoMars. Na rok 2020 je naplánována druhá část mise, při které raketa Proton-M dopraví na jeho povrch evropský rover a ruský stacionární modul.\n\nV budoucnosti plánuje rozšířit nabídku vesmírných výletů také na oblet Měsíce za odhadem 100 milionů dolarů. Plánuje také návrat na Venuši sondou Veněra-D a na Měsíc programem Luna, který sestává ze čtyř misí a výstavby robotické základny na Měsíci.\n\nRoskosmos se bude také podílet na výstavbě nové vesmírné stanice Gateway, která vznikne na oběžné dráze poblíž Měsice.\n\nVedení Roskosmosu sídlí v Moskvě, ale starty probíhají zejména z kosmodromu Bajkonur v Kazachstánu. Lety kosmických lodí a družic řídí specialisté střediska řízení letů CUP v Koroljovu u Moskvy. Na starty vojenských družic je primárně určen kosmodrom v Plesecku, spravovaný armádou. V provozu je také zatím jediná rampa pro rakety Sojuz na novém kosmodromu Vostočnyj. Od roku 2011 má Roskosmos k dispozici jednu rampu na kosmodromu v Kourou, která byla vybudována ve spolupráci s ESA.\n\nOrganizace zaměstnává asi 300 lidí. Většina prací je zajišťována externě. Hlavním dodavatelem je společnost RKK Eněrgija.\n\nOd roku 2009 převzal Roskosmos řízení Středisko přípravy kosmonautů J. A. Gagarina.\n\nGenerálním ředitelem je od května 2018 Dmitrij Rogozin, který nahradil Igora Komarova (od ledna 2015 do května 2018).\n\n\n"}
{"id": "59437", "url": "https://cs.wikipedia.org/wiki?curid=59437", "title": "Sociologismus", "text": "Sociologismus\n\nSociologismus poukazuje zejména na širokou společensko-historickou podmíněnost vědeckého poznání. Autoři se kriticky vyjadřují zejména k čistě internalistickým koncepcím vývoje vědy. Tento přístup nalézáme mimo jiných v díle Karla Marxe, Maxe Schelera, Maxe Webera a ve frankfurtské škole i v současných přístupech.\n\nZákladními myšlenkami sociologismu je, že „veškeré poznání má společenský charakter“ a tato „společenská podmíněnost zasahuje všechny vědní obory“. Předpokladem sociologismu je, že společensko-historická determinace vědy určuje mimo jiné výběr problémů a způsob prezentace jejich řešení.\nZkoumání vědy (věda o vědě) v této oblasti se věnuje zejména její institucionalizaci, komunikaci ve vědě, psychologii a etice vědy.\n\nV metodologii vědy jsou sociologické aspekty vnímány spíš jako rušivé vlivy deformující objektivní a racionální vědecké poznání (např. v díle Imre Lakatose). Avšak také zde vznikají názory, že i v přírodních vědách je nutné k sociálním faktorům přihlížet.\n\nPodle Thomase Kuhna je změna paradigmatu ve vědě velmi podobná revoluci ve společnosti. Koncepci vědecké revoluce objasňuje sociálními faktory. Podle Kuhna dosavadní metodologické koncepce neposkytují reálný obraz vývoje vědy, neboť ignorují skutečnost, že vědecké činnosti jsou úzce spojeny se specifickými vědeckými komunitami, které jsou odlišné od jiných společenských skupin.\nStále však zůstávají otázky jakými prostředky probíhá boj ve vědecké komunitě, jak početná musí být komunita zastánců nového paradigmatu a v neposlední řadě otázka postavení zastánců paradigmatu starého (např. podle Maxe Plancka nové paradigma vítězí až v okamžiku, kdy zastánci toho starého zemřou).\nKuhnova změna paradigmatu však život vědecké obce mění v iracionální proces. Tím je znemožněno zdůvodnění, proč je jedno paradigma lepší než druhé a proč mohou být takové debaty dovedeny k racionálnímu závěru.\nSociologický výklad změny paradigmatu je tak vykompenzován ztrátou racionality takového vysvětlení, protože sociologické hledisko popisuje situaci v mikrokomunitě, avšak nezabývá se obsahovou stránkou a pravdivostí nové teorie.\n\nDalší významný filozof vědy, Larry Laudan, předpokládá historickou pluralitu vědeckého výzkumu. Laudanův \"síťový model vědecké aktivity\" podporuje širší pojetí vědecké racionality a umožňuje přechod mezi paradigmaty racionálně vysvětlit.\n\nFajkus, Břetislav: Současná filosofie a metodologie vědy, Praha, Filosofia, 1997. 1. vyd. 135 s. ISBN 80-7007-095-1\n"}
{"id": "59442", "url": "https://cs.wikipedia.org/wiki?curid=59442", "title": "Zkrocená hora", "text": "Zkrocená hora\n\nZkrocená hora (angl. \"Brokeback Mountain\") je americký film, který natočil v roce 2005 tchajwanský režisér Ang Lee podle stejnojmenné povídky americké spisovatelky Edny Annie Proulxové, zveřejněné poprvé v říjnu 1997. Několika oceněními vyznamenaný film vypráví o homosexuálním vztahu dvou kovbojů ve Wyomingu šedesátých až osmdesátých let 20. století.\n\nHlavními postavami jsou \"Ennis Del Mar\" (hraje Heath Ledger) a \"Jack Twist\" (hraje Jake Gyllenhaal), dva chudí mladí muži, kteří se setkají na pastvinách Wyomingu na úpatí (smyšlené) Zkrocené hory („Brokeback Mountain“) v létě roku 1963. Film sleduje v příštích dvou desetiletích jejich spletitý vztah, který pokračuje i poté, co se oba ožení a stanou se otci. Jack se pokouší vytvořit společný život, ale Ennis se bojí, že by byl zabit členy obce, kdyby se povaha jejich vztahu neudržela v tajnosti. Ennis a Jack tak zápasí se společenským a rodinným tlakem a vlastním strachem, které jim znemožňují plně prožít lásku započatou v jejich prvním společném létě. Film částečně čerpá i z tématu nezávislého filmu Cowboy Rides Again z roku 2004, který se dotýkal též kovbojů a otázek homosexuality.\n\nČeský dabing hlavních protagonistů ztvárnili Saša Rašilov (\"Ennis Del Mar\") a Filip Jančík (\"Jack Twist\").\n\nEnnis del Mar vyrostl na malém nuzném statku ve Wyomingu u hranic s Utahem. Byl vychován starším bratrem a sestrou, poté co jejich rodiče přišli o život při dopravní nehodě. Otec s matkou zanechali dětem jen 24 dolarů v hotovosti a statek se dvěma hypotékami. Bez středoškolského vzdělání a vyhlídek na povolání vyrostl Ennis těžkou prací a ve strádání. Zasnoubil se s Almou Beersovou a šetří peníze na zakoupení malého kusu půdy. Když se na jaře 1963 uchází o místo u zprostředkovatelské agentury pro zemědělský personál, má již ranou část života za sebou. Zakotví jako pastýř v jednom wyomingském podniku zabývajícím se chovem ovcí, kde se seznámí se stejně starým Jackem Twistem. Jack pracuje na Zkrocené hoře již druhý rok. Tento dobře vypadající tmavovlasý muž s živým smíchem horuje pro vše, co souvisí s rodeem. Oba přebírají tisíc bahnic s jejich jehňaty a vydávají se nahoru na pastviny nad hranici lesa.\n\nZatímco Ennis zůstává v táboře, musí Jack noci trávit u ovcí a několik hodin denně pendlovat mezi táborem a pastvinami. Oba mladí muži jsou stejného rázu a rychle se spřátelí, když se u táborového ohně baví o koních, rodeu a rvačkách. Oba začínají s respektem naslouchat jeden druhému a těší se ze společníka, kterého by se ani jeden nenadál. Ennis dokonce převezme Jackovy nepříjemné hlídky a nakonec sám pendluje mezi pastvinami a táborem. Z přátelství se však vyvine něco víc, když je Ennis jednoho dne příliš opilý, aby se vydal zpět k pasoucím se ovcím, a stráví noc v táboře s Jackem. Nemluví o sexu a odbývají jej jako jednorázovou záležitost, když k němu dojde. Samozřejmě není podle jejich vlastních slov ani jeden homosexuální, ale přesto brzy zapomenou na ovce a nejen v noci ve stanu, nýbrž i ve dne a večer v záři ohně se věnují společnému sexu. Když pak v srpnu shánějí stáda z hory dolů, cítí se Ennis sklíčeně, protože se musí odloučit od Jacka.\n\nEnnis se vrací zpět k Almě, s níž je zasnouben, a po třech měsících se s ní ožení a odstěhuje do města Rivertonu v Utahu. O čtyři roky později má Ennis s Almou dvě dcery a na svého starého přítele Jacka již vlastně zapomněl, když dostane dopis o Jackově brzkém příjezdu do Rivertonu. Ennis se nemůže shledání se svým přítelem dočkat a nasadí si svůj nejlepší klobouk. Podlehnou své vášni a při setkání se políbí, nic nedbajíce na to, že Alma svého muže pozoruje s Jackem z příšeří schodiště. Jack jezdil v Texasu na býcích a oženil se s Lureen (ztvárněnou Anne Hathawayovou), dcerou bohatého průmyslníka. Je otcem osmiměsíčního syna, jak s hrdostí oznámí. Přesto se oba opijí a skončí nakonec v nejbližším motelu. Ennis a Jack se navzájem milují, ale neodváží se k tomu kroku, aby opustili ženy a děti a navázali společný vztah. Především Ennis je proti společné budoucnosti, protože si ještě přesně vybavuje zážitek z dětství, kdy byl jeden homosexuální statkář kvůli svému životu s jiným utýrán k smrti. Dohodnou se proto, že odteď se budou pravidelně setkávat, a dvakrát ročně spolu tráví čas na údajných rybářských výletech. Alma o jejich tajemství ví, mimoto jí vadí, že pořád musí k Ennisovu skrovnému příjmu vydělávat navíc. Když je dcerám sedm a devět let, nechá se s Ennisem rozvést a bere si obchodníka s potravinami z Rivertonu, pro kterého celé roky pracovala.\n\nEnnis brzy opět přijme práci na statku a stěhuje se napříč Wyomingem. V následujících letech se Ennis a Jack potkávají sporadicky a podnikají výlety do liduprázdných hor. Ale čas jim plyne a zejména Jack je nešťastný z jejich situace. Tak dojde v roce 1983, dvacet let po jejich prvním setkání, při společném výletu ke sporu; poté se Jack dozví, že jejich další setkání s Ennisem se bude muset odložit. Oba se nicméně rozejdou v dobrém. O několik měsíců se Ennis dozví o Jackově smrti: při poruše na automobilu ho prý ráfek pneumatiky, kterou chtěl napumpovat, udeřil do obličeje. Zemřel ve věku 39 let. Ennis si vzpomene na starý příběh z dětství a není si jist, zda Jack zemřel přirozenou smrtí.\n\nJede za Jackovými rodiči do Lightning Flat, aby vyplnil poslední přání svého přítele a rozsypal jeho popel na Zkrocené hoře. Dozvídá se, že Jack navštěvoval rodiče každý rok a vždy se zmiňoval, že se hodlá rozvést a že chce s Ennisem nedaleko vybudovat srub a obhospodařovat statek rodičů. Několik měsíců před svou smrtí se však rozhodl s jedním sousedem z Texasu dlouho plánovaný sen uskutečnit a Ennis pochopí, že Jackova smrt pravděpodobně nebyla nehoda. V Jackově starém pokoji objeví pod jednou košilí svého přítele, kterou měl na sobě při jejich prvním setkání, svou starou košili, kterou postrádal od léta na Zkrocené hoře – Jack ji nosil na sobě. Na konci Jackův otec odmítne Ennisovi dovolit rozptýlit Jackův popel na Zkrocené hoře. O pár týdnů později si Ennis koupí pohlednici, na které je obraz Zkrocené hory, a připíchne si ji na stěnu svého obytného vozu, pod ni pak zavěsí ony dvě staré košile. V té době se Ennis se snaží překonat bolest ze smrti milovaného.\n\n\nFilm vydělal 83 milionů dolarů v Severní Americe a 95 milionů dolarů v ostatních oblastech, celkově tak vydělal 178 milionů dolarů po celém světě. Rozpočet filmu činil 14 milionů dolarů. V Severní Americe byl uveden limitovaně 9. prosince 2015 a z pěti kin vydělal za víkend 547 425 dolarů, poté byl uveden do více kin v lednu. Za první víkend vydělal 185 tisíc dolarů.\n\nFilm získal pozitivní recenze od kritiků. Na recenzní stránce Rotten Tomatoes získal z 236 započtených recenzí 87 procen. Na serveru Metacritic snímek získal z 41 recenzí 87 bodů ze sta. Na Česko-Slovenské filmové databázi je snímek oceňován na 79%.\n\n"}
{"id": "59443", "url": "https://cs.wikipedia.org/wiki?curid=59443", "title": "Vápenice", "text": "Vápenice\n\nNázev Vápenice má více míst:\n\n"}
{"id": "59454", "url": "https://cs.wikipedia.org/wiki?curid=59454", "title": "Giberelin", "text": "Giberelin\n\nGibereliny jsou skupinou fytohormonů na bázi kyseliny giberelové (GA3). \n\nChemicky jsou podobné diterpenům, mají 19 nebo 20 uhlíků. Giberelin byl objeven v 20. letech 20. století v Japonsku v houbě \"Giberella fujikuroi\", která způsobuje chorobu bakanae. Reverzibilně ho lze inaktivovat konjugací s glukosou. Vzniká v mladých listech, vzrostných vrcholech, kořenech a klíčících semenech. Jeho biosyntéza probíhá ve třech kompartmentech:\n\nReceptorem giberelinů je proteinový komplex SCF, jehož aktivita směřuje cílové molekuly k degradaci. Signál vede k odstranění represorových proteinů s doménou DELLA (komplex se specifickou aminokyselinovou sekvencí aspartát, glutamát, leucin, alanin) z promotoru giberelinem indukovaných časných genů. Ty se začnou transkribovat a jejich produkty se pak navážou na promotory giberelinem indukovaných pozdních genů a indukují jejich transkripci. Mezi tyto pozdní geny patří například α-amyláza, jejíž expresi giberelin indukuje při klíčení. Tato amyláza je produkována buňkami aleuronové vrstvy do endospermu, který štěpí a aktivuje tím pro rostlinu zásobní látky, aby mohla rostlina vyklíčit.\nExistuje ještě další signální dráha giberelinu, ta je závislá na vápenatých iontech a jejím výsledkem je pučení váčků z endoplazmatického retikula a jejich exocytóza. Právě tato dráha dopravuje při klíčení amylázu ven z buněk aleuronové vrstvy do endospermu.\n\nStimuluje mitózu, růst internodií a listů. Nestimuluje růst kořenů. Ovlivňuje aktivitu amylázy v klíčících obilkách, čímž zprostředkovává indukci klíčení. Indukuje kvetení u dlouhodenních rostlin, omezuje tvorbu samčích květů, zkracuje juvenilní periodu, někdy mění fotoperiodickou adaptaci rostlin. \n"}
{"id": "59456", "url": "https://cs.wikipedia.org/wiki?curid=59456", "title": "Škval", "text": "Škval\n\nVA-111 Škval (Vichřice), ruské označení ВА-111 'Шквал' (anglické VA-111 'Shkval') je torpédo s raketovým pohonem (čili podvodní raketa), vystřelované z ponorek. Zbraň je od roku 1990 ve vybavení armády Ruské federace.\n\nTorpédo je kuželovitého tvaru se zúženou špicí, poháněné raketovým pohonem, který funguje na principu jevu zvaného superkavitace, při kterém kolem torpéda díky exotermické reakci peroxidu vodíku a manganistanu vápenatého vzniká plynová kapsa. V zadní části se nacházejí čtyři výklopná kormidla, která plní dvě funkce: jednak torpédo podle povelů z gyroskopů řídí, jednak usměrňují obtékání torpéda plynem. Dostřel činí 7 000 metrů. Rychlost torpéda je až 100 m/s.\n\nTorpédo se vyrábí ve státní továrně v Kyrgyzstánu. V roce 2012 ruská vláda požádala o vlastnictví 75 % závodu výměnou za odepsání masivního kyrgyzského dluhu vůči Rusku.\n\n"}
{"id": "59463", "url": "https://cs.wikipedia.org/wiki?curid=59463", "title": "Podvodní ragby", "text": "Podvodní ragby\n\nPodvodní ragby je týmový sport podobný ragby, ovšem hraný v bazénu. Pochází z Německa, kde vznikl při tréninku v potápěčských klubech.\n\nHrají dvě družstva složená ze šesti hráčů ve hře a šesti na střídačce. Každý hráč je vybaven základní potápěčskou výstrojí (ploutve, maska a dýchací trubice - „šnorchl“), čepičkou a plavkami bílé nebo modré barvy. Cílem hry je umístit míč (naplněný slanou vodou, aby pod vodou klesal) do branky soupeře. Branky jsou umístěny u stěn na dně bazénu v hloubce 3.5-5m a mají tvar koše o horním průměru 40 cm. Protihráče se je možno dotýkat jenom pokud drží míč. Hmaty a chmaty jsou povoleny, zakázáno je však škrcení, kopání, údery, nebo strhávání výstroje.\n\n"}
{"id": "59464", "url": "https://cs.wikipedia.org/wiki?curid=59464", "title": "Chiesina Uzzanese", "text": "Chiesina Uzzanese\n\nChiesina Uzzanese // je italská obec v toskánské provincii Pistoia, 50 km severozápadně od Florencie. Obec má rozlohu 7 km² a zhruba 4000 obyvatel.\n\n\"Počet obyvatel\"\n"}
{"id": "59468", "url": "https://cs.wikipedia.org/wiki?curid=59468", "title": "Biografický výzkum", "text": "Biografický výzkum\n\nBiografický výzkum je jednou ze základních metod kvalitativního výzkumu, užívanou především v sociologii a psychologii.\n\n\"Biografií\" rozumíme napsanou historii jednoho života. Jde o rekonstrukci a interpretaci života jedince někým druhým (na rozdíl od autobiografie). Průběh života znamená posloupnost faktických událostí během života jedince.\n\"Biografické zkoumání\" se někdy snaží srovnáním různých biografií nalézt podobnosti a vzorce životních drah a přispět k vysvětlení osobních nebo společenských fenoménů.\n\nBiografický výzkum se zaměřuje na :\n\nBiografický výzkum je výsledkem spolupráce mezi výzkumníkem a jedincem při analýze\n\nK \"biografickému výzkumu\" se má používat materiál, který vznikl kontrolovaným způsobem, tzn. výzkumník zná celou historii materiálu. Nejčastěji je využívána forma rozhovoru, ale je možné využít metod dlouhodobého zkoumání. Při biografickém výzkumu se také využívají materiály jako jsou deníky, zápisníky, dopisy, soudní dokumenty apod. Může jej tvořit i sepsaná autobiografie nebo materiál napsaný jiným člověkem.\n\nFunkcí biografického výzkumu ve společenských vědách je:\n\nHENDL, J. Úvod do kvalitativního výzkumu. 1.vyd. Praha : Karolinum, 1997. 243 s.\n"}
{"id": "59473", "url": "https://cs.wikipedia.org/wiki?curid=59473", "title": "Védaná", "text": "Védaná\n\nVédaná (pálí i sanskrt) znamená „cítění“ nebo „pocit“. Je důležitým pojmem v buddhistické psychologii, kde označuje jednu z pěti skupin jevů, ze kterých se skládají bytosti. Lze ji rozdělit do pěti tříd:\n\n\nZrakové, sluchové, čichové a chuťové vědomí je samo o sobě vždy spojeno s neutrálním pocitem, případné příjemné a nepříjemné pocity vznikají až sekundárně.\n\nPodle théravádové Abhidhammy je smutek (\"domanassa\") vždy sdružen s odporem a antipatií (dosa), a proto je karmicky neprospěšný.\n\nJe také jedním z článků řetězu podmíněného vznikání, podle kterého žádostivost jako příčina utrpení vzniká jako reakce na příjemné a nepříjemné pocity. Proto je \"vedaná\" velmi důležitá. Bdělým pozorováním pocitů lze postupně nahlédnout jejich pomíjivost a neuspokojivost a vyvarovat se vzniku žádostivostí a odporu.\n"}
{"id": "59474", "url": "https://cs.wikipedia.org/wiki?curid=59474", "title": "Synth rock", "text": "Synth rock\n\nSynth rock je hudební styl, používající umělé zvuky generované syntezátory, samplery a bicí automaty (elektronické hudební nástroje, které mohou imitovat různé reálné nástroje, mohou však vytvářet i zcela nové zvuky). Umělci řazení do tohoto žánru se však obvykle dají zařadit i do jiných, více přesnějších hudebních stylů.\n"}
{"id": "59476", "url": "https://cs.wikipedia.org/wiki?curid=59476", "title": "Elektronická hudba", "text": "Elektronická hudba\n\nElektronická hudba je volný termín pro hudbu, vytvářenou elektronickými nástroji, tedy zdroji zvuku, které disponují elektronickými součástmi, např. Theremin, syntezátor (syntetizér), sampler, počítač, apod.\n\nNástroje elektromechanické (např. elektrická kytara) tedy do této skupiny podle definice IEEE nepatří.\n\nTermín elektronická hudba je navíc synonymem pro:\n\nZvýšená dostupnost levných a začínajících domácích počítačů v 80. a 90. letech 20. století vedla ke vzestupu chiptune hudby. Chiptune, také známý jako čipová hudba nebo 8bitová hudba je hudba napsaná v hudebních formátech, kde je většina zvuků syntetizována nebo sekvencována v reálném čase počítačem nebo zvukovým čipem herních konzolí, občas obsahující syntézy vzorků a nahrávky lo-fi vzorků. Charakteristické lo-fi zvuky čipové hudby byly zprvu dány technickými omezeními raných zvukových karet, nicméně se poté staly vyhledávané ve své původní podobě.\n\n"}
{"id": "59477", "url": "https://cs.wikipedia.org/wiki?curid=59477", "title": "Bahrajnská vlajka", "text": "Bahrajnská vlajka\n\nVlajka Bahrajnu je tvořena listem o poměru stran 3:5 a skládá se z bílého pruhu v žerďové části (1/4 délky listu), který je od červené plochy listu oddělen pěti bílými trojúhelníky, které tvoří pilovitě klikatou čáru (délka zubů je 3/20 délky listu). Bílá barva tak zabírá 32,5 %, červená 67,5 % celkové plochy vlajky.\n\nČervená barva a bílý pruh jsou tradiční pro vlajky zemí v oblasti Perského zálivu. Pět vrcholů trojúhelníků symbolizuje pět pilířů islámu.\n\nVlajka krále má stejný poměr stran jako vlajka státu. Doplněna je o dva vodorovné, bílé pruhy při horním i dolním okraji, široké 1/6 šířky vlajky. Počet zubů je stejný jako na státní vlajce, šířka zubů je tedy jiná, délka zubů je 1/10 délky listu. V horním rohu je umístěna zlatá koruna orientálního typu (vepsaná do pomyslného čtverce o rozměrech 2/5 šířky červeného pole).\n\nNejstarší bahrajnské vlajky byly celé červené, ale v 19. století byl přidán bílý pruh jako důkaz příměří s okolními státy a pilovitá čára pro odlišení od sousedů. Původně bylo na vlajce více trojúhelníků (27, později 8), ale v roce 2002 byl jejich počet změněn na pět, aby mohly symbolizovat pět pilířů Islámu.\n\n14. února 2002 oznámil bahrajnský emír šajch Hamad ibn Isa Al Chalífa změnu státního zřízení z emirátu na království. Královským dekretem č. 1 byl změněn název státu na \"Království Bahrajn\". 16. února byla změněna dekretem č. 4 dosavadní vlajka státu i panovníka. Počet zubů státní vlajky byl dekretem změněn z osmi na pět, a mají symbolizovat pět pilířů (sloupů) islámu. Poměr stran vlajky byl určen na 3:5.\n\n"}
{"id": "59478", "url": "https://cs.wikipedia.org/wiki?curid=59478", "title": "Bahamská vlajka", "text": "Bahamská vlajka\n\nVlajka Baham má poměr stran 1:2. Černý rovnostranný žerďový klín symbolizuje jednotu 300 000 obyvatel Baham, kteří jsou převážně afrického původu. Modré pruhy nahoře a dole reprezentují Karibské moře a Atlantský oceán. Žlutý pruh uprostřed symbolizuje slunce a písek mezi nimi – bahamské pláže. Vlajka byla přijata 10. července 1973. Autorem designu vlajky byl Dr. Hervis Bain.\n\n"}
{"id": "59479", "url": "https://cs.wikipedia.org/wiki?curid=59479", "title": "Bangladéšská vlajka", "text": "Bangladéšská vlajka\n\nVlajka Bangladéše byla oficiálně přijata 17. ledna 1972. Její podoba je založena na vlajce, užívané během války o nezávislost v roce 1971. Tato měla v červeném poli vyobrazenu bangladéšskou mapu. Později byla mapa odstraněna, pravděpodobně z důvodu zjednodušení vlajky. Současná vlajka je podobná japonské vlajce, avšak místo bílého pozadí má pozadí zelené. Červené pole je na zeleném pozadí posunuto mírně k žerdi, ale když vlajka vlaje, jeví se být ve středu (poměr vzdáleností středu pole od žerdi a konce vlající části je 9:11). Červené kulaté pole symbolizuje Slunce vycházející nad Bengálským zálivem, zelená barva symbolizuje úrodnost země.\n\nPodobu vlajky navrhl malíř Quamrul Hasan. Poprvé byla vlajka představena 3. března 1971 na Dhácké univerzitě. Při vyhlášení nezávislosti 23. března 1971 ji šejk Mujibur Rahman vyvěsil na své rezidenci. Vlajka byla navržena záměrně bez půlměsíce a hvězdy, neboť tyto symboly jsou znakem západopákistánského islamismu. Vlajka byla užívána během války o nezávislost a 17. ledna 1972 byla nahrazena jednodušší verzí. Jedním z důvodů byla obtížnost správného nakreslení mapy Bangladéše na obě strany vlajky.\n\n\n"}
{"id": "59480", "url": "https://cs.wikipedia.org/wiki?curid=59480", "title": "Barbadoská vlajka", "text": "Barbadoská vlajka\n\nVlajka Barbadosu byla oficiálně přijata 30. listopadu 1966 při vyhlášení nezávislosti. Má podobu tří svislých pruhů: krajní pruhy jsou v barvě námořní modré, prostřední pruh je žlutý. Uprostřed vlajky je černý trojzubec.\n\nTrojzubec – také známý jako \"zlomený trojzubec\" – symbolizuje nezávislost Barbadosu na Británii (koloniální znak obsahoval trojzubec celý) a každý vrchol trojzubce symbolizuje jednu demokratickou zásadu. Námořní modř je barvou oceánu, žlutá symbolizuje barbadoský písek.\n\n"}
{"id": "59481", "url": "https://cs.wikipedia.org/wiki?curid=59481", "title": "Belgická vlajka", "text": "Belgická vlajka\n\nVlajka Belgie má podobu tří stejně širokých svislých pruhů. Zleva jsou to: černý, žlutý a červený. Poměr stran listu národní vlajky je 2:3. Podoba vlajky je odvozena od francouzské vlajky a jako barvy jsou užity barvy Brabantského vévodství. Civilní garda, která vznikla po belgickém povstání proti holandské nadvládě, nosila brabantské barvy. Neobvyklý poměr stran státní vlajky 13:15 je neznámého původu.\n\nVlajka byla oficiálně přijata 23. ledna 1831, krátce poté, co Belgie získala nezávislost na Nizozemsku v roce 1830. Původně měla vlajka pruhy vodorovné, ale z důvodu podoby s nizozemskou vlajkou byly změněny na svislé.\n\nParadoxně může působit, že článek 193 belgické ústavy popisuje národní barvy jako \"červenou, žlutou a černou\", namísto pořadí, které je použito na vlajce.\n\nUžívání státní vlajky a ostatních vlajek řeší Královský dekret o vyvěšování vlajek na veřejných budovách z 5. července 1974. Národní vlajka se veřejně vyvěšuje:\nMinistr vnitra může nařídit vlajkovou výzdobu i v jiných dnech. \n\nKromě národní vlajky mohou být vyvěšovány jiné úřední vlajky v souladu s jinými články tohoto královského dekretu, obřady či místními zvyklostmi. Při oficiální návštěvě hlavy jiného státu může být vyvěšena i vlajka tohoto státu a při oficiálních svátcích mezinárodních organizací, jichž je Belgie členem, může být vyvěšena tato vlajka. \n\nPokud je vyvěšována také vlajka jiného státu a/nebo mezinárodní organizace, je pořadí toto: \n\n\nPořadí se posuzuje při pohledu z budovy nebo tribuny, jakoby pozorovatel stál zády k budově nebo tribuně, na níž jsou vyvěšeny vlajky. Je-li počet vlajek lichý, pořadí je 5-3-1-2-4 a je-li sudý, je pořadí 6-4-2-1-3-5. Nevyvěšuje-li se některá z vlajek, odstraní se vlajky menšího významu. Pokud se vlajky vyvěšují na stejný stožár, počítá se pořadí vlajek od vrcholu stožáru.\n\nBelgie je federálním státem a skládá se ze tří regionů, ve kterých žijí nizozemsky mluvící Vlámové, frankofonní Valoni a německá komunita.\n\nPodle administrativně-správního principu je Belgie členěna do 3 regionů. Vlámský a Valonský region se dále dělí na provincie. Viz Administrativní dělení Belgie.\n\n"}
{"id": "59482", "url": "https://cs.wikipedia.org/wiki?curid=59482", "title": "Belizská vlajka", "text": "Belizská vlajka\n\nVlajka Belize má podobu modrého listu o poměru 2:3 se dvěma vodorovnými červenými pruhy o šířce 1/10 šířky vlajky při horním a dolním okraji a s kruhovým státním znakem uprostřed o průměru 3/5 šířky listu.\n\nModrá a červená barva vycházejí z barev dvou hlavních politických stran. Znak symbolizuje dřevařský průmysl, tvořící základ hospodářství země. Připomíná i historii, kdy první evropští kolonialisté při vývozu dřeva používali nástroje na kácení a zpravování dřeva, pádel při přepravě do přístavů a plachetnic při dopravě do Evropy.\n\nVlajka vychází z podoby neoficiální vlajky Britského Hondurasu (původní název Belize v době koloniální nadvlády Spojeného království) navržené v roce 1950. Vlajka byla oficiálně přijata 21. září 1981 při získání nezávislosti na Spojeném království.\n\nÚzemí dnešního Belize bylo v předkolumbovské éře od 3. do 9. století pod vlivem Mayské říše. Roku 1502 objevil, při své čtvrté výpravě, pobřeží střední Ameriky Kryštof Kolumbus. Belize však zřejmě nenavštívil. V roce 1524 bylo toto území připojeno ke španělské kolonii Místokrálovství Nové Španělsko. V 17. století se začali na území Belize usazovat Angličané a Skotové a v roce 1786 byl pro toto území jmenován první britský superintendent. Prvními vlajkami užívanými na území Belize však byly vlajky španělské.\n\nV roce 1840 nazvalo Spojené království území, které odpovídalo dnešnímu Belize, Britským Hondurasem (dnešní Honduras s Belize ale ani nesousedí). Pro územní spory s Guatemalou však proběhlo oficiální vyhlášení až 12. května 1862. V této souvislosti se začaly užívat britské vlajky.\n\nV roce 1870 byla pro kolonii Britský Honduras zavedena vlastní vlajka o poměru 1:2, vycházející z britské státní námořní vlajky (modré služební, tzv. Blue Ensingn), s místním emblémem (badge) ve vlající části. Emblém byl tvořen bílým kruhovým štítem, po jehož obvodu byl žlutý, prolamovaný rám. Vnitřek štítu byl rozdělen na tři části obráceným vidlicovým dělení. V prvním, bílém poli byla zobrazena britská vlajka, ve druhém, taktéž bílém poli několik kosmo položených nástrojů v přirozených barvách: sekera, tesařská sekera, veslo a dřevařská pila. Nástroje byly potřebné pro těžbu mahagonového dřeva. Ve třetím, spodním poli je realistické vyobrazení trojstěžníku (plujícím heraldicky doprava) na modrém moři a pod modrobílou oblohou. Na zádi lodi byla vyvěšena červená britská námořní vlajka.\n\nV roce 1871 se stal Britský Honduras korunní kolonií. V čele Britského Hondurasu byl poručík-guvernér, který byl správně podřízen guvernérovi Jamajky. 2. října 1894 se stala kolonie separátní, s vlastním guvernérem. Vlajka zůstala stejná. 12. prosince 1919 byla vlajka mírně upravena, byl vypuštěn bílý kruh a badge tak byl položen přímo na modrý list.\n\nNa konci 40. let došlo k rozmachu národněosvobozeneckého hnutí a 2. února 1950 byla zavedena neoficiálně nová státní vlajka, která se později stala základem dnešní vlajky. Vlajka byla tvořena modrým listem o poměru 2:3. Uprostřed listu bylo umístěno bílé kruhové pole s novým velkým znakem v hnědém věnci s pětadvaceti zdvojenými zelenými lístky, rostoucími proti směru chodu hodinových ručiček. Barvy vlajky vycházely z barev Lidové sjednocené strany, 50 lístků připomínalo rok 1950, věnec symbolizoval mír. Podle některých zdrojů se užívala i národní vlajka (taktéž neoficiálně) s čistě bílým kruhovým polem bez znaku (není obrázek).\n\nPo demonstracích v druhé polovině 50. let byla 1. března 1961 poskytnuta Britskému Hondurasu vnitřní samospráva a 1. ledna 1964 i ministerský systém. 1. června 1973 byla země přejmenována na Belize podle stejnojmenné řeky, oficiální vlajka však stále zůstala zachována.\n\nO půlnoci 21. září 1981 byla vyhlášena nezávislost Belize a při slavnostním ceremoniálu poprvé vztyčena nová státní vlajka vycházející z neoficiální vlajky z roku 1950. Modrý list byl však doplněn o dva červené pruhy o šířce 1/10 šířky vlajky při horním i dolním okraji vlajky. V kruhovém poli o průměru 3/5 šířky listu byl umístěn nový znak vycházející ale z předchozího znaku z roku 1950. Nová vlajka byla oproti předchozí vlajce změněna i z toho důvodu, že to prakticky byla vlajka Sjednocené lidové strany. Dva červené pruhy byly doplněny na žádost opoziční Sjednocené demokratické strany. Heslo SUB UMBRA FLOREO () ve znaku připomíná mahagonovníky.\n\nV lednu roku 2000 se zvláštní komise pro politickou reformu zabývala i státní vlajkou. Vlajce byly vytýkány: přílišná složitost, kombinace vlajky a znaku, nečitelnost hesla na znaku, výběr ve spěchu a nepřítomnost žen ve znaku. Vlajka však zatím změněna nebyla.\n\n"}
{"id": "59483", "url": "https://cs.wikipedia.org/wiki?curid=59483", "title": "Arménská vlajka", "text": "Arménská vlajka\n\nVlajka Arménie má podobu tří stejně širokých vodorovných pruhů: červeného, modrého a oranžového. Podobu vlajky přijala Nejvyšší rada Arménie v zákoně O státní vlajce Arménské republiky z 24. srpna 1990. Její barvy jsou identické s arménskou vlajkou užívanou v letech 1918–1920, liší se pouze poměrem stran (tehdy 2:3).\n\nČervená barva symbolizuje krev Arménů padlých v boji za nezávislost a křesťanství, modrá barva je barvou nebe a oranžová symbolizuje přírodní bohatství a blahobyt. Existuje i mnoho jiných interpretací významu barev, většina z nich však nemá reálný základ. Tato vlajka sloužila poprvé jako národní symbol během krátkého období nezávislosti po první světové válce. Po vzniku Arménské SSR byla vlajka nahrazena vlajkou standardního sovětského vzoru. Trikolóra byla znovu navrácena po rozpadu Sovětského svazu v roce 1991.\n\n\n"}
{"id": "59484", "url": "https://cs.wikipedia.org/wiki?curid=59484", "title": "Australská vlajka", "text": "Australská vlajka\n\nVlajka Austrálie má podobu modrého obdélníku, v kantonu je umístěn Union Jack – symbol Velké Británie – připomínající vazby Austrálie na britskou korunu. V levé spodní části je umístěna sedmicípá hvězda, nazývána \"Federation Star\" (Hvězda federace). Jejich šest cípů symbolizuje šest svazových států, sedmý je společný pro dvě nezávislá federální teritoria. V pravé polovině vlajky je zobrazeno souhvězdí Jižního kříže, které je s Austrálií často spojováno, s jeho nejjasnější hvězdou Acrux (zcela dole).\n\nVlajka Austrálie byla přijata 22. května 1909 na základě veřejné soutěže. V poslední době se vedou diskuse ohledně výměny Union Jacku za jiný symbol.\n\nSoutěž profesionálních designérů v roce 2000 vyhrál Franck Gentil s designem, v kterém nahrazuje britský kanton \"hvězdou federace\".\n\nAustrálie se administrativně člení na šest států, tři kontinentální teritoria. Všechny celky kromě malého teritoria Jervisova zátoka užívají vlastní vlajky. Dále k Austrálii patří několik dalších (ostrovních či vnějších) teritorií, vlastní vlajku užívají jen některá, ostatní užívají vlajku australskou.\n\n"}
{"id": "59485", "url": "https://cs.wikipedia.org/wiki?curid=59485", "title": "Ázerbájdžánská vlajka", "text": "Ázerbájdžánská vlajka\n\nVlajka Ázerbájdžánu má podobu obdélníku se třemi stejně širokými vodorovnými pruhy: modrým, červeným a zeleným. Uprostřed vlajky je umístěn bílý půlměsíc a osmicípá hvězda. Poměr šířky k délce je 1:2.\n\nModrá barva symbolizuje ázerbájdžánské Turky, červená je barva pokroku a boje za svobodu, zelená symbolizuje islám stejně jako půlměsíc, který je vypůjčen z turecké vlajky. Osm cípů hvězdy symbolizuje osm hlavních tureckých národů.\n\nTento vzor pochází z jara roku 1917, za jeho autora je považován básník Ali Bej Husejn Zade. Jako vlajku jej přijala vláda Ázerbájdžánské demokratické republiky 9. listopadu 1918. Po nástupu sovětské moci byla 28. dubna 1920 vlajka nahrazena sovětským vzorem.\n\nSoučasná podoba vlajky byla vyhlášena 30. srpna 1991, v den vyhlášení samostatnosti státu.\n\n"}
{"id": "59486", "url": "https://cs.wikipedia.org/wiki?curid=59486", "title": "Polder", "text": "Polder\n\nPolder je území, na kterém musí být kontrolována úroveň vodní hladiny. Neexistují zde přímá spojení mezi vodstvem uvnitř území a vně, kromě uměle vybudovaných zařízení, jako jsou zdymadla a pumpy. U většiny polderů není hladina vody uvnitř níže než hladina vně, ale není to podmínkou. Pokud je vnitřní hladina níže než okolní vodstvo, je třeba za pomocí pump udržovat polder suchý. U těchto polderů je rovněž nutná výstavba přehrad, které drží nápor vyšší okolní vody. U většiny polderů je pevně stanovena úroveň vnitřní hladiny.\n\nV Nizozemsku existuje mnoho typů poldrů, jejich přehled následuje.\n\nŘíční polder je polder, ležící v blízkosti řeky. Pokud je úroveň říční hladiny standardní, většina říčních polderů nepotřebuje pumpy pro odsávání vody, neboť hladina řeky je pod úrovní polderu. Občas vystoupí hladina řeky nad úroveň polderu a pak je třeba vodu pumpovat.\n\nPříklady říčních polderů v Nizozemsku jsou:\n\nNízké říční poldery bývaly dříve normálními říčními poldery uvedenými výše. Avšak z důvodu dlouhodobého odčerpávání vody terén poklesl a v současnosti je níže, než nejnižší poloha hladiny řeky. Z tohoto důvodu vyžadují tyto poldery pumpy pro odčerpávání vody a vysoké hráze.\n\nČasto se u tohoto typu polderů užívalo kanálů, které odváděly vodu do řeky. Na těchto kanálech pak byly stavěny hráze, které zabraňovaly toku vody z řeky do polderu, tedy opačným směrem, než bylo žádoucí. Z tohoto důvodu je dnes v Nizozemsku velké množství měst, jejichž název končí na „-dam“, což je nizozemské slovo pro \"hráz\".\n\nPříklady nízkých říčních polderů v Nizozemsku jsou:\n\nPoldery vzniklé odvodněním mořského dna jsou další skupinou polderů. Vznikly ohrázováním části vodní plochy moře či jezera a jeho následným odvodněním. Veškerá nově získaná půda se nachází pod hladinou okolního moře a je třeba fungujících čerpacích stanic pro zajištění odvodnění území polderu. Vznikaly již v 16. století, ale největší poldery vzniklé na vysušeném mořském dně byly realizovány ve 20. století v rámci projektu Zuiderzeewerken.\n\nPříklady polderů vzniklých vysušením mořského dna v Nizozemsku jsou:\n"}
{"id": "59488", "url": "https://cs.wikipedia.org/wiki?curid=59488", "title": "Galaxie Mléčná dráha", "text": "Galaxie Mléčná dráha\n\nMléčná dráha (také Galaxie) je galaxie, ve které se nachází Slunce se Sluneční soustavou. Termín „Mléčná dráha“ je překlad latinského , z řeckého (galaxías kýklos, „mléčný kruh“) a popisuje její vzhled ze Země: na noční obloze je viditelná jako mlhavý světlý pás, který je tvořen pouhým okem nerozlišitelnými hvězdami. Galileo Galilei byl v roce 1610 prvním člověkem, který v tomto pásu pomocí svého dalekohledu rozlišil jednotlivé hvězdy. Ze Země se Mléčná dráha jeví jako pás, protože se Země nachází uvnitř jejího galaktického disku. Až do počátku 20. let 20. století se většina astronomů domnívala, že Mléčná dráha obsahuje všechny hvězdy ve vesmíru. Po Velké debatě mezi astronomy Harlowem Shapleyem a Heberem Curtisem v roce 1920 se díky pozorování Edwina Hubbla podařilo dokázat, že Mléčná dráha je jen jednou z mnoha galaxií.\n\nMléčná dráha je spirální galaxie s příčkou, která má průměr mezi 150 až 200 tisíci světelnými lety. Odhaduje se, že obsahuje 100 až 400 miliard hvězd a více než 100 miliard planet. Sluneční soustava se nachází ve vzdálenosti asi 27 tisíc světelných let od galaktického jádra Mléčné dráhy, na vnitřním okraji ramene Orionu, jednoho ze spirálních ramen Galaxie. Hvězdy v nejvnitřnější části Galaxie o průměru 10 tisíc světelných let tvoří středovou galaktickou výduť a jednu či více příček vycházejících z výdutě. Jádro Galaxie je intenzivním zdrojem rádiového záření, který je znám jako Sagittarius A* a pokládá se za superobří černou díru o hmotnosti 4,100(±0,034) milionu hmotnosti Slunce.\n\nHvězdy a plyn obíhají okolo centra Galaxie rychlostí přibližně 220 kilometrů za sekundu. Konstantní rychlost rotace je v rozporu s Keplerovými zákony, což naznačuje, že velká část hmotnosti (asi 90 procent) Mléčné dráhy je dalekohledy neviditelná, neboť nevysílá ani nepohlcuje elektromagnetické záření. Tato domnělá skrytá hmota se nazývá „temnou hmotou“. Slunce oběhne kolem jádra galaxie za 240 milionů let. Mléčná dráha jako celek se pohybuje rychlostí přibližně 600 km za sekundu vzhledem k referenčním bodům mimo Galaxii. Nejstarší hvězdy v Mléčné dráze jsou téměř stejně staré jako vesmír samotný, pravděpodobně se vytvořily krátce po temném období Velkého třesku. \n\nMléčná dráha má několik satelitních galaxií a je součástí Místní skupiny galaxií, která patří do kupy galaxií v Panně, jež je součástí nadkupy galaxií Laniakea.\n\nVšechny hvězdy viditelné pouhým okem po celé noční obloze patří do Mléčné dráhy, termín „Mléčná dráha“ je omezen na tento pás světla. Světlo pochází z nahromadění nerozlišených hvězd a jiné hmoty nacházející se ve směru roviny Galaxie. Tmavé oblasti uvnitř pásu, jako je Velká trhlina a Uhelný pytel, jsou oblasti, kde mezihvězdný prach blokuje světlo od vzdálených hvězd. Oblast oblohy, kterou Mléčná dráha zakrývá, se nazývá opomíjené pásmo.\n\nMléčná dráha má relativně nízký jas povrchu. Její viditelnost může být značně snížena světlem v pozadí, jako je světelné znečištění či svit Měsíce. Aby byla Mléčná dráha viditelná, musí být obloha tmavší než asi 20,2 magnitudy na čtvereční úhlovou sekundu. Měla by být viditelná, pokud je mezní hvězdná velikost přibližně +5,1 nebo větší a vykazuje velké podrobnosti při mezní hvězdné velikosti +6,1. To způsobuje, že Mléčná dráha je špatně viditelná z jasně osvětlených městských nebo příměstských oblastí, ale velmi výrazná při pohledu z venkovských oblastí, když je Měsíc pod obzorem. Mapy umělého jasu noční oblohy ukazují, že více než třetina pozemské populace nemůže vidět Mléčnou dráhu ze svých domovů kvůli světelnému znečištění. \n\nZe Země viditelná oblast galaktické roviny Mléčné dráhy zabírá oblast oblohy, která zahrnuje 30 souhvězdí. Jádro Galaxie se nachází ve směru souhvězdí Střelce, kde je Mléčná dráha nejjasnější. Ze souhvězdí Střelce se zdá, že mlhavé pásmo bílého světla směřuje do anti-centra Galaxie v souhvězdí Vozky. Pás pak pokračuje kolem oblohy, zpět na Střelce a rozděluje oblohu na dvě zhruba stejné hemisféry.\n\nGalaktická rovina je nakloněna asi o 60 stupňů k ekliptice (rovině oběžné dráhy Země). Ve vztahu k nebeskému rovníku sahá na sever až po souhvězdí Kasiopeji a na jih do souhvězdí Jižního Kříže, což ukazuje na vysoký sklon rovníku Země a roviny ekliptiky vzhledem k rovině Galaxie. Severní galaktický pól se nachází na souřadnicích 12h 49m, sklon + 27,4 ° (B1950) poblíž hvězdy β Comae Berenices a jižní galaktický pól je blízko hvězdy α Sculptoris. V důsledku vysokého sklonu se může oblouk Mléčné dráhy v závislosti na denní a roční době na obloze jevit relativně nízko či nebo relativně vysoko. Pro pozorovatele ze zeměpisných šířek přibližně 65 stupňů severně až 65 stupňů jižně Mléčná dráha prochází přímo nadhlavníkem dvakrát denně. \n\nMléčná dráha je druhou největší galaxií v Místní skupině galaxií, hvězdný disk Mléčné dráhy má průměr přibližně 100 tisíc světelných let (30 kpc) a disk má tloušťku přibližně 1 tisíc světelných let (0,3 kpc). Hmotnost Mléčné dráhy je přibližně 890 miliardkrát větší než hmotnost Slunce. Pro srovnání poměrné velikosti Mléčné dráhy, pokud by Sluneční soustava až po oběžnou dráhu Neptunu měla velikost desetikoruny (24,5 mm), měla by Mléčná dráha přibližně velikost Spojených států. Nad a pod relativně plochou galaktickou rovinou se nacházejí halo Galaxie, které obklopují Mléčnou dráhu do vzdálenosti 150 až 180 tisíc světelných let (46–55 kpc) a které mohou být součástí samotné Mléčné dráhy.\n\nOdhady hmotnosti Mléčné dráhy se liší v závislosti na použitých metodách a datech. Dolní mez odhadovaného rozsahu je 5,8 × 10 slunečních hmotností (M☉), poněkud méně než u galaxie v Andromedě. Měření uskutečněná pomocí Very Long Baseline Array v roce 2009 zjistila pro hvězdy na vnějším okraji Mléčné dráhy oběžné rychlosti až 254 km/s. Protože oběžná rychlost závisí na celkové hmotnosti uvnitř oběžné dráhy, naznačuje to, že Mléčná dráha je hmotnější a její hmotnost až do vzdálenosti 160 světelných let (49 kpc) od středu se zhruba rovná hmotnosti galaxie v Andromedě - přibližně 7×10 M☉ . V roce 2010 měření radiální rychlosti hvězd v halu Galaxie ukázalo, že hmotnost do vzdálenosti 80 kiloparseků je 7×10 M☉. Podle studie zveřejněné v roce 2014 se hmotnost celé Mléčné dráhy odhaduje na 8,5×10 M☉, což je nicméně pouze polovina hmotnosti galaxie v Andromedě. Dle studie z roku 2019 je hmotnost Mléčné dráhy 1,29×10 M☉. \n\nZdá se, že velká část hmoty Mléčné dráhy je temná hmota, neznámá a neviditelná forma hmoty, která gravitačně interaguje s běžnou hmotou. Předpokládá se, že halo temné hmoty se šíří relativně rovnoměrně do vzdálenosti více než sto kiloparseců (kpc) od jádra Galaxie. Matematické modely Mléčné dráhy naznačují, že hmotnost temné hmoty je 1–1,5×10 M☉. Nedávné studie naznačují, že hmotnost může být od pouhých 8×10 M☉ až po 4,5×10 M☉. Celková hmotnost všech hvězd v Mléčné dráze se odhaduje na 4,6 × 10 M☉ až 6,43×10 M☉. Kromě hvězd existuje také mezihvězdný plyn obsahující 90 procent vodíku a 10 procent helia. Dvě třetiny tohoto vodíku jsou v atomové formě, zbývající třetina v molekulární formě. Hmotnost mezihvězdného plynu Mléčné dráhy se rovná 10 % až 15 % z celkové hmotnosti hvězd. Mezihvězdný prach představuje další 1 procento z celkové hmotnosti plynu.\n\nV březnu 2019 astronomové uvedli, že hmotnost galaxie Mléčná dráha je 1,5 bilionu Sluncí v okruhu asi 129 tisíc světelných let, což je více než dvojnásobek toho, co uváděly dřívější studie, takže asi 90 procent hmotnosti galaxie by představovala temná hmota.\n\nMléčná dráha obsahuje mezi 100 a 400 miliardami hvězd a nejméně 100 miliard planet. Přesná hodnota bude záviset na počtu hvězd s velmi nízkou hmotností, které je obtížné detekovat, zejména ve vzdálenosti více než 300 světelných let (90 kpc) od Slunce. Pro srovnání, v sousední galaxii v Andromedě se nachází přibližně bilion (10) hvězd. V Mléčné dráze je pravděpodobně asi deset miliard bílých trpaslíků, miliarda neutronových hvězd a sto milionů hvězdných černých děr. V prostoru mezi hvězdami v disku Galaxie je plyn a prach, který se nazývá mezihvězdné médium. Disk má alespoň srovnatelný rozsah v poměru ke hvězdám, kdežto tloušťka vrstvy plynu se pohybuje od stovek světelných let pro chladnější plyn po tisíce světelných let pro teplejší plyn.\n\nDisk hvězd v Mléčné dráze nemá ostrou hranici, za níž by už nebyly žádné hvězdy. Spíše se koncentrace hvězd snižuje se vzdáleností od středu Mléčné dráhy. Z neznámých důvodů ubývá počet hvězd na kubický parsec nad poloměrem zhruba 40 tisíc světelných let (13 kpc) od středu s poloměrem mnohem rychleji. Galaktický disk obklopuje sférické halo Galaxie a kulové hvězdokupy, které se nacházejí ve velké vzdálenosti od středu Galaxie, ale jejich vzdálenost je omezena oběžnými dráhami dvou satelitních galaxií, Velkého a Malého Magellanova oblaku, vzdálených nejméně 180 tisíc světelných let (55 kpc) od jádra Galaxie. V této a větší vzdálenosti by Magellanova oblaka narušovala oběžné dráhy většiny objektů v halu Galaxie. Za touto vzdáleností by byly hvězdy a kulové hvězdokupy pravděpodobně vytrženy ze sousedství Mléčné dráhy. Její souhrnná absolutní vizuální velikost se odhaduje na přibližně -20,9. \n\nPozorování gravitačním mikročočkováním a pozorování přechodů planet ukazují, že může existovat přinejmenším tolik planet, vázaných na hvězdy, jako je hvězd v Mléčné dráze, a další měření mikročočkováním ukazují, že toulavých planet, které nejsou vázány na hostitelské hvězdy, je víc, než je v Galaxii hvězd. Mléčná dráha obsahuje nejméně jednu planetu na každou hvězdu, čili 100–400 miliard planet, podle studie z ledna 2013 o systému Kepler 32 s pěti planetami sondou Kepler. Odlišná analýza Keplerových dat z ledna 2013 odhadla, že v Mléčné dráze je nejméně 17 miliard exoplanet o přibližné velikosti Země. Dne 4. listopadu 2013 astronomové na základě údajů z kosmické sondy Kepler uvedli, že v obyvatelných zónách hvězd podobných Slunci a červených trpaslíků v Mléčné dráze může být až 40 miliard planet pozemského typu. 11 miliard těchto planet může obíhat kolem hvězd podobných Slunci. V roce 2016 byla objevena nejbližší exoplaneta vzdálená 4,2 světelných let obíhající okolo červeného trpaslíka Proxima Centauri. Planety typu Země mohou být početnější než plynní obři. Kromě exoplanet byly objeveny také „exokomety“, komety mimo Sluneční soustavu, které jsou v Mléčné dráze běžné. \n\nMléčná dráha se skládá z jádrové oblasti ve tvaru příčky obklopené spirálovitým diskem plynu, prachu a hvězd. Rozložení hmoty uvnitř Mléčné dráhy se velmi podobá galaxiím typu Sbc v Hubbleově klasifikaci galaxií, což jsou spirální galaxie s relativně volně navinutými rameny. Od 60. let 20. století se astronomové začali domnívat, že Mléčná dráha je spirální galaxie s příčkou, ne obyčejná spirální galaxie. Jejich podezření byla potvrzena pozorováním Spitzerova vesmírného dalekohledu v roce 2005, které potvrdilo, že centrální příčka Mléčné dráhy je větší, než se dříve soudilo.\n\nGalaktický kvadrant neboli kvadrant Mléčné dráhy se vztahuje na jeden ze čtyř kruhových sektorů v dělení Mléčné dráhy. V astronomické praxi je vymezení galaktických kvadrantů založeno na galaktickém souřadnicovém systému, který užívá Slunce jako střed souřadnic.\n\nKvadranty se popisují řadovými číslovkami - například „1. galaktický kvadrant“, „druhý galaktický kvadrant“, nebo „třetí kvadrant Mléčné dráhy“. Při pohledu od severního galaktického pólu s 0 stupni (°) jako paprskem, který má střed ve Slunci a protíná jádro galaxie, jsou kvadranty následující:\n\n1. galaktický kvadrant - 0° ≤ délka (ℓ) ≤ 90° \n\n2. galaktický kvadrant - 90° ≤ ℓ ≤ 180°\n\n3. galaktický kvadrant - 180° ≤ ℓ ≤ 270°\n\n4. galaktický kvadrant - 270° ≤ ℓ ≤ 360° (0°)\n\nSlunce je od jádra Galaxie vzdáleno 25 až 28 tisíc světelných let (7,7–8,6 kpc). Hodnota se odhaduje pomocí geometrických metod nebo měřením vzdálenosti vybraných astronomických objektů, které slouží jako standardní svíčky, přičemž různé techniky poskytují různé hodnoty přibližně v tomto rozmezí. V oblasti o poloměru několika kpc (asi 10 tisíc světelných let) od jádra Galaxie je hustá koncentrace starých hvězd ve zhruba sférické výduti (angl. \"bulge\") Galaxie. Byla vyslovena domněnka, že Mléčné dráze chybí výduť, vzniklá srážkami a splynutím s dřívějšími galaxiemi, a místo toho ní má jen pseudovýduť, kterou tvoří příčka. Literatura je plná záměn mezi strukturou ve tvaru arašídové skořápky, vzniklou z nestability v příčce, a možnou výdutí s očekávaným poloměrem 0,5 kpc. \n\nGalaktické jádro tvoří intenzivní rádiový zdroj Sagittarius A* (vyslov \"Sagittarius A-hvězdička\"). Pohyb hmoty kolem centra ukazuje, že Sagittarius A* obsahuje masivní kompaktní objekt. Taková koncentrace hmoty se nejsnáze vysvětlí jako superobří černá díra (SMBH) s odhadovanou hmotností 4,1 až 4,5 milonů hmotnosti Slunce. a jejíž hmotnost se odhaduje 4,1–4,5 milionu Sluncí. Rychlost hromadění hmoty v supermasívní černé díře odpovídá neaktivnímu galaktickému jádru a odhaduje se na přibližně 1×10 M☉ za rok. Z pozorování vyplývá, že supermasívní černé díry se nacházejí ve středu většiny normálních galaxií.\n\nO povaze příčky Mléčné dráhy se aktivně diskutuje, přičemž se odhaduje její poloměr a orientace od 1 do 5 kpc (3 až 16 tisíc světelných let) a sklon 10 až 50 stupňů vůči pohledu ze Země k jádru Galaxie. Někteří autoři tvrdí, že Mléčná dráha obsahuje dvě odlišné příčky, jednu zasazenou do druhé. Proměnné hvězdy typu RR Lyrae však nesledují galaktickou příčku. Příčka může být obklopena prstencem nazývaným \"Prstenec 5-kpc\", který obsahuje velkou část molekulárního vodíku přítomného v Mléčné dráze, stejně jako většinu její aktivity ve tvorbě hvězd. Při pohledu z galaxie v Andromedě by byl nejjasnějším objektem Mléčné dráhy. Rentgenové záření z jádra se kryje s masivními hvězdami obklopujícími centrální příčku a rentgenovým hřebenem Galaxie. \n\nV roce 2010 byly pomocí dat z Fermi Gamma-ray Cosmic Telescope detekovány dvě gigantické sférické bubliny o vysoké energetické emisi na sever a na jih od jádra Mléčné dráhy. Průměr každé z bublin je asi 25 tisíc světelných let (7,7 kpc) a sahají až po souhvězdí Jeřába a Panny na noční obloze jižní polokoule Následná pozorování Parkesovým dalekohledem na rádiových frekvencích identifikovala polarizovanou emisi, která je spojena s Fermiho bublinami. Tato pozorování lze asi nejlépe interpretovat jako magnetizovaný výtrysk z tvorby hvězd v centrální části Galaxie o průměru 640 světelných let (200 kpc). \n\nDne 5. ledna 2015 NASA oznámila pozorování rentgenové erupce 400krát jasnější než obvykle od černé díry Sagittarius A*. Neobvyklá událost mohla být způsobena rozpadem asteroidu padajícího do černé díry nebo zauzlením čar magnetického pole s plynem proudícím do Sagittarius A*. \n\nMimo gravitační vliv příčky Galaxie je struktura mezihvězdného média a hvězd na disku Mléčné dráhy uspořádána do čtyř spirálních ramen. Spirální ramena typicky mají vyšší hustotu mezihvězdného plynu a prachu, než je galaktický průměr, a vyšší koncentraci tvorby hvězd, jak naznačují oblasti HII a molekulární mračna. \n\nSpirální struktura Mléčné dráhy je nejistá a v současné době neexistuje shoda ohledně povahy spirálních ramen Mléčné dráhy. Dokonalé logaritmické spirálové vzorce pouze hrubě popisují rysy spirálních ramen blízko Slunce, protože galaxie mají obvykle ramena, která se větví, slučují, neočekávaně krouží a vykazují určitý stupeň nepravidelnosti. Možný scénář Slunce v čelním / lokálním rameni zdůrazňuje tento bod a naznačuje, že takové rysy pravděpodobně nejsou jedinečné a vyskytují se i jinde v Mléčné dráze. Odhady úhlu sklonu ramen se pohybují od přibližně 7 stupňů do 25 stupňů. Předpokládá se, že existují čtyři spirální ramena, která začínají v blízkosti centra Mléčné dráhy. Jsou pojmenovaná takto, jejich polohy ukazuje obrázek vpravo:\n\nDvě spirální ramena, rameno Štítu-Kentaura a rameno Lodního kýlu-Střelce mají tečné body uvnitř oběžné dráhy Slunce kolem středu Mléčné dráhy. Mají-li tato ramena nadměrnou hustotu hvězd ve srovnání s průměrnou hustotou hvězd v galaktickém disku, dalo by se to zjistit spočtením hvězd poblíž tečného bodu. Dva průzkumy v blízkém infračerveném světle, jež dokáže detekovat především červené obry a není ovlivněno prachem, odhalily předpověděný nadbytek hvězd v rameni Štítu-Kentaura, ale nikoli v ramenu Lodního kýlu-Střelce. Rameno Štítu-Kentaura obsahuje přibližně o 30 procent více červených obrů, než by se očekávalo bez spirálního ramene. Toto pozorování naznačuje, že Mléčná dráha má pouze dvě hlavní spirální ramena: rameno Persea a rameno Štítu-Kentaura. Zbývající ramena obsahují přebytečný plyn, ale není v nich nadbytek starých hvězd. V prosinci 2013 astronomové zjistili, že rozdělení mladých hvězd a oblastí vytvářejících hvězdy odpovídá popisu čtyřramenné spirály Mléčné dráhy. Zdá se tedy, že Mléčná dráha má dvě spirální ramena se starými hvězdami a čtyři spirální ramena s plynem a mladými hvězdami. Vysvětlení této zjevné nesrovnalosti není jasné.\n\nBlízké 3kpc rameno objevil v 50. letech 20. století astronom van Woerden a jeho spolupracovníci měřením HI (atomový vodík) v pásmu 21-centimetrových rádiových vln. Bylo zjištěno, že se rozpíná od centrální výdutě rychlostí vyšší než 50 km/s. Nachází se ve čtvrtém galaktickém kvadrantu ve vzdálenosti asi 5,2 kpc od Slunce a 3,3 kpc od jádra Galaxie. Vzdálené kpc 3 rameno objevil v roce 2008 astronom Tom Dame (Harvard-Smithsonian CfA). Nachází se v prvním galaktickém kvadrantu ve vzdálenosti 3 kpc (asi 10 tisíc světelných let) od galaktického centra. \n\nSimulace publikovaná v roce 2011 naznačila, že Mléčná dráha mohla získat strukturu spirálních ramen v důsledku opakovaných kolizí s trpasličí eliptickou galaxií ve Střelci.\n\nBylo navrženo, že Mléčná dráha obsahuje dvě různá spirální ramena: vnitřní, tvořené ramenem Střelce, které se otáčí rychle, a vnější, tvořené rameny Lodního kýlu a Persea, jejichž rychlost rotace je pomalejší a jejichž ramena jsou těsněji navinuta. V tomto scénáři, plynoucím z numerických simulací dynamiky různých spirálních ramen, by vnější útvary tvořily vnější pseudorameno a byly by spojeny ramenem Labutě.\n\nMimo hlavní spirální ramena se nachází prstenec Jednorožce (nebo Vnější rameno), prstenec plynu a hvězd, jež se odtrhly od jiných galaxií před miliardami let. Několik členů vědecké komunity však nedávno potvrdilo svůj názor, že struktura Jednorožce není ničím jiným než nadměrnou hustotou produkovanou zářivým a deformovaným tlustým diskem Mléčné dráhy. Struktura disku Mléčné dráhy je zakřivena do tvaru písmene \"S\".\n\nGalaktický disk je obklopen kulovitým halem starých hvězd a kulových hvězdokup, z nichž 90 procent je od jádra Galaxie vzdáleno méně než 100 tisíc světelných let (30 kpc). Několik kulových hvězdokup bylo však nalezeno ve větší vzdálenosti, například PAL 4 a AM1, více než 200 tisíc světelných let od jádra Galaxie. Asi 40 procent kulových hvězdokup Mléčné dráhy ji obíhá na retrográdní draze, takže se pohybují v opačném směru než je rotace Mléčné dráhy. Kulové hvězdokupy se mohou pohybovat po růžicových drahách kolem společného těžiště, na rozdíl od eliptické oběžné dráhy planety kolem hvězdy.\n\nAčkoli disk obsahuje prach, který zakrývá pohled v některých vlnových délkách, v halu prach není. Aktivní tvorba hvězd se odehrává v disku (zejména ve spirálních ramenech, která představují oblasti s vysokou hustotou), ne však v halu, kde je málo chladného plynu, který by se mohl smrštit do hvězdy. Otevřené hvězdokupy se také nacházejí především v disku.\n\nObjevy na počátku 21. století přidaly dimenzi k poznání struktury Mléčné dráhy. S objevem, že disk galaxie v Andromedě (M31) je mnohem větší, než se myslelo, je možné, že i disk Mléčné dráhy se rozprostírá do větší vzdálenosti, což je podloženo důkazy z objevu vnějšího ramene, prodloužení ramene Labutě a podobného prodloužení ramene Štítu-Kentaura. S objevem trpasličí eliptické galaxie ve Střelci přišel objev pásu pozůstatků úlomků galaxie, které polární oběžná dráha trpasliči galaxie a její interakce s Mléčnou dráhou roztrhaly. Podobně se objevením trpasličí galaxii Velkého psa zjistilo, že galaktický disk obklopuje kruh zbytků galaxie z jeho interakce s Mléčnou dráhou.\n\nDigitální průzkum oblohy na severní obloze SLOAN ukazuje obrovskou a rozptýlenou strukturu (rozprostřenou po celé ploše přibližně pěttisíckrát větší než úplněk) uvnitř Mléčné dráhy, která se nezdá být v souladu se současnými modely. Její hvězdy vystupují téměř kolmo k rovině spirálních ramen Mléčné dráhy. Navrhovaná pravděpodobná interpretace je, že se trpasličí galaxie spojuje s Mléčnou dráhou. Tato galaxie se předběžně nazývá Virgo Stellar Stream a nachází se ve směru Panny ve vzdálenosti asi 30 tisíc světelných let (9 kpc).\n\nPodle dat, které poskytly rentgenové observatoře Chandra, XMM-Newton a Suzaku, existuje vedle hvězdného hala i plynné halo s velkým množstvím horkého plynu. Halo se rozprostírá do vzdálenosti stovky tisíc světelných let, mnohem dále než hvězdné halo a až do blízkosti Velkého a Malého Magellanova oblaku. Hmotnost horkého hala je téměř ekvivalentní hmotnosti samotné Mléčné dráhy. Teplota plynu v halu se pohybuje mezi 1 a 2,5 milionu K. \n\nZ pozorování vzdálených galaxií vyplývá, že dokud byl vesmír starý jen několik miliard let, měl asi jednu šestinu baryonické (obyčejné) hmoty než temné hmoty. Pouze asi polovina těchto baryonů je však zahrnuta v moderním vesmíru na základě pozorování blízkých galaxií, jako je Mléčná dráha. Pokud se potvrdí, že hmotnost hala je srovnatelná s hmotností Mléčné dráhy, mohou to být chybějící baryony okolo Mléčné dráhy.\n\nSlunce se nachází blízko vnitřního okraje ramene Orionu, v Místním oblaku mezihvězdné hmoty uvnitř lokální bubliny a Gouldova pásu. Na základě studií hvězdných drah okolo Sagittarius A* (Gillessen a spolupracovníci, 2016) leží Slunce odhadem ve vzdálenosti 27,14 ± 0,46 kly (8,32±0,14 kpc) od jádra Galaxie. Boehle a spol. zjistili analýzou hvězdných oběžných drah v roce 2016 menší hodnotu 25,64±0,46 kly (7,86 ± 0,14 kpc). Slunce je v současné době 5–30 parseků (16–98 světelných let) nad nebo severně od centrální roviny galaktického disku. Vzdálenost mezi místním ramenem a dalším ramenem, ramenem Persea, je přibližně 2 tisíce parseků (6 500 světelných let). Slunce s celou Sluneční soustavou se nachází v obyvatelné zóně Mléčné dráhy.\n\nDo vzdálenosti asi 15 parseků (49 světelných let) od Slunce se nachází asi 208 hvězd, které jsou jasnější než absolutní velikost 8,5, což dává hustotu jedné hvězdy na 69 kubických parseků nebo jedné hvězdy na 2 360 kubických světelných let (viz seznam nejbližších jasných hvězd). Na druhé straně existuje 64 známých hvězd (jakékoli velikosti, nepočítaje 4 hnědé trpaslíky) do 5 parseků (16 světelných let) od Slunce, což dává hustotu asi jedné hvězdy na 8,2 kubických parseků nebo jednu na 284 kubických světelných let (viz seznam nejbližších hvězd). To ilustruje skutečnost, že existuje mnohem víc slabých hvězd než jasných: na celé obloze je asi 500 hvězd jasnějších než hvězdná velikost 4, ale 15,5 milionu hvězd jasnějších než hvězdná velikost 14. \n\nVrchol dráhy Slunce čili sluneční vrchol je směr, kterým se Slunce pohybuje vesmírem v Mléčné dráze. Hlavní směr pohybu Slunce je ve směru k hvězdě Vega poblíž souhvězdí Herkula, v úhlu zhruba 60 hvězdných stupňů oblohy ve směru k jádru Galaxie. Sluneční dráha kolem Mléčné dráhy je nejspíš zhruba eliptická, ovšem s poruchami způsobenými galaktickými spirálními rameny a nerovnoměrným rozdělením hmoty. Kromě toho Slunce prochází galaktickou rovinou přibližně 2,7krát za každý oběh. To se podobá činnosti jednoduchého harmonického oscilátoru bez brzdicí síly. Toto kmitání se donedávna považovalo za shodné s obdobími masového vymírání forem života na Zemi. Opakovaná analýza účinků průchodu Slunce přes spirálovou strukturu založenou na datech CO však nenašla korelaci. \n\nJeden oběh Slunce okolo jádra Mléčné dráhy (galaktický rok) trvá asi 240 milionů let, takže Slunce za svůj život absolvovalo 18–20 oběhů a 1/1250 oběhu od vzniku a vývoje člověka. Oběžná rychlost sluneční soustavy kolem středu Mléčné dráhy je přibližně 220 km/s čili 0,073 procenta rychlosti světla. Slunce se pohybuje heliosférou rychlostí 84 tisíc km/h. Při této rychlosti trvá asi 1 400 let, než sluneční soustava překoná vzdálenost 1 světelného roku, nebo 8 dní, než překoná 1 AU (astronomická jednotka). Sluneční soustava míří směrem k souhvězdí Štíra, které se nachází v ekliptice.\n\nHvězdy a plyn v Mléčné dráze obíhají kolem středu Galaxie různou úhlovou rychlostí, což znamená, že doba rotace se liší podle polohy. Jak je pro spirální galaxie typické, oběžná rychlost většiny hvězd Mléčné dráhy nezávisí na jejich vzdálenosti od středu. Od centrální vydutě nebo vnější příčky je typická oběžná rychlost hvězd 210±10 km/s. Oběžná doba typické hvězdy je tedy přímo úměrná pouze délce oběžné dráhy. To je rozdíl od situace ve Sluneční soustavě, kde dominuje gravitační dynamika dvou těles a oběžné dráhy mají významně odlišné rychlosti. Křivka rotace (znázorněná na obrázku) popisuje tuto rotaci. Směrem ke středu Mléčné dráhy jsou rychlosti na oběžné dráze příliš nízké, zatímco nad 7 kpcs jsou příliš vysoké, než aby odpovídaly očekávání podle univerzálního gravitačního zákona.\n\nPokud by Mléčná dráha obsahovala pouze hmotu pozorovanou ve hvězdách, plynech a jiné baryonické (obyčejné) hmotě, rychlost rotace by se snižovala se vzdáleností od středu. Pozorovaná křivka je však relativně plochá, což naznačuje, že existuje další hmota, kterou nelze přímo detekovat elektromagnetickým zářením. Nesoulad je přičítán temné hmotě. Křivka rotace Mléčné dráhy souhlasí s univerzální křivkou rotace spirálních galaxií, což je nejlepší důkaz existence temné hmoty v galaxiích. Menší část astronomů navrhuje, že by modifikace gravitačního zákona mohla vysvětlit pozorovanou křivku rotace.\n\nMléčná dráha vznikla jako jeden nebo několik shluků hmoty ve vesmíru krátce po Velkém třesku. Některé z těchto shluků obsahovaly nejstarší hvězdy, které ještě nyní existují v Mléčné dráze.Téměř polovina hmoty v Mléčné dráze by mohla pocházet ze vzdálených galaxií. Tyto hvězdy a hvězdokupy nyní tvoří hvězdné halo Mléčné dráhy. Během několika miliard let od vzniku hvězd byla hmota Mléčné dráhy dostatečně velká, aby začala rotovat relativně rychle. V důsledku zachování momentu hybnosti se plynné mezihvězdné médium zhroutilo ze zhruba kulového tvaru na disk. Proto pozdější generace hvězd vznikaly na tomto spirálovém disku. Bylo pozorováno, že v disku je většina mladších hvězd, včetně Slunce.\n\nOd doby, kdy se začaly tvořit první hvězdy, se Mléčná dráha rozrostla jak slučováním galaxií (zejména na začátku svého růstu), tak i hromaděním plynu přímo z hala Galaxie. Mléčná dráha v současnosti shromažďuje materiál z několika malých galaxií, včetně dvou ze svých největších satelitních galaxií, Velkého a Malého Magellanova oblaku, prostřednictvím Magellanova proudu. Přímé přibývání plynu je pozorováno ve vysokorychlostních mračnech jako Smithův oblak. Vlastnosti Mléčné dráhy, jako je hmota hvězd, úhlová hybnost a metalicita v jejích nejvzdálenějších regionech však naznačují, že během posledních 10 miliard let nedošlo ke sloučení s jinými velkými galaxiemi. Absence nedávných větších sloučení je u podobných spirálních galaxií neobvyklá. Zdá se, že sousední galaxie v Andromedě má typičtější historii utváření slučováním s relativně velkými galaxiemi.\n\nPodle nedávných studií leží Mléčná dráha i galaxie v Andromedě v místě, které se v grafu barvy a velikosti galaxie označujejako „zelené údolí“, což je oblast osídlená galaxiemi v přechodu z „modrého mraku“ (galaxie aktivně tvoří nové hvězdy) do „červené sekvence“ (galaxie, v nichž se hvězdy netvoří). Aktivita tvorby hvězd v galaxiích v údolí se zpomaluje, protože v mezihvězdném médiu dochází plyn vytvářející hvězdy. V simulovaných galaxiích s podobnými vlastnostmi formace hvězd obvykle ustane během asi pěti miliard let, a to i při očekávaném krátkodobém zvýšení rychlosti tvorby hvězd díky kolizi mezi Mléčnou dráhou a galaxií v Andromedě. Ve skutečnosti měření jiných galaxií podobných Mléčné dráze naznačují, že patří mezi nejčervenější a nejjasnější spirálové galaxie, které stále vytvářejí nové hvězdy, a je jen o něco málo \"modřejší\" než nejmodřejší galaxie červené sekvence . V roce 2019 objevili vědci z Aryabhatta Research Institute of Observational Sciences (ARIES) 28 nových hvězd v Mléčné dráze.\n\nKulové hvězdokupy patří mezi nejstarší objekty v Mléčné dráze, které tak stanovují spodní hranici jejího věku. Věk jednotlivých hvězd v Mléčné dráze lze odhadnout změřením hojnosti radioaktivních prvků s dlouhou životností, jako je thorium 232 a uran 238, a poté porovnáním výsledků s odhady jejich původní hojnosti, což je technika zvaná nukleokosmochronologie. Tyto hodnoty uvádějí asi 12,5±3 miliard let pro CS 31082-001 a 13,8±4 miliard let pro BD +17°3248. Jakmile se vytvoří bílý trpaslík, začne podléhat radiačnímu chlazení a teplota povrchu neustále klesá. Měřením teplot nejchladnějších bílých trpaslíků a jejich porovnáním s jejich očekávanou počáteční teplotou lze provést odhad věku. Touto technikou byl věk kulové hvězdokupy M 4 odhadnut na 12,7±0,7 miliard let. Odhady věku nejstarších z těchto hvězdokup poskytují nejlepší odhad 12,6 miliard let a horní hranici 16 miliard let se spolehlivostí 95 %.\n\nV listopadu 2018 astronomové informovali o objevu jedné z nejstarších hvězd ve vesmíru. Asi 13,5 miliardy let stará, 2MASS J18082002-5104378 B je malá ultrahustá hvězda, která vznikla výhradně z hmoty uvolněné ve Velkém třesku a je možná jednou z prvních hvězd. Objev hvězdy v Mléčné dráze naznačuje, že galaxie může být alespoň o 3 miliardy let starší, než se vědci dříve domnívali.\n\nV halu Mléčné dráhy bylo nalezeno několik jednotlivých hvězd s naměřeným věkem velmi blízkým věku vesmíru 13,80 miliard let. V roce 2007 byla objevena hvězda v galaktickém halu, HE 1523-0901, jejíž staří je odhadováno přibližně na 13,2 miliardy let. Jako tehdy nejstarší známý objekt v Mléčné dráze měření určilo dolní hranici věku Mléčné dráhy. Tento odhad byl proveden za použití ultrafialového i vizuálního spektrografu Echelle na Very Large Telescope k měření relativní sily spektrálních čar způsobených přítomností thoria a dalších prvků vytvořených takzvaným r - procesem. Síla čar ukazuje hojnost různých izotopů prvků, z nichž lze odhadnout věk hvězdy pomocí nukleokosmochronologie. Další hvězda, HD 140283, je stará 14,5±0,7 miliardy let. \n\nPodle pozorování využívajících adaptivní optiku ke korekci atmosférického zkreslení Země, hvězdy ve výduti galaxie jsou staré asi 12,8 miliardy let. \n\nVěk hvězd na galaktickém tenkém disku byl také odhadnut pomocí nukleokosmochronologie. Měření hvězd tenkého disku poskytuje odhad, že tenký disk vznikl před 8,8±1,7 miliardami let. Tato měření naznačují, že mezi vznikem galaktického hala a tenkého disku uplynulo téměř 5 miliard let. Nedávná analýza chemických signatur tisíců hvězd naznačuje, že tvorba hvězd by mohla klesnout o řádovou velikost v době vytváření disku, před 10 až 8 miliardami let, když byl mezihvězdný plyn příliš horký na to, aby se tvořily nové hvězdy stejnou rychlostí jako předtím. \n\nSatelitní galaxie obklopující Mléčnou dráhu nejsou náhodně rozloženy, ale zdálo se, že jsou výsledkem rozpadu většího systému vytvářejícího prstencovou strukturu o průměru 500 tisíc světelných let a šířce 50 tisíc světelných let. Blízká setkání mezi galaxiemi, jako je ta, která se očekává za 4 miliardy let s galaxií v Andromedě, odtrhává obrovské množství plynu, který se postupem času může spojit a vytvořit kruh trpasličích galaxií v libovolném úhlu k disku Galaxie.\n\nMléčná dráha a galaxie v Andromedě jsou binární systém obrovských spirálních galaxií, které patří do skupiny padesáti úzce spjatých galaxií známých jako Místní skupina galaxií, obklopená místní prázdnotou. Ta je sama součástí Místní nadkupy galaxií v Panně, která obklopuje superkupu galaxií v Panně. Tuto superkupu obklopují prázdnoty, ve kterých je málo galaxií: prázdnota v souhvězdí Mikroskopu, prázdnota na severu, prázdnota v souhvězdí Sochaře vlevo, prázdnota v souhvězdí Pastýře vpravo a prázdnota v souhvězdí Velkého psa na jihu. Prázdnoty v průběhu času mění tvar a vytvářejí vláknité struktury galaxií. Například nadkupa galaxií v Panně je přitahována k Velkému atraktoru, který je zase součástí větší struktury zvané Laniakea.\n\nDvě menší galaxie a řada trpasličích galaxií v místní skupině obíhá Mléčnou dráhu. Největší z nich je Velký Magellanův oblak o průměru 14 tisíc světelných let. Má blízkého společníka, Malý Magellanův oblak. Magellanův proud je proud neutrálního vodíku, který se táhne od těchto dvou malých galaxií přes 100 stupňů oblohy. Má se za to, že byl vytažen z Magellanova oblaku \"přílivovou\" interakcí s Mléčnou dráhou. Některé z trpasličích galaxií obíhajících po Mléčné dráze jsou trpasličí galaxie Velký pes (nejbližší), trpasličí eliptická galaxie v Střelci, trpasličí galaxie Malý medvěd, trpasličí galaxie v Sochaři, trpasličí galaxie v Sextantu, trpasličí galaxie v Peci a trpasličí galaxie Leo I . Nejmenší trpasličí galaxie Mléčné dráhy mají průměr pouhých 500 světelných let. Patří mezi ně trpasličí galaxie v Plachtách, trpasličí galaxie v Draku a trpasličí galaxie Leo II. Stále ještě mohou existovat nezjištěné trpasličí galaxie, dynamicky vázané na Mléčnou dráhu, což je podporováno objevem devíti nových satelitů Mléčné dráhy v relativně malé části noční oblohy v roce 2015. Existují také některé trpasličí galaxie, které již byly pohlceny Mléčnou dráhou, jako je předchůdce kulové hvězdokupy Omega Centauri. \n\nV roce 2014 vědci uvedli, že většina satelitních galaxií Mléčné dráhy leží na velmi velkém disku a obíhá stejným směrem. To bylo překvapení: podle standardní kosmologie by se měly satelitní galaxie tvořit v halech temné hmoty, měly by být široce distribuovány a pohybovat se náhodně. Tento nesoulad ještě není zcela vysvětlen. \n\nV lednu 2006 vědci informovali, že bylo objeveno dosud nevysvětlené vlnění v disku Mléčné dráhy. Objevily se vlny nebo vibrace vytvořené Velkým a Malým Magellanovým oblakem, když obíhají Mléčnou dráhu, a když procházejí přes její okraje, způsobují vibrace. Předtím byly tyto dvě galaxie s asi 2 procenty hmotnosti Mléčné dráhy, považovány za příliš malé na to, aby ovlivnily Mléčnou dráhu. Avšak v počítačovém modelu pohyb těchto dvou galaxií vytváří probuzenou temnou hmotu, která zesiluje jejich vliv na větší Mléčnou dráhu.\n\nSoučasná měření naznačují, že se k nám galaxie v Andromedě blíží rychlostí 100 až 140 km/s. Za 3 až 4 miliardy let může dojít ke kolizi galaxie v Andromedě s Mléčnou dráhou v závislosti na významnosti neznámých bočních komponent pro relativní pohyb galaxií. Pokud dojde ke srážce, je šance, že se jednotlivé hvězdy srazí, extrémně nízká, ale místo toho se obě galaxie sloučí a vytvoří jedinou eliptickou galaxii nebo možná velkou diskovou galaxii v průběhu asi miliardy let.\n\nAčkoli speciální teorie relativity tvrdí, že v prostoru neexistuje žádná upřednostňovaná inerciální vztažná soustava, s níž by bylo možné porovnat pohyb Mléčné dráhy, má Mléčná dráha rychlost vzhledem ke kosmologickým vztažným soustavám.\n\nJednou z referencí je Hubbleovo rozpínání vesmíru, zdánlivé pohyby kup galaxií v důsledku expanze prostoru. Jednotlivé galaxie, včetně Mléčné dráhy, mají své zvláštní rychlosti vzhledem k průměrnému průtoku. Abychom tedy mohli porovnat Mléčnou dráhu s Hubblovým proudem, musíme zvážit dostatečně velký objem, aby expanze vesmíru dominovala nad místními náhodnými pohyby. Dostatečně velký objem znamená, že průměrný pohyb galaxií v tomto objemu je stejný jako rozpínání vesmíru. Astronomové se domnívají, že Mléčná dráha se pohybuje rychlostí přibližně 630 km/s vzhledem k této místní vztažné soustavě. Mléčná dráha se pohybuje ve směru k Velkému atrakoru a dalším galaktickým uskupením, včetně Shapleyho superkupy galaxií. Místní skupina (shluk gravitačně vázaných galaxií obsahujících mimo jiné Mléčnou dráhu a galaxii Andromeda) je součástí Místní nadkupy galaxií, která se nachází poblíž kupy galaxií v Panně: i když se od sebe vzdalují rychlostí 967 km/s v rámci rozpínání vesmíru, je tato rychlost menší, než by se očekávalo vzhledem ke vzdálenosti 16,8 milionu kpc v důsledku gravitační přitažlivosti mezi Místní skupinou galaxií a Kupou galaxií v Panně.\n\nJiné reference poskytuje reliktní záření . Mléčná dráha se pohybuje rychlostí 552±6 km/s vzhledem k fotonům reliktního záření směrem v rektascenzi 10,5 a v deklinaci -24 stupňů (epocha J2000, blízko centra souhvězdí Hydry). Tento pohyb je pozorován satelity, jako je Cosmic Background Explorer (COBE) a Wilkinson Microwave Anisotropy Probe (WMAP), jako dvojpólová podpora reliktního záření, protože fotony v rovnováze v rámci reliktního záření se posouvají k modré ve směru pohybu a k červené v opačném směru.\n\nPodle starobylónského eposu Enúma eliš byla Mléčná dráha stvořena z odlomeného ocasu dračice Tiamat, prabožstva slané vody, který umístil dosadil na oblohu babylonský národní bůh Marduk poté, co Tiamat zabil. Příběh byl dříve považován za verzi staršího sumerského mýtu, ve kterém byl namísto Tiamat zabit Enlil z Nippuru. Nyní se má za to, že ho vymysleli až Babyloňané s cílem demonstrovat Madrukovu nadřazenost nad sumerskými bohy. \n\nV sanskrtu a některých dalších indoárijských jazycích se Mléčná dráha nazývá Akaš Ganga (आकाशगंगा, Nebeská Ganga). Podle hindských Purán je Mléčná dráha posvátná cesta a Ganga její pozemská analogie. jako alternativní jméno Mléčné dráhy se v hindských textech také používá Kšira (क्षीर, mléko).\n\nV západní kultuře je název Mléčná dráha odvozen od jejího vzhledu, jednolitého „mléčně“ světélkujícího pásu, který se táhne napříč noční oblohou. Název pochází z klasické latiny, kde bylo \"via lactea\" odvozeno z helénistické řečtiny ze slova γαλαξίας (galaxias), což je zkratka pro γαλαξίας κύκλος (galaxias kyklos, „mléčný kruh“). „Mléčný kruh“, byl jen jedním z 11 „kruhů“, které Řekové identifikovali na obloze, další byly zvěrokruh, poledník, horizont, rovník, obratník Raka a Kozoroha, severní a jižní polární kruh a dva kruhy procházející severním a jižním pólem. Starořecký výraz γαλαξίας - z kořene γαλακτ-, γάλα („mléko“) + -ίας (přípona přídavného jména) - je také kořenem slova „galaxie“, názvu naší a později všech galaxií. Řecký mýtus vykládá její vznik tak, že šprýmař Hermés dal kojence Hérakla na prsa spící Héry, královny bohů, aby sál její mléko. Když se Héra vzbudila, odtrhla Hérakla od prsou a její mléko se rozlilo po nebi. V jiné verzi příběhu Athéna, patronka hrdinů, přiměla Héru, aby Hérakla kojila dobrovolně, ale ten její bradavku skousl tak silně, že jej odhodila pryč a její mléko se rozlilo po obloze.\n\nV oblasti od střední Asie po Afriku název Galaxie souvisí se slovem \"sláma\". To může pocházet ze starověké arménské mytologie (Յարդ զողի Ճանապարհ \"hard goghi chanaparh\", tj. \"Stopa zloděje slámy\"), kterou šířili Arabové. V některých uralských, turkických, ugrofinských a baltských jazycích se Mléčná dráha nazývá \"Ptačí cestou\" (finsky \"Linnunrata\"), protože připomíná letící hejno ptáků. Čínsky název \"Stříbrná řeka\" (銀河) se používá všude ve východní Asii včetně Koreje a Japonska. Alternativní název ve starověké Číně, hlavně v poezii, byl \"Nebeská řeka Chan-ťiang\" (天汉). V Japonsku spojení s\"tříbrná řeka\" (銀河 ginga) znamená všeobecně galaxie a Mléčná dráha je \"Soustava stříbrné řeky\" (銀河系 gingakei) nebo \"Nebeská řeka\" (天の川 Amanokawa nebo Amanogawa). \n\nVe švédštině se Galaxie nazývá \"Vintergatan\" (Zimní alej), protože její objevení se předpovídalo příchod zimy. V některých iberských jazycích se Galaxie nazývá \"Cesta svatého Jakuba\" (v španělštině \"El camino de Santiago\"). Tradiční velšské jméno pro Mléčnou dráhu je \"Caer Gwydion\" (Pevnost Gwydion). \n\nJak Aristotelés (384 – 322 před n.l.) informuje ve svém díle \"Meteorologica\", řečtí filozofové Anaxagorás (cca 500 – 428 před n. l.) a Démokritos (450 – 370 před n. l.) navrhli, že Mléčná dráha je seskupení vzdálených hvězd. Demokritos začíná své spisy slovy \"Mléko Héry víří okolo středu\", což možná odkazuje na pohyb objektů okolo jádra galaxie. Ale sám Aristoteles věřil, že Mléčná dráha vznikla \"vzplanutím výparů některých velkých hvězd, kterých bylo hodně a byly blízko sebe\" a že toto \"vzplanutí vzniká v horní části atmosféry Země, v oblasti světa, který je propojený s nebeským pohybem\". Arabský astronom Alhazen (\"Abú Alí al-Hasan ibn al-Hasan ibn al-Hajtam\") (965 – 1037) toto tvrzení odmítl pokusem o první pozorování a měření paralaxy Mléčné dráhy. Protože Mléčná dráha nemá paralaxu, zjistil, že tyto procesy se musí odehrávat velice daleko od Země, nikoliv v atmosféře. Podle jeho názoru je Mléčná dráha nebeským útvarem. Tato myšlenka měla vliv později v islámském světě. \n\nPerský astronom Aliboron (\"Abú Rajhán Muhammad ibn Ahmad Bírúní\") (973 – 1048) předpokládal, že Galaxie je seskupení nespočetných mlhovinných hvězd. Andaluský astronom Ibn Bádždža (1095 – 1138) předpokladal, že Mléčná dráha se skládá z mnoha hvězd, ale jeví se jako nekonečný obraz kvůli efektu lomu světla v atmosféře Země, přičemž jako důkaz použil výsledky svých pozorování konjunkce Jupitera a Marsu roku 500 islámského kalendáře (1106/1107). Ibn al-Kajjim al-Džawzíja (1292 – 1350) předpokládal, že Mléčná dráha je \"nespočetné množství maličkých hvězd nacházející se pohromadě ve sféře nehybných hvězd\", přičemž tito hvězdy jsou větší než planety. \n\nPodle Jamila Ragepa perský astronom Naṣīr al-Dīn al-Ṭūsī (1201–1274) ve svém díle Tadhkira píše: „Mléčná dráha, tj. Galaxie, je tvořena velmi velkým počtem malých, pevně sdružených hvězd, které díky své koncentraci a drobnosti vypadají jako zakalené skvrny. Z tohoto důvodu byla přirovnávána k mléku v barvě. “\n\nAktuální důkaz o Mléčné dráze skládající se z velkého množství přišel v roce 1610, když Galileo Galilei použil optický dalekohled na průzkum Mléčné dráhy a zjistil, že se skládá z množství slabých hvězd. V roce 1755 Immanuel Kant, na základě předcházející práce Thomase Wrighta, ve svém díle předpokládal, že Mléčná dráha by mohla být rotujícím tělesem obrovského množství hvězd, které drží pohromadě díky gravitačním silám podobným Sluneční soustavě, ale v mnohem větší míře. Výsledný disk hvězd by byl na obloze viditelný jako skupina hvězd z naší perspektivy ve vnitřku disku. Kant se též domníval, že mlhoviny viditelné na obloze mohou být individuálními galaxiemi, podobnými Mléčné dráze. \n\nPrvní pokus popsat tvar Mléčné dráhy a polohu Slunce provedl William Herschel v roce 1785 pečlivým sečtením počtu hvězd v různých oblastech viditelné oblohy. Vytvořil diagram tvaru Mléčné dráhy se Sluneční soustavou blízko centra.\n\nV roce 1845 postavil lord Rosse nový dalekohled a dokázal rozlišit mezi eliptickými a spirálními mlhovinami. V některých z těchto mlhovin také dokázal rozeznat jednotlivé bodové zdroje, čímž potvrdil dřívější Kantovu domněnku.\n\nV roce 1904 Jacobus Kapteyn studoval vlastní pohyby hvězd a uvedl, že nejsou náhodné, protože se tehdy věřilo, že hvězdy lze rozdělit do dvou proudů, pohybujících se téměř opačnými směry. Později se zjistilo, že Kapteynova data byla prvním důkazem rotace naší Galaxie, což nakonec vedlo k objevu galaktické rotace Bertilem Lindbladem a Janem Oortem.\n\nV roce 1917 Heber Curtis pozoroval novu S Andromedae ve Velké mlhovině v Andromedě. Prohledal fotografický záznam a našel dalších 11 nov. Curtis si všiml, že tyto novy byly v průměru o 10 magnitud slabší než ty, které byly v Mléčné dráze. Díky tomu dokázal odhadnout její vzdálenost 150 tisíc parseků. Stal se zastáncem hypotézy „ostrovních vesmírů“, která tvrdila, že spirální mlhoviny jsou nezávislé galaxie. V roce 1920 se mezi Harlowem Shapleyem a Heberem Curtisem konala Velká debata o povaze Mléčné dráhy, spirálních mlhovinách a dimenzích vesmíru. Aby podpořil své tvrzení, že mlhovina v Andromedě je vnější galaxií, Curtis si všiml vzhledu tmavých pruhů připomínajících prachové mraky v Mléčné dráze a také významného Dopplerova posuvu.\n\nSpor přesvědčivě urovnal Edwin Hubble v časných dvacátých létech pomocí 2,5 metrového Hookerova dalekohledu observatoře Mount Wilson. Se schopností tohoto nového dalekohledu shromažďovat světlo vytvořil astronomické fotografie, které rozložily vnější části některých spirálních mlhovin na shluky jednotlivých hvězd. Identifikoval také některé cefeidy, které mohl použít jako měřítko pro odhad vzdálenosti k mlhovinám. Zjistil, že galaxie v Andromedě je 275 tisíc parseků od Slunce, příliš vzdálená na to, aby byla součástí Mléčné dráhy.\n\nKosmická sonda ESA Gaia mapuje Mléčnou dráhu a změří vzdálenosti určením paralaxy miliardy hvězd v Mléčné dráze, vydaly se mapy v letech 2016, 2018, další jsou plánované na roky 2021 a 2024.\n\n\n\n"}
{"id": "59490", "url": "https://cs.wikipedia.org/wiki?curid=59490", "title": "Heraltice", "text": "Heraltice\n\nHeraltice ( , starší názvy též de Heroltitz, de Herarltycz, in oppido Erharticz) jsou městys ležící západně od města Třebíče. Nadmořská výška obce je 559 metrů nad mořem. Obec patří do správního obvodu obce s rozšířenou působností Třebíč. Žije zde obyvatel. První zmínka o obci pochází z roku 1277. Obec se jmenuje po zakladateli jménem Heralt (z německého Erhard nebo Gerard).\n\nOsada vznikla někdy ve 12. století. Nejstarší písemná zpráva je z roku 1256, kdy zde vládli pánové z Heraltic. Obec byla ve 12. či 13. století předána v léno vladyckému rodu. Prvním majitelem měl být Radslav z Heraltic. První zmínky o faře sahají až do 14. století. Kolem roku 1468 Heraltice klesly z městyse na dědinu, důvodem bylo obléhání Třebíče Uhry. V roce 1522 vymřel rod z Heraltic a jeho majetek připadl Brtnici. Od roku 1662 zde funguje i škola, v roce 1817 i ve vlastní budově. Vznikl zde i spolek hasičů (1894), lidová knihovna (1898) a roku (1899) i divadelní ochotníci. Od roku 2004 je v Heralticích otevřeno muzeum hasičské historické techniky.\n\nOd 12. dubna 2007 byl obci vrácen status městyse.\n\nV letech 1990–2002 působil jako starosta Lubomír Málek, v letech 2002–2010 působil jako starosta Ing. Jan Lazárek, od roku 2010 tuto funkci vykonává Tomáš Málek.\n\n\n\nOd počátku nového milénia se pořádají v Heralticích nové kulturní, sportovní a zábavné události, které kladou důraz na recesi, zábavu a pobavení:\n\n\n"}
{"id": "59492", "url": "https://cs.wikipedia.org/wiki?curid=59492", "title": "Nová vlna (hudba)", "text": "Nová vlna (hudba)\n\nNová vlna (anglicky \"New Wave\") je termín, kterým se označuje hnutí populární hudby v USA, Austrálii, UK, Kanadě a Evropě na přelomu sedmdesátých a osmdesátých let. Muzikálně čerpá ze směsice doznívajících rock´n´rollových principů, mnohdy průkopnického začlenění elektroniky (metoda pokus/omyl) a průzkumu do alternativních hudebních kultur, převážně z třetího světa; často používá hudební postupy funku, z něhož čerpá živost a spontaneitu kompozice. Označení \"Nová vlna\" vzniklo v paralele k francouzskému filmovému hnutí 60. let.\n\n\n"}
{"id": "59494", "url": "https://cs.wikipedia.org/wiki?curid=59494", "title": "Vzorkování (rozcestník)", "text": "Vzorkování (rozcestník)\n\nPod slovem vzorkování se může skrývat:\n\n"}
{"id": "59497", "url": "https://cs.wikipedia.org/wiki?curid=59497", "title": "Curium", "text": "Curium\n\nCurium (chemická značka Cm) je osmý člen z řady aktinoidů, čtvrtý transuran, silně radioaktivní kovový prvek, připravovaný uměle v jaderných reaktorech především z plutonia.\n\nCurium se v přírodě nevyskytuje. Je to uměle připravený kovový prvek z řady transuranů.\n\nCurium je radioaktivní kovový prvek stříbřitě bílé barvy, která se působením vzdušného kyslíku mění na šedavou. Vyzařuje \"α a γ záření\" a je proto nutno s ním manipulovat za dodržování bezpečnostních opatření pro práci s radioaktivními materiály.\n\nVe sloučeninách se vyskytuje prakticky pouze v mocenství Cm.\n\nCurium bylo poprvé připraveno roku 1944 bombardováním Pu částicemi α v cyklotronu jaderné laboratoře kalifornské univerzity v Berkeley. Za jeho objevitele jsou označováni Glenn T. Seaborg, Ralph A. James a Albert Ghiorso, kteří jej pojmenovali po objevitelích radia, manželích Marií a Pierru Curieových.\n\nChemická identifikace nového prvku (izotopu Cm) byla provedena metalurgickou laboratoří Argonne chicagské university. Ve formě elementárního kovu bylo curium poprvé připraveno v roce 1951.\n\nJe známo 20 izotopů curia, z nichž jsou nejstabilnější Cm s poločasem rozpadu 15,6 milionů let a Cm s poločasem rozpadu 348 tisíc let. Všechny zbývající radioaktivní izotopy mají poločas rozpadu méně než 9 000 let a většina z nich dokonce méně než 33 dní; viz izotopy curia.\n\nVšechny izotopy curia jsou radioaktivní. Z biologického hlediska představuje největší riziko schopnost curia akumulovat se v kostní tkáni, kde jeho radioaktivita působí poruchy krvetvorby – brání vytváření červených krvinek.\n\nTepelná energie uvolňovaná samovolným rozpadem jader Cm může dosahovat až 120 W/g a činí tak z tohoto izotopu potenciální energetický zdroj v radioizotopovém termoelektrickém generátoru. Tento izotop má poločas rozpadu pouze 160 dní, což znemožňuje jeho dlouhodobější využití. Izotop Cm vykazuje poločas rozpadu 30 let, Cm přibližně 18 let a jejich energetický výkon se pohybuje pouze kolem 1–3 W/g. Navíc jsou všechny uvedené izotopy silným γ-zářiči s vysokým zdravotním rizikem, a proto se jejich praktické uplatnění prakticky neprosadilo.\n\n\n\n"}
{"id": "59504", "url": "https://cs.wikipedia.org/wiki?curid=59504", "title": "Chorvatská vlajka", "text": "Chorvatská vlajka\n\nVlajka Chorvatska má obdélníkový list se třemi vodorovnými pruhy v panslavistických barvách: červené, bílé a modré. Zatímco vlajka užívaná na pevnině má poměr stran 1:2, námořní vlajka má poměr 2:3. Uprostřed vlajky je umístěn státní znak Chorvatska. Podoba vlajky byla přijata 21. prosince 1991.\n\nV 19. století se používala vlajka, která byla odvozena z barev štítu země, měla dva vodorovné pruhy (červený a bílý). Chorvatští nacionalisté ale používali vlajku v panslovanských barvách, tj. ještě s modrým pruhem. Když bylo v rámci SFRJ v roce 1949 ustanoveno socialistické Chorvatsko, za vlajku byla vybrána trikolora červená-bílá-modrá s rudou jugoslávskou pěticípou hvězdou uprostřed. Po vyhlášení nezávislosti v roce 1991 nahradil hvězdu znak země. Ten ale musel být na vlajce upraven, protože jeho umístění v prostředním bílém poli by připomínalo vlajku používanou ustašovci za druhé světové války. Nově tak znak přesahuje do červeného i modrého pole, přidána byla i znaková koruna.\n\nChorvatsko se od roku 1992 člení na 21 žup. Jednou z žup je i hlavní město Záhřeb. Všechny župy užívají vlastní vlajky o poměru stran 1:2.\n\n"}
{"id": "59507", "url": "https://cs.wikipedia.org/wiki?curid=59507", "title": "Insignie", "text": "Insignie\n\nInsignie (z latinského \"insigne\" = znamení, symbol) jsou odznaky hodnosti a hodností určené moci světských či církevních osob. Insignie jsou také symbolem příslušnosti a funkce osob. Insignie jako takové mají symbolizovat legitimitu osoby zastávat danou funkci a vlastnit určitou hodnost či postavení, naznačují tedy i hierarchii různých skupin lidí. Královské insignie – regálie – hrály důležitou roli, jejich držení bylo důležité nejen jako symbol kontinuity a legitimnosti moci, ale také při uplatňování regálního práva (\"iura regalia\").\n\nInsigniemi mohou být předměty každodenní osobní potřeby, které původně sloužily k práci nebo krášlení. Jsou jimi pokrývky hlavy, oděvy, výstroj, zbroj a výzbroj. Tyto předměty jsou pak často přenášeny do vlajek, znaků a štítů (erbů), pečetních prstenů a pečetí, které se de facto staly také insigniemi.\n\nPokrývkami hlavy u světských panovníků jsou koruna, u rytířů přilbice, u biskupů mitra a infule. Insigniemi drženými v rukou jsou u panovníka žezlo a jablko, u biskupů je to biskupská berla. Nejčastějším oděvem, jako insignie, je plášť, z ozdob je to čelenka a prsten.\n\nI když jsou insignie doloženy především ze starověku, je vcelku pravděpodobné, že se různé insignie – symboly moci a hodnosti – využívaly již dříve.\n\nZvláštním případem jsou staroegyptské královské insignie, které užívali faraóni, v jejichž rukou ztotožňovaly světskou i boží moc. Hlavními symboly faraónovy moci byly hůl a cep. S těmi jsou také obvykle faraóni vyobrazeni, sedíce na trůnu se zkříženým cepem a holí přes prsa. Faraónova hůl je nahoře zakroucena, a symbolizuje pastýřskou hůl, kterou pastýř vede své stádo, shání zbloudilé ovce a odhání zlé šelmy.\n\nKrálovské insignie jsou označovány jako regálie (sg. regale). Nejdůležitějšími královskými insigniemi jsou trůn (stolec, solium), korunovační ornát a korunovační klenoty: koruna, žezlo a jablko. Královské insignie bývají doplněny také zbrojí: meči, sekerami, štíty, luky s toulci a podobně.\n\nJedinečnost královských insignií vyjadřuje jedinečnost a nadřazenost panovníkova postavení jako jediné osoby povolané zaujmout místo krále.\n\nMezi nejčastější městské insignie patří vlajky a znaky. Hlavy měst, respektive jeho zastupitelé, obvykle mají právo užívat řetězu, obvykle s medailí či plaketou, a pečetidla, a držet také klíče od bran města, které jsou dnes ve většině měst jen symbolické.\n\nSymbolem držení především světské moci jsou také města, která ovšem nelze brát sama o sobě jako insignii, nicméně, podobně jako trůn, symbolizuje hlavní město držení moci panovníkem.\n\nUniverzitní insignie jsou odznaky hodnosti akademických hodnostářů a výrazem tradic vysokých škol. Nejdůležitějšími insigniemi jsou pečeť, rektorská a děkanská žezla a medaile zavěšené na řetězech akademických hodnostářů, kteří je nosí při univerzitních ceremoniích – imatrikulaci, promoci, předání čestných doktorátů.\n\nS insigniemi je spojena čestná vysokoškolská funkce pedela, jehož úkolem je hlídat insignie. Pedel také doprovází děkana při vysokoškolských ceremoniích.\n\nV českých dějinách se staly vysokoškolské insignie několikrát předmětem sporů. 24. listopadu roku 1934 nacionalistické skupiny vysokoškolských studentů Univerzity Karlovy demonstrovali, a jiní protestovali, proti předání historických univerzitních insignií, v té době ještě držených německou částí akademické obce. Protesty přerostly v „neřízené“ násilí. Nepokoje a doba, ve kterém se tyto nepokoje odehrály, se označují jako insigniáda.\n\nPředpokládá se, že církevní insignie byly přejaty z insignií světských, proto jsou s nimi ve velké míře ve shodě. Církevní insignie užívané v římsko-katolické církvi během bohoslužeb či v jejich úřadu jsou označovány jako pontifikálie. Mezi pontifikálie patří především součásti oděvu: ornát, mitra nebo také infule, berla, solideo, pallium, komže, rocheta, cappa, pontifikální rukavice, pektorál.\n\nBiskupské insignie jsou mitra, biskupská berla, biskupský prsten, pektorál. Osoby oprávněné nosit určité insignie jsou v církevních kruzích označovány jako insignované.\n\nLidé přisuzovali bohům kromě určitých vlastností také různé předměty, které měli odrážet jejich moc. Známé jsou insignie řeckých bohů: Diův bouřkový štít (aegis) se smrtícími paprsky blesků, Neptunův trojzubec, Heliův vůz, Hermova hůl a okřídlené opánky.\n\n"}
{"id": "59510", "url": "https://cs.wikipedia.org/wiki?curid=59510", "title": "Eugenika", "text": "Eugenika\n\nEugenika je sociálně-filosofický směr zaměřený na studium metod, které povedou k dosažení co nejlepšího genetického fondu člověka. Pojem eugenika byl poprvé použit v 19. století britským matematikem a vědcem Francisem Galtonem. Pod \"pozitivní\" eugenikou se myslí snaha o rozšíření žádaných znaků v populaci, jako \"negativní eugenika\" bývá označována snaha o vymýcení z populace znaků nežádaných.\n\nAčkoli již Platón vyslovil základní myšlenku pozitivní eugeniky, kdy ideální potomstvo vzejde z „nejlepších“ mužů a žen, vešla eugenika do lidské historie spíše kvůli své negativní formě v ideologii nacistického Německa, ale i v nedobrovolných sterilizacích mentálně postižených, epileptiků a vězňů coby nositelů „defektních“ a nežádoucích dědičných znaků v USA mezi lety 1902 až 1964 (přibližně 63 000 sterilizací) a dalších státech.\n\nKritikům eugeniky se nelíbí představa cílevědomého šlechtění lidského genofondu. Předně z politických a hodnotových důvodů, ale i proto, že souvislost mezi genotypem a fenotypem není — až na určité výjimky — tak přímočará a jednoznačná, jak se dříve soudilo. Není též jasné, kdo by měl určovat, jaké lidské vlastnosti jsou ty nejlepší.\n\nEtické otázky v souvislosti s eugenikou se v současnosti objevují především ve vztahu k in vitro fertilizaci, preimplantačnímu genetickému testování embryí a možnému rozvoji genové terapie.\n\nSpolečenské vlivy, které se podílely na zrodu eugeniky a na jejichž popud eugenika vznikla jsou rasismus, antisemitismus a sociální teorie. Vzniku eugeniky předcházela dlouhodobá polemika o rozdílnosti lidských ras. Už roku 1855 tvrdil francouzský hrabě Arthur de Gobineau ve své \"Eseji o nerovnosti lidských plemen\", že hlavní hybnou silou dějin byly vždy zděděné rasové vlastnosti. Bílá rasa byla podle něj jasně nadřazena všem ostatním a byla fyzicky i duševně nejhodnotnější. Samotný odpor vůči rasovému míšení je však mnohem starší a hrál roli i v antickém Řecku a Římě. Například římský básník Claudius Claudianus měl k němu silně negativní vztah a napsal, že nesmí dojít k sjednocení s africkými barbary a barevný bastard pošpiní kolébku. Po roce 1859 vyšla Darwinova kniha \"O původu druhů\" přírodním výběrem s podtitulem „Zachování prospěšných plemen v boji o život“ a o více než deset let později vyšla navazující práce \"O původu člověka\", která původ druhů aplikovala na člověka. Některých myšlenek z Darwinových prací se ujala skupina evropských myslitelů a dále je rozvíjela – dnes je tato skupina učenců známa pod označením sociální darwinisté. Jejich úprava Darwinových myšlenek se často používala k obhajobě rasového inženýrství. Sám Darwin v roce 1871 tyto své obdivovatele utvrdil v jejich přesvědčení, když ve své knize \"O původu člověka\" prohlásil, že pokud nebudou velké pokroky v medicíně vyváženy promyšlenou kontrolou populace, naruší to přírodní výběr a neschopní budou mít stejné šance na přežití jako ti silní. Darwin sám také varuje, že pokud „nezabráníme tomu, aby se počet bezohledných, ničemných a jinak podřadných členů společnosti zvyšoval rychleji, než lepší třída lidí, národ bude degenerovat“ a uvádí, že během několika staletí civilizované rasy vyhladí a nahradí rasy divošské Darwinova kniha způsobila také rozkvět rasové antropologie — vědci začali vážit lebky a měřit nosy a jiné části těla, zaznamenávat barvu vlasů a očí u populace. V roce 1885 zjišťovala Německá společnost pro antropologii rasové složení obyvatelstva jednotlivých německých států.\n\nJedním z prvních a nejhorlivějších propagátorů sociálního darwinismu byl Darwinův bratranec Francis Galton, který v roce 1883 poprvé použil termín eugenika, jako název pro vědu o tom, jak pomocí genetiky zlepšit kvalitu rasy. V roce 1904 založil Galton Národní eugenickou laboratoř a vzápětí i Společnost pro eugenickou osvětu, jež si mimo jiné kladla za cíl sterilizaci duševně nemocných a neduživých. Podobné instituce se následně objevily také v USA, kde vznikla Dokumentační kancelář pro eugeniku financovaná z vysoce vážených nadací — Rockefellerovy a Carnegieho. Pomocí eugenických principů se následně v USA prováděla rasová selekce přistěhovalců. Přelomovým rokem se stal pro eugeniky rok 1912, kdy Londýnská univerzita uspořádala první Mezinárodní eugenický kongres, kterého se zúčastnilo tři sta přívrženců z celé Evropy i Spojených států amerických. Mezi účastníky patřil i vynálezce telefonu Alexander Graham Bell, rektoři Harvardovy i Stanfordovy univerzity a také Winston Churchill. Debatovalo se o tom, jak zabránit méněcenné populaci v rozmnožování a jak podpořit porodnost u rasově kvalitních obyvatel. Spojené státy americké sklidily na kongresu velký obdiv účastníků jako vedoucí světová mocnost v oblasti sterilizace mentálně postižených. Proti eugenice se ostře postavila Katolická církev a papež Pius XI. ji explicitně odsoudil včetně její aplikace v roce 1930 v encyklice Casti connubii. Základní myšlenka eugeniky o různých kvalitách různých ras byla velmi dobře přijímána nejen v USA, ale také ve Velké Británii a v Německu. V Německu se nakonec pravidla eugeniky začala v době nacismu uvádět daleko více do praxe a následkem tohoto vývoje se stal nejen projekt Lebensborn, ale i nucené sterilizace postižených či jejich usmrcování (tzv. euthanasii), které ovšem nemělo pouze eugenickou motivaci, usmrcováni byli i neplodní a sterilizovaní, ale též snahu se zbavit „nepotřebých“ v době začátku 2. světové války.\n\nPrvní zákon o sterilizaci méněcenných a asociálních živlů byl vydán v roce 1907 ve Spojených státech. Zákon umožňoval sterilizovat zatvrzelé zločince a duševně choré a v roce 1914 byl na podnět psychiatrů rozšířen na zloděje recidivisty a alkoholiky. V Německu byl sterilizační zákon vydán v roce 1933, když se vlády ujali nacisté.\n\nJedním z prvních přívrženců sociálního darwinismu v Německu se stal profesor zoologie Ernst Haeckel, pozdější profesor antropologie na univerzitě v Jeně. Roku 1869 prohlásil, že germánské národy jsou nadřazeny všem ostatním a stejně jako Galton obhajoval systematickou likvidaci slabých a nemocných. Haeckelovo dílo dále rozvinul jeho nástupce na katedře sociální antropologie Alfred Ploetz, který vymyslel výraz „rasová hygiena“. V pozdějších pracích rozvinul teorii o nutnosti vypracovat program populační kontroly, jenž by zajistil přežití jen těch nejlepších rasových vlastností. Roku 1905 byl Ploetz mezi zakladateli Spolku pro rasovou hygienu, jehož členové se hlásili k eugenice. Ještě radikálnější názory než Ploetz měl Fritz Lenz z univerzity v Mnichově, jenž byl od roku 1923 prvním německým profesorem rasové hygieny. Lenz podporoval nejen sterilizace „méněcenných“ osob, ale zastával názor, že „kvalitnější“ vrstvy společnosti musí plodit mnohem více dětí než dosud. Porovnával také rasy a dospěl k závěru, že černoši i Židé jsou nekvalitní rasou, zatímco nordická rasa je tou nejlepší. Spolu s genetikem Erwinem Bauerem a antropologem Eugenem Fischerem sepsal učebnici o rasových otázkách \"Nástin genetiky člověka a rasové hygieny\" (vyšla v roce 1921). Tato kniha byla velmi kladně přijata nejen na univerzitách v Německu, ale také ve Velké Británii. Velkým obdivovatelem Fritze Lenze byl tehdy ještě nepříliš známý Adolf Hitler.\n\nLenzova kniha Nástin genetiky člověka a rasové hygieny byla nadšeně přijata řadou vědců také ve Velké Británii a velmi pochvalně se o ní vyjádřil třeba spisovatel L. A. G. Strong v roce 1931 v periodiku New Statesman and Nation. K myšlenkám eugeniky se ve Velké Británii hlásilo rovněž mnoho dalších osob z řad inteligence a umělců. Asi nejhorlivějším zastáncem eugeniky byl spisovatel H. G. Wells, který dal průchod svým sympatiím k eugenice především v knize \"Tušení\" (\"Anticipations\", 1901), která se dá z dnešního pohledu bez váhání označit za rasistickou a antisemitskou. Názory, jaké jsou obsaženy v této knize tehdy nebyly zcela cizí ani dalším známým osobnostem – jmenujme alespoň některé: Virginia Woolfová (?) , T. S. Eliot, G. B. Shaw a především Rudyard Kipling (viz protižidovská báseň \"Gehazi\"). Je třeba si uvědomit, že na počátku 20. století panovalo zcela jiné myšlenkové klima než dnes. Jak někteří umělci, tak také někteří filosofové a vědci zastávali názor, že společnost v Evropě je třeba zásadním způsobem nově uspořádat, jelikož civilizace se vlivem překotného rozvoje průmyslu, nadměrné koncentrace chudých lidí ve městech a nerovnoměrného rozdělování světového bohatství řítí do katastrofy. Jedním z řešení na celou řadu tehdejších problému se zdála eugenika. Obyvatelé Velké Británie neměli s jejím přijetím větší problémy i proto, že zcela promyšleně provozovali již řadu let dost tvrdou a rasisticky zaměřenou politiku v celé řadě svých kolonií a na okupovaných územích (např. Indie, Jižní Afrika), kde naprosto neschvalovali mísení své rasy s domorodci. Autorem, který měl velký vliv na další vývoj eugeniky byl rovněž Angličan — Houston Stewart Chamberlain, zeť Richarda Wagnera. Chamberlain se usadil na kontinentě a v roce 1899 vydal v Mnichově knihu \"Základy dvacátého století\", kterou obdivoval jak H. G. Wells tak i Adolf Hitler. Chamberlain zastával názor, že příslušníci vyšších ras se nesmí mísit s příslušníky jiného plemene, nemá li rasa ztratit své kvality. Tvrdil, že antické Řecko i Římská říše zanikly jen proto, že u jejich obyvatel došlo mísením ras k rasové degeneraci. Obvinil také Židy z toho, že se snaží cíleně mísit s vyšší rasou a tím ji zničit. Adolfa Hitlera tyto teorie fascinovaly a některé z Chamberlainových myšlenek nalezneme i v Hitlerově knize Mein Kampf.\n\nS cílem zabránit zvyšování počtu „podřadných členů společnosti“ se ujala myšlenky eugeniky i Američanka Margaret Sangerová, která podporovala negativní eugeniku, filozofii, která tvrdí, že lidské dědičné vlastnosti mohou být zlepšeny prostřednictvím sociální intervence. Ve svém přístupu používala vylučovací imigrační politiku, volného přístupu k metodám kontroly porodnosti, zcela volné plánování rodičovství pro mentálně zdatné a povinné segregace nebo sterilizace pro hluboce retardované.\n\nČeská (později Československá) eugenická společnost (ČES) byla založena v roce 1915. Prvním předsedou byl filozof a pedagog František Čáda (1855–1918) a mezi jejími prvorepublikovými členy byli např. Ladislav Haškovec (1866–1944), Vladislav Růžička (1870–1934), Karel Herfort (1871–1940), Jaroslav Kříženecký (1896–1964), Josef Drachovský (1876–1961) či Edvard Beneš. ČES neúspěšně prosazovala v legislativě např. povinné lékařské vysvědčení před sňatkem a zavedení možnosti přerušení těhotenství na základě eugenické indikace. Roku 1924 byl za pomoci ministerstva veřejného zdravotnictví založen výzkumný a propagační Československý ústav pro národní eugeniku. ČES dále provozoval při univerzitní poliklinice Poradnu pro dědičné choroby.\n\nV 30. letech v souvislosti se zavedením sterilizačního zákona v Německu byla znovu obnovena odborná debata o možnosti zavést podobný zákon i v Československu. Od roku 1936 byl připravován návrh samostatného československého zákona o eugenické sterilizaci, na němž pracovali zejména Bohumil Sekla (1901–1987), Vladimír Bergauer (1898–1942) a právnička Jarmila Veselá (1899–1972). Návrh předpokládal vykonání sterilizačního zákroku na základě svolení dané osoby za dohledu odborníků z řad lékařů-eugeniků a sociálních pracovníků. Jako chirurgické zákroky byly navrženy vasoligatura a vasectomie (u mužů) a salpingektomie (u žen). Návrh zákona se ovšem nedostal ani do paragrafované podoby.\n\nPo druhé světové válce se proto většina vědců zabývajících se nadále eugenikou označuje za odborníky populační vědy, genetiky člověka či sociobiology. Přejmenovány byly i odborné časopisy a organizace. Jméno \"Annals of Eugenics\" se změnilo na \"Annals of Human Genetics\". Americká Dokumentační kancelář pro eugeniku byla přejmenována na laboratoř Cold Spring Harbor a Londýnská Dokumentační kancelář pro eugeniku (založena 1904) se přejmenovala na Galtonovu laboratoř. Eugenická společnost (založena 1907) je dnes Galtonovým institutem. Vědci a některé instituce, které se v nacistickém Německu podílely na rasově motivovaných pokusech na lidech, mohly ve svých výzkumech pokračovat i po válce (ovšem už opravdu vědeckými metodami). Mezi nacistické eugeniky patřil také dr. Robert Ritter, od roku 1936 ředitel Centra pro rasovou hygienu a výzkum dědičnosti, který po válce pokračoval bez problémů ve své kariéře jako dětský psycholog. Řada dalších nacistických eugeniků — třeba Fritz Lenz nebo Heinrich Schade — získala po válce znovu profesury na německých univerzitách, tentokrát již v oblasti genetiky člověka nebo psychiatrie (nikoli již rasové hygieny a eugeniky). Rasových teorií a přístupů vypracovaných nacistickými příznivci eugeniky využívalo ještě v roce 1972 Švýcarsko. V současné době příznivci eugeniky z řad vědců již nevyvolávají příliš kontroverzní témata, ale i tak se drží základů eugeniky a snaží se například vědecky dokázat, že inteligence jedince je dána z větší části dědičností, s čímž někteří jejich oponenti nesouhlasí a kladou důraz na roli výchovy. Myšlenky eugeniky se dnes částečně přesunuly do jiných oblastí vědy, především genetiky, kde dochází občas k vědeckým sporům, které mají často společenský podtext: v současné době se tak hledá gen zločinnosti, gen agresivity nebo gen homosexuality. Tato dnes ještě vědecká a eticky kontrolovatelná snaha může být v budoucnu čistě teoreticky použita ve snaze zbavit lidstvo těch „nesprávných“ genů.\n\nDnes se eugenika ve vyspělých zemích omezuje zpravidla pouze na těhotenství. První skupina metod používá diagnostiku, která odhaluje dědičné choroby a vady u plodu. Vadné plody jsou pak doporučovány k interrupci. Druhou metodou, která je však zatím spíše věcí budoucnosti, je cílené „inženýrství“ spojené s umělým oplodněním, které zatím má podobu výběru vhodného dárce vajíček či spermatu a případně testování a výběru z většího počtu embryí vytvořených umělým procesem, výhledově se však s postupem rozvoje genetiky předpokládají i zásahy do genomu vajíček, embryí či zygot, minimálně pokud jde o odstranění genetických vad a poruch.\n\nTřetí oblastí, kde se dnes projevuje jednání s eugenickým charakterem, je sterilizace mentálně postižených či zločinců, byť se provádí jen omezeně. Hlavním legislativním důvodem omezení je Úmluva o lidských právech a biomedicíně, z jejíhož článku 5 jednoznačně plyne, že nelze sterilizovat bez souhlasu.\n\n\n\n"}
{"id": "59517", "url": "https://cs.wikipedia.org/wiki?curid=59517", "title": "Galaxie (rozcestník)", "text": "Galaxie (rozcestník)\n\nGalaxie je astronomický pojem, který znamená:\n\n\nGalaxie může také být:\n"}
{"id": "59523", "url": "https://cs.wikipedia.org/wiki?curid=59523", "title": "Netscape", "text": "Netscape\n\nNetscape je obecné jméno pro webové prohlížeče/balíky webových aplikací vyvíjené původně společností Netscape Communications Corporation a v současnosti AOL. Webové prohlížeče Netscape hlavně zpočátku utvářely dnešní podobu webu a byly hojně používány. Po tzv. válce prohlížečů jejich tržní podíl poklesl a v prosinci 2006 byl menší než 1% s klesající tendencí.\n\nNetscape Navigator bylo jméno webových prohlížečů Netscape u verzí 1.0 - 4.08. První betaverze prohlížeče byla vydána v roce 1994 pod názvem Mosaic a později Mosaic Netscape z důvodu protestů National Center for Supercomputing Applications (tvůrce NCSA Mosaic), který mnoho zakladatelů Netscape v minulosti vyvíjelo. Později bylo jméno změněno na Netscape Navigator a jméno společnosti se změnilo z Mosaic Communications Corporation na Netscape Communications Corporation.\n\nProhlížeč byl na svou dobu pokročilý a stal se populární na trhu již po vydání betaverze. Jeho popularita a počet funkcí stoupaly i po vydání verze 1.0. Do verze 2.0 byl přidán plnohodnotný e-mailový klient Netscape Mail, čímž se Netscape Navigator transformoval z webového prohlížeče na balík webových aplikací.\n\nVerze 3.0 (první beta verze měla kódové označení „Atlas“) měla prvního vážného konkurenta v podobě Internet Exploreru 3.0. Vzhledem ke svým kvalitám si však udržela své postavení na trhu. Verze 3.0 byla též k dispozici ve verzi „Gold“, která byla obohacena o WYSIWYG editor (později byl přidat do Netscape Communicatoru jako standardní součást). Netscape 3.0 přinesl řadu nových vlastností jako pluginy, barvy v pozadí tabulek či aplety a ve své době byl neotřesitelnou jedničkou na trhu. Poslední verze byla 3.04.\n\nNetscape 4 vyřešil problém pojmenování Netscape Navigator, které bylo v předchozích verzích používáno na pojmenování webového prohlížeče i balíku webových aplikací, a došlo k přejmenování na Netscape Communicator.\n\nPo vydání 5 ukázek v letech 1996 - 1997 Netscape Corporation uvolnila finální verzi Netscape Communicatoru v červenci 1997. Tato nová verze, více či méně založená na kódu Netscape Navigatoru 3, aktualizovala a přidala nové vlastnosti jako například CSS1 elementy či proprietární element \"object\". Nový balík byl úspěšný přes zvyšující se tržní podíl Internet Exploreru 4.0, který měl ve své době lepší renderovací jádro a přes často zastaralý kód prohlížeče.\n\nBalík Netscape Communicator obsahoval Netscape Navigator, Netscape Mail a Newsgroups, Netscape Address Book a Netscape Composer. V říjnu 1998 byla vydána verze 4.5. Tato nová verze přinesla rozmanitá vylepšení, hlavně v e-mailovém klientu, ale neobsahovala aktualizaci jádra prohlížeče, jehož kód byl identický s verzí 4.08. O měsíc později byla Netscape Communications Corporation koupena společností AOL. Samostatná verze prohlížeče Netscape Navigator byla stále k dispozici, ale pro Windows již nepodporována. Verze pro Unix/Linux byly podporovány až do verze 4.8.\n\nV lednu 1998 Netscape Communications Corporation oznámil, že všechny jeho budoucí verze budou k dispozici zdarma a vyvíjeny open source projektem Mozilla. Netscape Communicator 5.0 byl oznámen pod kódovým označením „Gromit“. Nastalo však několik zpoždění, které spolu se zastaralostí kódu Netscape Communicatoru způsobily, že vůdčím webovým prohlížečem na trhu se stal Internet Explorer 5.0. V listopadu 1998 byly práce na Netscapu 5.0 zrušeny a bylo rozhodnuto začít znovu.\n\nV roce 1998 byla Netscapem založena organizace Mozilla, která se z velké většiny skládala z placených programátorů Netscape. Cílem organizace bylo koordinovat vývoj Netscape 5, který měl být založen na zdrojovém kódu staršího Netscape Communicatoru. Ten se však ukázal jako příliš složitý, takže bylo rozhodnuto Netscape 5 zrušit a celý kód napsat znovu. Přepsaný zdrojový kód byl ve vývojových verzích nazýván Mozilla a s několika doplňky byl později vydán jako Netscape 6.\n\nToto rozhodnutí způsobilo, že další hlavní verze prohlížeč/balíku Netscape se značně zpozdila. Vydaný Netscape 6 byl založen na Mozille 0.6, což byla vývojová verze trpící řadou chyb. Výsledkem byl produkt, který byl často kritizován pro svou pomalost a velký počet chyb. Pozdější verze (zvláště 6.2.x) již byly považovány za relativně zdařilé.\n\nVerze 7 (kódové označení „Mach V“) je balík webových aplikací jednoduše nazývaný Netscape tj. jménem, který byl pro prohlížeče Netscape Communications Corporation používán léta. Netscape 7.0 byl založen na Mozille 1.0.1 a byl vydán v srpnu 2002 jako pokračování Netscape 6. Získal si malou skupinu uživatelů, ale jednalo se o minoritní prohlížeč na trhu a to také z důvodu, že většina potenciálních uživatelů dala přednost přímo Mozille. Společnost AOL se navíc rozhodla deaktivovat funkci na blokování nevyžádaných oken (pop-up okna), což způsobilo značné pobouření v komunitě uživatelů. Verze 7.01 později umožňovala blokování aktivovat. V červnu 2003 byl vydán Netscape 7.1 (kódové označení „Buffy“), který byl založen na Mozille 1.4.\n\nV roce 2003 AOL uzavřela divizi prohlížečů Netscape a propustila či převedla jinam zbývající vývojáře Netscape. Mozilla.org pokračovala v podobě Mozilla Foundation s řadou bývalých zaměstnanců Netscapu. AOL pokračovala s vývojem Netscape založeném na Mozille, ale s nevalnými výsledky. O rok později byla v srpnu 2004 vydána poslední verze, Netscape 7.2, která byla založena na Mozille 1.7.2.\n\nPředposlední prohlížeč z dílny Netscape se zrodil v roce 2005 a byl pojmenován Netscape Browser. Ten byl založen na webovém prohlížeči Mozilla Firefox, který vzešel jako samostatný prohlížeč z balíku Mozilla Suite. Nejednalo se tedy o balík webových aplikací, jako tomu bylo v předchozích případech, ale jednalo se pouze o webový prohlížeč. Druhým rozdílem oproti předchozím verzím byla dostupnost prohlížeče pouze pro Microsoft Windows a možnost přepínat vykreslování stránek mezi renderovacími jádry Gecko a Trident.\n\n23. ledna 2007 bylo oznámeno, že Netscape Browser bude mít svého nástupce v podobě Netscape 9, později přejmenovaného na Netscape Navigator 9. Jeho první betaverze vyšla 5. června 2007 a byla založená na Firefoxu 2.0. Obsahovala nástroj na opravu překlepů v adresním řádku, funkci Link Pad na snadné uchovávání odkazů pro pozdější zhlédnutí či podporu pro doplňky z Firefoxu 2.0. Byla k dispozici pro Microsoft Windows, Linux a Mac OS X. 28. prosince 2007 oznámil Netscape ukončení dalšího vývoje Netscape Navigatoru 9.\n\n11. června 2007 Netscape oznámil vývoj svého poštovního klientu zprvu označovaném jako Netscape Mercury, poštovního klientu založeném na Mozilla Thunderbirdu. Jeho první alfa verze vyšla pod názvem Netscape Messenger 15. listopadu 2007. Produkt se nikdy nedočkal finální verze a spolu s Netscape Navigatorem 9 byl 28. prosince 2007 ukončen.\n\n\n"}
{"id": "59550", "url": "https://cs.wikipedia.org/wiki?curid=59550", "title": "Čestice (okres Strakonice)", "text": "Čestice (okres Strakonice)\n\nČestice (dříve \"Češtice\", název je hojně používán dodnes) jsou městys ležící v severozápadní části Jihočeského kraje, v okrese Strakonice, zhruba 6 km západně od Volyně a necelých 13 km jihozápadně od Strakonic, v povodí potoka Peklov. Žije zde obyvatel.\n\nObec Čestice se skládá ze sedmi částí na osmi katastrálních územích.\n\nDále k obci, konkrétně její části Doubravice u Volyně patří katastrální území \"Počátky u Volyně\", ve kterém leží osady Počátky a Prkošín.\n\nNejstarší dochovaná zpráva o městysi pochází z roku 1243. Od 10. října 2006 byl obci vrácen status městyse.\n\nV 2. polovině 19. století na zdejší faře působil vlastenecký český kněz Matěj Kubíček, zároveň dlouhodobý poslanec Českého zemského sněmu.\n\n\n\n"}
{"id": "59568", "url": "https://cs.wikipedia.org/wiki?curid=59568", "title": "Super Video Graphics Array", "text": "Super Video Graphics Array\n\nSuper Video Graphics Array (většinou zkracováno na SVGA nebo Super VGA) je soubor grafických standardů, určených k vyššímu rozlišení, než má grafická karta VGA. SVGA má rozlišení 800×600 pixelů (celkem 480 000 pixelů) – oproti VGA 640×480 – a poměr stran 4:3. Standard SVGA podporuje paletu 16,7 milionů barev (tři barevné kanály RGB dávají dohromady kombinaci 256 × 256 × 256 = 2 barev), v praxi se na monitoru objeví mnohem menší počet barev (typicky 300 000). Grafické standardy, jako je SVGA, vyvíjí konsorcium výrobců monitorů a grafických systémů, zvané VESA. Aplikace podporující rozlišení SVGA se objevily v polovině 90. let.\n"}
{"id": "59577", "url": "https://cs.wikipedia.org/wiki?curid=59577", "title": "Semafor", "text": "Semafor\n\nSemafor může být:\n\n\n"}
{"id": "59578", "url": "https://cs.wikipedia.org/wiki?curid=59578", "title": "New Horizons", "text": "New Horizons\n\nNew Horizons (česky \"Nové obzory\") je americká planetární sonda, určená k průzkumu trpasličí planety Pluto, jejích měsíců a dalších transneptunických těles (TNO). Je to první expedice v rámci nového rámcového programu NASA New Frontiers. Sondu postavila a provozuje Laboratoř aplikované fyziky (APL) při Univerzitě Johnse Hopkinse. Projekt v rámci programu New Frontiers financuje ředitelství vědeckých misí (Science Mission Directorate) při ústředí NASA. Vývoj vědeckého vybavení koordinuje Southwest Research Institute (SwRI).\n\nSonda od svého vypuštění v roce 2006 do průletu okolo Pluta 14. července 2015 urazila téměř 4,9 miliardy kilometrů. Při průletu pořídila velké množství vědeckých dat a fotografií, které budou v následujících 16 měsících po průletu postupně odvysílány na síť pozemních přijímacích stanic systému DSN (Deep Space Network) k dalšímu zpracování. Pořídila tak jedinečné materiály o jednom z posledních neprobádaných světů sluneční soustavy.\n\nSonda 1. ledna 2019 prolétla okolo Arrokothu.\n\nNáklady na misi byly přibližně vyčísleny na 700 miliónů amerických dolarů.\n\nSonda je tříose případně rotací stabilizovaná, tvaru nízkého nepravidelného šestibokého hranolu o rozměrech základny přibližně 2,1 (resp. 2,7 m včetně RTG) × 1,8 m a výšce 0,7 m (2,2 m včetně anténního systému a adaptéru pro připojení k nosné raketě) je vybavena radioizotopovým termoelektrickým generátorem RTG (Radioisotope Thermolectric Generator), dodávajícím na počátku mise 240 W (v roce 2015 minimálně 200 W) elektrické energie. Jako zdroj slouží 11 kg oxidu plutoničitého PuO. Sonda nese sedm vědeckých experimentů o celkové hmotnosti 30 kg, a to:\n\nŘízení sondy zajišťuje procesor typu Mongoose V (taktová frekvence 12 MHz). Vědecká a technická data jsou zaznamenávána do dvou polovodičových velkokapacitních pamětí s kapacitou 2 × 64 Gbit. Komunikační systém sond pracuje v pásmu X (8 GHz, přenosová rychlost od Pluta 800 bit/s). Předpokládá se, že přenos veškerých dat z průletu kolem Pluta bude trvat 9 měsíců. Sonda je dále vybavena 12 motorky na jednosložkové kapalné pohonné látky (hydrazin) o tahu 12 × 0,8 N a 4 silnějšími motorky na stejné pohonné látky o tahu 4 × 4,4 N; motorky jsou rozděleny do dvou nezávislých okruhů po 8 motorcích. Motorky slouží k udržování orientace během zkoumání planet a během korekčních manévrů; většinu doby přeletu meziplanetárním prostorem je orientace udržována rotací sondy rychlostí přibližně 5 obr/min. Pro zjišťování orientace v prostoru slouží inerciální plošina IMU (Inertial Measurement Unit) a systém sledovačů hvězd.\n\nLet sondy je po technické stránce řízen ze střediska Mission Operations Center (MOC), umístěného v areálu Johns Hopkins University. Práci vědeckých přístrojů na palubě zajišťuje středisko SOC (Science Operations Center) na Southwest Research Institute. Spojení zajišťuje celosvětová síť sledovacích stanic dálkového kosmického spojení DSN (Deep Space Network) organizace NASA.\n\nNosná raketa typu Atlas V model 551 (výr. č. AV-010) s urychlovacím třetím stupněm Star 48 vzlétla po několika odkladech, způsobených převážně špatným počasím, z rampy SLC-41 kosmodromu Eastern Test Range na Floridě 19. ledna 2006 v 19:00:00 světového času (UT). V 19:41:41 UT třetí stupeň navedl užitečné zatížení na hyperbolickou únikovou dráhu ze zemského gravitačního pole a v 19:44:55 UT se od tohoto stupně sonda oddělila a nastoupila samostatnou pouť k Jupiteru a dále k Plutu. Stala se tak zatím nejrychleji se pohybujícím umělým kosmickým tělesem v zemském gravitačním poli. Kolem 04:00 UT dne 20. ledna sonda překročila dráhu Měsíce a 78 dní po startu (7. dubna) překročila dráhu Marsu.\n\nPrůzkum objektů v pásu planetek mezi drahou Marsu a Jupiteru nebyl plánován z důvodu úspory pohonných hmot, které by se daly později lépe využít pro průzkum těles Kuiperova pásu. Později po startu tým sondy zkoumal dráhu letu, zda se některý asteroid nebude nacházet v dosahu přístrojů. V květnu 2006 bylo zjištěno, že se sonda 13. června přiblíží k malé planetce (provizorní označení 2002 JF). Největší přiblížení nastalo ve 4:05 UT na vzdálenost 101 867 kilometrů. Asteroid byl snímkován kamerou Ralph (použití LORRI nebylo v tu chvíli možné kvůli blízkosti Slunce), řídící tým ověřil funkčnost kamery a schopnost sondy sledovat rychle se pohybující cíl. Průměr asteroidu je přibližně 2,5 km.\n\n28. února 2007 sonda prolétla kolem Jupitera ve vzdálenosti 2,3 miliónu km rychlostí 21 km.s (vzhledem k Jupiteru). Při průletu pořídila pomocí kamery (LORRI) snímky jeho povrchu a snímky některých jeho měsíců – Io, Europy a Ganymedu. Na snímcích měsíce Io, pořízených 26. února 2007, zachytila sonda erupci vulkánu Tvashtar, jejíž prachový sloupec dosahoval přibližně 240 km nad povrch měsíce. Při průletu okolo Jupitera došlo v důsledku efektu gravitačního praku k urychlení sondy o další 4 km/s.\n\nV průběhu přeletu mezi Jupiterem a Plutem byla většina systémů sondy a veškeré vědecké přístroje hibernovány a byly zapojovány přibližně jednou ročně ke komplexnímu zjištění jejich technického stavu. 6. prosince 2014 byla sonda probuzena z hibernace, která začala 29. srpna 2014, a začala se připravovat na plánovaný průlet kolem Pluta.\n\nOkolo Pluta sonda proletěla 14. července 2015.\n\nSledování Pluta začalo pět měsíců před největším přiblížením. Dálkové snímkování pořídilo globální mapu Pluta a Charona s rozlišením 40 km. Kolem trpasličí planety proletěla v minimální vzdálenosti 12 500 km 14. července 2015 v 11:49:57 greenwichského času. Kolem Charonu proletěla ve vzdálenosti cca 27 000 km rychlostí přibližně 14 km/s o zhruba 4 minuty později než okolo Pluta. Během největšího přiblížení přístroje pořídily snímky s rozlišením až 25 m/pixel, čtyřbarevnou celkovou mapu viditelné strany s rozlišením 1,6 km, celkovou infračervenou spektrální mapu s rozlišením 7 km/pixel a pro vybrané oblasti až na méně než 100 m/pixel.\n\nVzhledem ke vzdálenosti sondy od Země a prakticky nemožnému operativnímu ovládání vlastní sondy, byla celá průletová sekvence, včetně činností všech pozorovacích přístrojů, dopředu naprogramována a zcela autonomní. V časovém okně +/- 12 h okolo nejtěsnějšího průletu navíc sonda nekomunikovala se Zemí, ale aktivně nastavovala svou pozici tak, aby co nejvhodněji směřovala pozorovací přístroje směrem na jednotlivé objekty systému Pluta.\n\nData pořízená sondou byla vysílána zpět na Zemi rychlostí zhruba 1 kilobit/s. Aby signál astronomové vůbec zachytili, museli využívat přesně namířené radioteleskopy o průměru 60 metrů. Kompletní přenos naměřených dat kvůli nízké přenosové rychlosti trval více než 16 měsíců. Vědecky nejcennější data byla navíc vysílána prioritně tak, aby se snížila případná ztráta vědeckého materiálu v případě neočekávané poruchy sondy.\n\nPo průletu kolem Pluta se sonda pohybovala oblastí Kuiperova pásu. V září 2014 byly Hubbleovým teleskopem vytipovány tři objekty jako další potenciální cíle mise, z nichž byla v srpnu 2015 vybrána kvůli nejmenším požadavkům na korekci dráhy planetka (486958) Arrokoth (tehdy předběžným označením 2014 MU či Ultima Thule) s plánovaným doletem v lednu 2019. Cestou k Arrokothu sonda z dálky pozorovala asi tucet dalších objektů Kuiperova pásu a získala základní informace o jejich vzhledu a povrchu.\n\nK průletu kolem planetky Arrokoth došlo 1. ledna 2019. Sonda planetku míjela ve vzdálenosti 3500 km a získala řadu fotografií a informací o tomto tělese. Po provedení průzkumu Arrokothu trvalo dalších několik měsíců, než došlo ke stažení veškerých vědeckých dat. \n\nExpedice spojená s průzkumem malých těles má pokračovat až do roku 2021, do kdy má již zajištěno financování. Odborníci i veřejnost očekávají vzhledem k velmi dobrému stavu sondy další prodloužení mise, které by mělo zahrnovat pozorování dalších vzdálených objektů v Kuiperově pásu a měření podmínek prostředí.\n\n\n"}
{"id": "59583", "url": "https://cs.wikipedia.org/wiki?curid=59583", "title": "Princip", "text": "Princip\n\nPrincip (z lat. \"principium\", počátek) je základní a obecně uznávané myšlenkové východisko, zásada, pravidlo, zákon, které se nedokazuje, ale z něhož lze chápat nebo odvozovat další důsledky pro jednání nebo poznání. U technických zařízení základní myšlenka, z níž je lze pochopit (např. princip elektromotoru). Každá věda má své principy, z nichž při svém uvažování vychází.\n\nFilosofický slovník Universum rozlišuje principy bytí (ontologické nebo metafysické), principy myšlení (logické a epistemologické) a principy vůle (etické či praktické).\n\nStarověká filosofie chápala princip (řec. \"arché\") jako původ a počátek nějaké skutečnosti, něco, co ji vysvětluje. Uvažování o principech tak bylo zároveň uvažováním o původu a příčinách jsoucího, případně jednotlivých jevů a skutečností. Náleželo tak do oblasti první filosofie či metafyziky. Od R. Descarta a jeho „Principů filosofie“ se zkoumáním principů chápe spíše jako zkoumání podmínek jistého poznání a otázek epistemologie.\nV logice se jako principy označují výchozí a klíčová vodítka, jimiž se určitá logika nutně řídí. Mezi základní principy klasické logiky patří princip identity, princip sporu nebo princip vyloučeného třetího. Naopak intuicionistická nebo trojhodnotová logika princip vyloučeného třetího nepoužívá. Podobnou, spíše nutnou či axiomatickou povahu má v mnoha vědách princip kauzality.\nNaproti tomu se ve vědách jako principy často označují také vůdčí výkladové myšlenky určité vědecké školy nebo teorie, například princip komplementarity, princip neurčitosti nebo různé principy relativity. Bohrův princip komplementarity vyžaduje, aby nová teorie dokázala zahrnout i teorii předchozí, kterou chce nahradit, jako svůj limitní případ.\n\nPrincipy vůle či jednání jsou v praktické filosofii zásady - podle I. Kanta také maximy - jimiž se musí necht vést každá rozumová jednající bytost, aby se nedostala sama se sebou do sporu a nepopřela tak svoji rozumovost. Z těchto principů či maxim se teprve odvozují pravidla a zákony pro různé případy a situace. Takovým principem měl být Kantův kategorický imperativ.\n\n\n\n"}
{"id": "59587", "url": "https://cs.wikipedia.org/wiki?curid=59587", "title": "Jana Drdácká", "text": "Jana Drdácká\n\nJana Drdácká, (* 1975), je česká flamenková tanečnice, je průkopnicí výuky flamenka na profesionální úrovni v České republice.\n\nFlamenku se věnuje již mnoho let a během té doby studovala flamenco na kurzech v Čechách, USA a zejména pak ve Španělsku, a to u následujících renomovaných profesorů: Rafaely Carrasco, Pastory Galván, Manuela Ríose, Manola Marína (stipendium od jednoho z nejlepších mistrů tradičního sevillského flamenka) a Juana Polvilla (Sevilla, Španělsko), Javiera Latorre (Córdoba, Španělsko – kurz specializovaný na tvorbu choreografie s kytarovým doprovodem), José Molina (New York, Oregon, USA), La Tani (Barcelona, Španělsko), Alejandro Granados, La Chiqui, Ana Maria Lopez, Merche Esmeralda, Matilde Coral (Jerez de la Frontera, Andalusia, Španělsko), Antonio Canales (Barcelona), Eduardo Lozano (Córdoba). \n\nS kytaristou Danielem Gájou založila v létě 2000 ryze českou flamenkovou skupinu Arsa y Toma. Jana Drdácká je nejen vynikající tanečnicí, ale i taneční lektorkou, flamenco vyučuje již několik let v Praze ve studiu Zambra.\n\nJe spoluautorkou a protagonistkou vystoupení \"Color Flamenco\" a \"Tierra de Flamenco\", uvedených ve Švandově divadle.\n\nVěnuje se i choreografii – např. hra \"Pláňka\" v Divadle Na Prádle\n\n"}
{"id": "59591", "url": "https://cs.wikipedia.org/wiki?curid=59591", "title": "Dobrš", "text": "Dobrš\n\nDobrš (do roku 1924 \"Dobrž\", , dříve , 1939–45 ; nářečně též \"Dobeš\") je vesnice ležící v severozápadní části Jihočeského kraje, v okrese Strakonice a spadá pod obec Drážov. V roce 2011 zde trvale žilo 52 obyvatel.\n\nDobršské sídliště vzniklo zřejmě již v raném středověku. Strategická poloha vesnice i obou kostelů je možným předpokladem pro existenci hradiště.\n\nPrvní písemná zmínka o vesnici pochází z roku 1352. Další z roku 1377, kdy Přibík z Dobrše, nazývaný Kocík, ustanovil faráře ke zdejšímu kostelu. Přibík je také nejstarším známým členem rodu Koců z Dobrše, kteří zde sídlili až do roku 1607.\n\n\nV Dobrši je také možné navštívit Dobršskou vyhlídku, z které je krásný výhled.\n\nPočet obyvatel\n\n\n"}
{"id": "59602", "url": "https://cs.wikipedia.org/wiki?curid=59602", "title": "Zapatova armáda národního osvobození", "text": "Zapatova armáda národního osvobození\n\nZapatova armáda národního osvobození (EZLN – Ejército Zapatista de Liberación Nacional) je guerillové hnutí pojmenované po bojovníku Emilianu Zapatovi. Toto hnutí působí v horských oblastech mexického státu Chiapas a přilehlé Guatemale. Je to největší mexická odbojová skupina prosazující základní práva a zájmy menšin, zejména indiánů, na národní úrovni. Toto ozbrojené hnutí má po celém světě mnoho příznivců. Ideovým vůdcem, tzv. zástupcem velitele, je subcomandante Marcos, který od května 2014 vystupuje pod jménem subcomandante Galeano. Hnutí se dělí na dvě křídla. Ozbrojené působící v horách Chiapasu a umírněné vystupuje jako politická strana (FZLN – Frente Zapatista de Liberación Nacional). Zapatisté působí i na internetu a bojují globálně pomocí masmédií za svoje cíle.\n\nZapatistické hnutí působí v Chiapasu od počátku devadesátých let. Historie „novodobých” zapatistů však sahá do 70. let. V letech 1971–1972 působila v Ciudad de México nevelká skupina \"Frente Urban Zapatista\" (FUZ), tedy \"Zapatova městská strana\". Jejím zakladatelem byl Rigoberto Lorence, který byl i vůdcem malé skupinky mladých lidí, kteří si říkali \"Los Lacandones\", jménem jednoho z mnoha chiapaských indiánských kmenů. Tato malá skupinka organizovala loupeže za účelem získání peněz pro Lorencovu \"FUZ\". Tyto dvě skupiny však byly zlikvidovány. V lednu 1972 byl totiž uvězněn Francisco López, jeden z vůdců \"FUZ\", který měl na svědomí několik únosů politiků. V témž roce však slavila úspěch \"Ozbrojená revoluční fronta Emiliana Zapaty\" (FAREZ). Její stoupenci totiž v červenci zavraždili západoněmeckého experta FAO v mexickém státě Guerrero a 23. srpna 1976 zaútočili na vojenský konvoj u Acapulca. V tomto střetu přišlo o život šest vojáků.\n\nPoté se tato organizace na třináct let odmlčela. Na přelomu let 1989–1990 se objevila v horách státu Chiapas. Organizaci se podařilo proniknout mezi indiány a získat si je, což není vůbec jednoduché, protože indiáni neradi někoho mezi sebe pouštějí. To, že stoupenci Zapatovy fronty pronikli mezi indiány, bylo zřejmě zaviněno jejich špatnou sociální situací. Docházelo zde také k různým útokům na indiány tzv. „bílými gardami“, které sloužily jako ochrana pozemků bohatých míšenců a boháčů. Proč se ale zapatisté objevili až po třinácti letech a proč si vybrali právě Chiapas? První otázka asi zůstane záhadou. Možná došlo k úplné transformaci skupiny, nevíme. Na druhou je odpověď docela prostá. Mohli se zde totiž ukrýt v horách pokrytých tropickým pralesem. Snad i šli v tradici \"Mexického povstaleckého vojska\", které bylo odhaleno v roce 1970. Toto hnutí totiž mělo v chiapaských horách své výcvikové tábory. Dalším důvodem bylo asi to, že se zde ukrývali stoupenci obdobné organizace z Guatemaly, kteří mohli mexické zapatisty podpořit.\nV roce 1990 vydali zapatisté prohlášení, ve kterém propagovali „svržení režimu a převzetí vlády lidem“. Na Nový rok 1994 obsadilo 2000 povstalců chiapaská města San Cristóbal de las Casas, Ocosingo, Altamirano, Las Margaritas, Chanal, Oxctuc a Huixtna. V Ocosingu bylo zcizeno národní ropné společnosti PEMEX neuvěřitelných jeden a půl miliardy kilogramů dynamitu. Po několik dalších dní vybírali povstalci válečnou daň od projíždějících automobilů a některé i zabavovali. Také se jim podařilo unést chiapaského guvernéra Absolóna Castellanose, kterého přiměli, aby zakusil práci na kukuřičném poli a potom ho propustili. Povstalce po několika dnech zatlačilo do hor dvanáct tisíc vojáků. Byla uzavřena hranice s Guatemalou, aby nedošlo ke spolupráci s guatemalskými povstalci.\n\nZačalo vyjednávání. Zapatisté požadovali nové volby, pozemkovou reformu a zlepšení politické a hospodářské situace v Chiapasu. Bylo vyhlášeno příměří, ale požadavky zapatistů nebyly splněny.\n\nCelkem v tomto střetu přišlo o život 150 lidí. Je nutno dodat, že povstalci měli i zahraniční pomoc, převážně od levicových skupin.\n\nV červenci 1996 uspořádalo umírněné křídlo EZLN v San Cristóbalu „Fórum za lidskost“. Zúčastnilo se ho na 4000 lidí z celého světa, převážně levicového smýšlení. Mezi zúčastněnými byli zástupci z Kuby, Kurdů, ale také manželka bývalého francouzského prezidenta Françoise Mitteranda.\n\nDne 9. září 1997 se vydalo 1111 členů EZLN a \"Indiánského národního kongresu\" na pochod do hlavního města, kde poté jednali o své situaci a o vzniku vlastní politické strany.\n\nV prosinci 1997 došlo k dalšímu vystupňování napětí ve státě. 29. prosince se totiž přesunulo 4000 Indiánů Tzotzilů a několik set stoupenců \"PRI\" (Partido Revolucionario Institucional – levicová politická strana) do zapatistické kolonie Polto, ze strachu před vražděním. 20. února téhož roku totiž došlo k zavraždění 45 stoupenců EZLN, přívrženci \"PRI\".\n\nDne 5. ledna 1998 došlo k protestnímu obsazení burzy a dvou rozhlasových stanic v hlavním městě dvěma sty přívrženci EZLN. Výsledkem bylo odstoupení Emilia Chuayffeta, ministra vnitra.\n\nNa podzim 2000, kdy nastoupil do úřadu nový prezident Vincente Fox, slíbil řešit indiánské otázky a navrhl obnovení jednání se zapatisty, které bylo ukončeno za vlády jeho předchůdce Ernesta Zedilla.\n\n\n"}
{"id": "59604", "url": "https://cs.wikipedia.org/wiki?curid=59604", "title": "Vostok (polární stanice)", "text": "Vostok (polární stanice)\n\nVostok (:\"Станция Восток\") je ruská výzkumná stanice ve Východní Antarktidě, nedaleko jižního pólu nedostupnosti, což z ní činí nejizolovanější výzkumnou stanici na kontinentě. Její nadmořská výška je 3488 m. V roce 1983 zde naměřili absolutně nejnižší teplotu na Zemi, −89,2 °C.\n\nPoloha stanice poblíž jižního magnetického pólu z ní dělá ideální místo ke zkoumání zemské magnetosféry. Dále se zabývá studiem slunečního záření, geofyzikou, medicínou a klimatologii.\n\nStanice byla dokončena v roce 1957 a nepřetržitě fungovala do roku 1994, kdy byla dočasně vyřazena z provozu. Dnes stanici využívají vědci z Ruska, Francie a USA. Je zásobována pomocí speciálních konvojů, které na stanici jednou ročně dovážejí potraviny, palivo a další materiál ze 1410 kilometrů vzdálené polární stanice Mirnyj.\n\nPod stanicí leží v hloubce 4000 m jezero Vostok, největší známé subglaciální jezero na světě. Jeho rozloha je 14 000 km².\n\n"}
{"id": "59607", "url": "https://cs.wikipedia.org/wiki?curid=59607", "title": "Pohan", "text": "Pohan\n\nPohan může být:\n\n\n\n"}
{"id": "59608", "url": "https://cs.wikipedia.org/wiki?curid=59608", "title": "Kruciáta", "text": "Kruciáta\n\nKruciáta může být:\n\n"}
{"id": "59609", "url": "https://cs.wikipedia.org/wiki?curid=59609", "title": "Vostok", "text": "Vostok\n\nVostok (rusky восток, česky \"„východ“\") může mít následující významy:\n\n"}
{"id": "59614", "url": "https://cs.wikipedia.org/wiki?curid=59614", "title": "Žižkův vojenský řád", "text": "Žižkův vojenský řád\n\nŽižkův vojenský řád byl soupis pravidel a ustanovení, podle kterých se měla řídit husitská polní vojska. Vznikl roku 1423 krátce po bitvě u Hořic, za autora či spoluautora bývá považován samotný Jan Žižka (někdy je jeho autorství zpochybňováno). Řád vznikl hlavně proto, aby bylo vojsko poslušné. Kvůli neposlušnosti trpěla husitská vojska zbytečnými ztrátami jak na vojácích, tak na zbraních a majetku („\"na bratřích i na majetku\"“). Zvláště orebitská šlechta se zavázala řád za každou cenu bránit a tvrdě postupovat proti tomu, kdo by se mu vyhýbal.\n\n"}
{"id": "59616", "url": "https://cs.wikipedia.org/wiki?curid=59616", "title": "Tuxtla Gutiérrez", "text": "Tuxtla Gutiérrez\n\nTuxtla Gutiérrez je hlavní město mexického státu Chiapas. Koncem 16. století se malá vesnička \"Tuchtlán\" mění v \"San Marcos de Tustla\", dnešní Tuxtlu Gutiérrez.\n\nJak již bylo zmíněno výše Tuxtla Gutiérrez se původně jmenovala Tuchtlán, což je odvozenina od slova Tochtlan, což v jazyce indiánů Toque znamené „\"Země králíků\"“. Přídomek Gutiérrez je pak po prvním guvernéru státu Chiapas.\n\nHlavní město Tuxtla Gutiérrez je sídlem guvernéra, který je volen na tři roky. Prvním guvernérem byl Joaquin Miguel Gutiérrez, podle kterého získalo město i polovinu svého jména. V roce 1829 získalo status města a v roce 1892 se stalo hlavním městem Chiapasu.\n\nArchitektura města se jeví nově, protože většina domů je postavena z železobetonu. Většina domů vyšší a střední vrstvy je nízká a rozložitá se zahradou a mnohdy i bazénem. Domky jsou natřeny různými pestrými barvami. Centrum je tvořeno několika starými budovami.\nNachází se zde kostel Svatého Marka, který byl založen v polovině 16. století. Na věži je 48 zvonů. Tato zvonkohra hraje každou hodinu určitou melodii. Po okrajích města jsou rozsáhlé chudinské čtvrti. Tyto čtvrti jsou někdy obestavěny zdí a hlídány vrátným tak, aby ven a dovnitř mohli pouze obyvatelé chatrčí.\n\nDále se ve městě nachází regionální muzeum Chiapasu zbudované v roce 1985. Ve dvou místnostech je zde instalována expozice dějin původních obyvatel a života v koloniálním období. Je zde \"Botanická zahrada Dr. Faustina Mirandy\" a \"ZOO Miguela Alvareze del Toro\", kde jsou chována zvířata žijící v Chiapasu. Kulturními centry jsou \"divadlo Emilia Rabasy\", \"Chiapaské kongresové centrum\" a park Marimba.\n\nNedaleko hlavního města se nachází Národní park Cañon El Sumidero. Mohutné útesy, které dosahují někdy až výšky 700 m, obklopují řeku Grijalva, která je plná nejrůznějších ryb, ale i krokodýlů. Tento nádherný úsek je po 38 km zakončen mohutnou přehradou. Do tohoto caňónu se dá vplout pouze z města Chiapa de Corzo na jihovýchodě od Tuxtly Gutiérrez.\n"}
{"id": "59617", "url": "https://cs.wikipedia.org/wiki?curid=59617", "title": "Relativistická hmotnost", "text": "Relativistická hmotnost\n\nRelativistická hmotnost je hmotnost tělesa, kterou měří pozorovatel tělesa pohybujícího se relativistickou rychlostí. Již podle speciální teorie relativity není hmotnost stejná pro všechny pozorovatele, ale závisí na tom, jak rychle se těleso vůči pozorovateli pohybuje.\n\nLze ji spočítat podle vzorce\n\nkde formula_2 je hmotnost změřená pozorovatelem, formula_3 je klidová hmotnost pohybujícího se tělesa (nebo také invariantní či vlastní hmotnost) a formula_4 je Lorentzův faktor.\n\nPoužití Lorentzova faktoru zobecňuje Newtonovskou mechaniku – při běžných rychlostech se jeho hodnota limitně blíží jedné (a je tedy možné jej zanedbat), začne projevovat až u rychlostí, které se řádově blíží rychlosti světla ve vakuu (a kde je proto fyzikální popis Newtonovské mechaniky nedostatečný).\n\nUvažujme nepružnou srážku popsanou ve dvou vztažných soustavách popsaných kartézskými souřadnicemi, přičemž boost, jehož rychlost je formula_5, probíhá podél osy \"x\". Rozepíšeme zákon zachování energie a zákon zachování hybnosti v nečárkované a čárkované soustavě jako\n\nDále doplníme vztahy pro sčítání rychlostí\n\nPro jednoduchost položíme formula_13. Dosadíme zbylé rovnice do rovnice čtvrté a získáme vztah\n\nNyní předpokládejme, že se hmotnost mění jen v závislosti na velikosti rychlosti daného objektu. To je dobře odůvodněný předpoklad, protože kvůli homogenitě prostoru nemůže hmotnost záviset na poloze a kvůli rotační symetrii ani na směru rychlosti. Proto můžeme psát\npředchozí rovnici tedy přepíšeme na\nPro formula_20 tedy (za podmínky formula_21) získáme\ncož je právě vztah pro relativistickou hmotnost.\n"}
{"id": "59618", "url": "https://cs.wikipedia.org/wiki?curid=59618", "title": "Nišovice", "text": "Nišovice\n\nNišovice jsou obec v severozápadní části Jihočeského kraje v okrese Strakonice při řece Volyňce zhruba 1,5 km jihovýchodně od Volyně a 11,5 km jižně od Strakonic. Žije zde obyvatel. Okrajem obce prochází silnice II/144 (Volyně – Vlachovo Březí – Husinec) a také železniční trať 198 (Strakonice – Vimperk – Volary).\n\nNišovice oddělují od města Volyně jeho části Černětice a Račí, z nichž tak činí volyňskou exklávu.\n\nPrvní zmínka o vsi je z roku 1400, kdy patřila do vlastnictví Svatovítské kapituly. Lze předpokládat, že vlastnictví vsi se vyvíjelo stejně jako nedaleké Volyně a okolních obcí.\n\n\nRoku 1948 se zde narodil akademický malíř Roman Kubička. Od roku 1986 je odborným asistentem na katedře výtvarné výchovy Pedagogické fakulty Jihočeské univerzity v Českých Budějovicích (vyučuje malbu, figurální kresbu a přednáší malířské techniky). Ve volné tvorbě se zabývá převážně figurální malbou a příležitostně i ilustrováním. Z publikační činnosti: \"F.R.Dragoun. Poslední romantik anebo život a dílo umělce\" (Písek: Praam, 2008, ISBN 978-80-86616-20-9, 167 s.) a \"Výkladový slovník malířství, grafiky a restaurátorství\" (Praha: Grada publishing, 2004, ISBN 80-247-9046-7, 341 s.).\n\n"}
{"id": "59619", "url": "https://cs.wikipedia.org/wiki?curid=59619", "title": "Chiapa de Corzo", "text": "Chiapa de Corzo\n\nChiapa de Corzo je město ležící 14 km od Tuxtly. Bylo v roce 1528 založeno španělským dobyvatelem Diegem de Mazariegos. Původně zde bylo území Indiánů kmene Chiapa. Město je typické výrobou smaltovaných předmětů. Převažuje zde čistě koloniální architektura. Architektonickou perlou města je fontána na hlavním náměstí, která zpodobňuje španělskou korunu.\n\nMěsto se nachází v regionu Centro.\n"}
{"id": "59620", "url": "https://cs.wikipedia.org/wiki?curid=59620", "title": "Ponte Buggianese", "text": "Ponte Buggianese\n\nPonte Buggianese // je italská obec v toskánské provincii Pistoia, 50 km severozápadně od Florencie. Město má rozlohu 29 km² a zhruba 7 700 obyvatel.\n\n\"Počet obyvatel\"\n"}
{"id": "59621", "url": "https://cs.wikipedia.org/wiki?curid=59621", "title": "Marimba", "text": "Marimba\n\nMarimba (marimbafon) je bicí hudební nástroj patřící do skupiny úderové idiofony, na který mohou hrát až 4 hráči. Řadí se mezi xylofony. Tónový rozsah je až 5 oktáv – od C (E, F, A, c) do \"c4\". Historici tvrdí, že nástroj pochází z Afriky a že byl do Ameriky přivezen černými otroky, ale obyvatelé státu Chiapas v Mexiku, kde je marimba velmi rozšířena, věří, že je původem odtud.\n\nNa rozdíl od vibrafonu má zvuková tělesa (kameny) dřevěná. Kameny jsou seřazeny chromaticky do dvou řad (stejně jako na klaviatuře klavíru) a pod každým je kolmo zavěšena ocelová rezonanční trubice, která zesiluje zvuk. Délka každé trubice závisí na výšce tónu příslušného kamene.\n\nZeferino Nandayapa, který v roce 1966 získal Premio Nacional de las Artes, je prvním Chiapanem, který hrál na marimbu se symfonickým orchestrem. Bratři Gómezové složili ve dvacátých letech 20. století několik významých skladeb pro marimbu, např. \"„Tuxtla“\" či \"„La Lira de San Cristóbal“\". Jedním z nejznámějších hráčů na marimbu je Manuel Leeschower, který v roce 1996 vyhrál \"Premio Chiapas\".\n\nMarimba je v Chiapasu a Guatemale slyšet všude. Konají se různé soutěže, hraje se v domech i na ulicích. V Tuxtle se v centru města nachází Parque de la marimba, kde se večer co večer koná koncert na marimbu.\n\nMarimba je hojně využívána v moderní taneční hudbě (typicky ji využívá např. tropical house). Můžeme ji slyšet například ve skladbách \"Shape of You\" (Ed Sheeran), \"Let Me Love You\" (DJ Snake a Justin Bieber) či \"Don't Wanna Know\" (Maroon 5). Použita je také v písni Mamma Mia od Abby.\n\n"}
{"id": "59627", "url": "https://cs.wikipedia.org/wiki?curid=59627", "title": "Staroměstský orloj", "text": "Staroměstský orloj\n\nStaroměstský orloj nebo také Pražský orloj jsou středověké astronomické hodiny umístěné na jižní straně věže Staroměstské radnice v Praze. Orloj je poprvé historicky doložen v listině z 9. října 1410.\n\nOrloji uprostřed dominuje astronomický ciferník a pod ním kalendářní deska. Na astronomickém ciferníku, odvozeném od astrolábu, lze odečíst různé časy, astronomické cykly, polohu Slunce a kterým souhvězdím zvířetníku právě prochází, polohu Měsíce nad nebo pod horizontem, jeho fázi a postavení vzhledem ke Slunci. Z kalendářní desky lze odečíst aktuální měsíc, den a nepohyblivé svátky křesťanského kalendáře. Nad astronomickým ciferníkem jsou dvě okna, v nichž se pohybují apoštolové. Orloj je dále doplněn sochami po okrajích, bustou anděla mezi okny apoštolů a ozvučeným kohoutem v horní části nad okny.\n\nPohon orloje, hodin, astrolábu, kalendářní desky, apoštolů a doprovodných pohybů soch je zajištěn mechanickým hodinovým strojem, který v průběhu času prošel několika úpravami a zlepšeními.\n\nJiž roku 1402 jsou zmiňovány hodiny na věži a roku 1410 zde byl hodinářem Mikulášem z Kadaně pravděpodobně ve spolupráci s astronomem Janem Šindelem postaven současný orloj. Kolem roku 1470 byla doplněna architektonická a sochařská výzdoba a roku 1490 orloj upravil hodinář mistr Hanuš. V druhé polovině 16. století upravil a zdokonalil Staroměstský orloj Jan Táborský z Klokotské Hory. Další dvě zásadní opravy byly provedeny na konci 18. st. a v letech 1865–66, kdy byla také osazena nová kalendářní deska od Josefa Mánesa se symboly zvěrokruhu, s motivy dvanácti měsíců a se znakem Starého Města pražského. V květnu 1945, během Pražského povstání, byl orloj značně poničen a jeho obnovení si vyžádalo celkovou rekonstrukci.\n\nStaroměstský orloj je patrně nejlépe zachovaný středověký orloj vůbec. Je jedním z nejznámějších turistických objektů Prahy a je součástí historického centra, které je zapsáno na seznamu kulturních památek UNESCO v ČR. Je to třetí nejstarší orloj na světě a současně nejstarší stále fungující.\n\nV roce 1338 udělil Jan Lucemburský povolení staroměstským měšťanům, aby si zřídili radnici, a to v patricijském domě Wolflina od Kamene. Z východní strany domu byla pak na starších základech zahájena stavba věže, na kterou byly v roce 1402 umístěny hodiny a později, v roce 1409, i zvon. Ve věži je také kaple, vysvěcená roku 1381, a v letech 1805 až 1807 byl dostavěn i ochoz věže.\nPůvodní hodinový stroj patrně pochází již z dob Karla IV., který jej pro Prahu nechal sestavit u hodináře-horologisty Martina. Na orloji později pracovali Jan, Albert a Mikuláš z Kadaně, jehož dílo může být označeno jako vznik orloje dnešních dnů.\n\nNejstarší částí orloje je mechanický hodinový stroj a astronomický číselník, které vytvořil roku 1410 hodinář Mikuláš z Kadaně, pravděpodobně podle návrhu Mistra Jana Šindela, profesora filosofie, matematiky, astronomie a rektora pražské univerzity. Inspirací pro pražský orloj mohl být starší orloj postavený v Padově roku 1344, případně i další evropské orloje. Sochařská výzdoba bezprostředně kolem ciferníku orloje pochází z dílen kamenické huti Petra Parléře, která stavěla i sousední kapli a v Čechách působila až do husitských válek. Okolní bohatá sochařská výzdoba pochází až z doby Vladislava Jagellonského koncem 15. století.\n\nDlouho se mylně mělo za to, že orloj vytvořil v roce 1490 hodinář Jan Růže (zvaný také mistr Hanuš) se svým pomocníkem Jakubem Čechem. Podle pověsti byl Hanuš nakonec oslepen, aby již nikdy nemohl postavit podobné hodiny. Tento omyl je důsledkem nesprávné interpretace záznamů z doby, kdy jej spravoval Jan Táborský z Klokotské Hory. Omyl později vyvrátil až Zdeněk Horský. Roku 1962 se totiž objevila orlojnická kniha s opisem německé listiny z roku 1410, v níž radnice děkuje Mikulášovi z Kadaně za dobrou práci (na rozdíl od jeho předchůdce), orloj stručně ale přesně popisuje a za odměnu dává hodináři dům a velký roční plat. Předpoklad o autorství mistra Hanuše patrně souvisí s přestavbou Staroměstské radnice v letech 1470 až 1473 a s úpravami, které mistr Hanuš na orloji provedl.\n\nV průběhu staletí se orloj mnohokrát zastavil a byl několikrát opravován. Pravděpodobně v roce 1629 nebo 1659 byl k orloji přenesen i středověký bicí stroj z věže a přidány dřevěné sošky. Postupem doby zájem o orloj upadal, přestal lidi zajímat. V 18. století byl v kritickém stavu a pražský magistrát uvažoval o prodeji orloje do starého železa. O jeho záchranu se zasloužil český vlastenec a meteorolog, profesor Univerzity Karlovy Antonín Strnad, který chápal jeho historickou hodnotu a usiloval o jeho opravu. Po delším úsilí se mu podařilo přesvědčit magistrátního radu a posléze i celý magistrát k uvolnění finanční částky potřebné pro rekonstrukci. Za Strnadova odborného dohledu byla provedena oprava za 793 zlatých v letech 1787 až 1791 hodinářem Šimonem Landspergerem. O něco později patrně přibyly i figurky apoštolů. V průběhu další velké opravy v letech 1865 až 1866 byly uvedeny do chodu i astronomické funkce a přidána ozvučená soška kohouta. Původní pohon a krok stroje byl nahrazen daleko dokonalejším, takže orloj začal ukazovat přesný čas. Další oprava a rekonstrukce orloje byla dokončena v roce 1912, kdy byla do zdi vedle orloje zasazena pamětní deska (s mylně uvedeným autorstvím).\n\nBěhem Pražského povstání v posledních dnech druhé světové války byl orloj 8. května 1945 těžce poškozen při požáru staroměstské radnice zasažené dělostřeleckým granátem. Cihelná obezdívka ochránila stroj před větším poškozením, shořela však dřevěná konstrukce, na níž stál i mechanismus s apoštoly. Škoda se tak zdála být nenapravitelná a uvažovalo se o náhradě orloje moderním strojem. Po velkém úsilí zejména bratří Veseckých byl opravený orloj uveden do chodu v roce 1948. Při této opravě však byly nesprávně namalovány barevné horizonty na základní desce astronomického ciferníku. Kvůli této chybě orloj nesprávně ukazoval přechod noci a svítání (resp. soumraku), a to s odchylkou až 6 hodin. Chyba byla odstraněna teprve při opravě v roce 1979. Znovu byl orloj rekonstruován na podzim roku 2005, kdy došlo ke zrestaurování soch a spodního kruhu od Josefa Mánesa. Dřevěné sochy byly zakryty sítí proti holubům.\n\nPři rekonstrukci vnějšího pláště staroměstské radnice začínající v dubnu 2017 bylo kolem orloje umístěno lešení, od 8. ledna následujícího roku byl mimo provoz a proběhla rozsáhlá restaurace orloje, při níž elektrický pohon stroje z roku 1948 nahradila replika původního mechanismu s konopnými tažnými lany. Termín dokončení oprav byl stanoven na květen 2018, ale posléze odsunut. Orloj byl do provozu znovu uveden 28. září téhož roku, jeho spuštěním začaly oslavy 100. výročí vzniku Československa. Při prvním spuštění se nicméně zasekl řetěz posouvající figury apoštolů, které tak strojník musel posouvat ručně. Celková oprava orloje vyšla na téměř 10 milionů korun. Na jaře 2019 část odborné veřejnosti kritizovala přemalování astrolábu, který měl po rekonstrukci přijít o některé funkce. Podle magistrátu byl astroláb vyveden dle požadavků odborníků i památkářů, úřad jej však přesto nakonec nechal znovu upravit. Rekonstrukci fotograficky zdokumentoval Martin Frouz, fotografie pak byly vystaveny v Galerii Praesidium ve druhém patře věže Staroměstské radnice a pod svobodnou licencí byly také poskytnuty Wikimedia Commons.\n\nPrvním orlojníkem byl hodinář Mikuláš z Kadaně, jemuž je přisuzována stavba orloje. V roce 1475 převzal orloj mistr Jan Růže (Hanuš) a spravoval orloj až do své smrti roce 1497. Po něm převzal tuto funkci mistr Jakub příjmením Čech, který byl pravděpodobně synem Jana Růže a byl dobře seznámen s funkcí mechanismu. Mistr Jakub spravoval orloj až do doby krále Ferdinanda I., taktéž do své smrti. Po jeho smrti převzal funkci orlojníka Václav Zvůnek, který však nedokázal složitý stroj udržet v uspokojivém chodu. Po jeho smrti v roce 1552 byly klíče od orloje dány mistru Janu Šteinmeisseovi, hodináři z Platnéřské ulice. Ten se však nechtěl o orloj starat, a tak městská rada předala správcovství orloje Janu Táborskému z Klokotské Hory. Pomocníkem Táborského v údržbě orloje byl Daniel Skřivan. Jan Táborský vykonával správce orloje do roku 1556, kdy mu byla správa odňata a orloj byl svěřen Václavu Tobiášovi, který jej spravoval do své smrti roku 1560, kdy se správcem stal opět Táborský. Jan Táborský za svého života vyučil svého zástupce Jakuba Špačka a zasvětil jej do tajů stroje. Když Jan Táborský roku 1572 zemřel, spravoval orloj podle jeho vůle Jakub Špaček přibližně do roku 1590. Dalším orlojníkem byl mistr Vavřinec od roku 1593, po něm Šimon Podolský z Olomouce a od roku 1624 Jiřík Švorcpach (Šworcpach). Zde souvislá řada známých starých orlojníků končí a dalším orlojníkem byl až P. Jan Klein, přibližně počátkem 18. století. Dnes se o orloj stará Petr Skála. Orloj kontroluje pravidelně každý týden v pátek a doma má na monitoru přenos z kamery z protějšího domu.\n\nJan Táborský v době svého působení orlojníka popsal orloj takto:\nPůvodně byl celý orloj poháněn jediným strojem, který obstarával všechny čtyři pohyby astronomického ciferníku, od 16. století i pohyb kalendářní desky. Patrně v 17. století byl připojen i bicí stroj, snesený z věže a orloj doplněn o samostatný otáčivý pohon měsíční koule. Roku 1866 byl nepřesný krok nahrazen samostatným chronometrem, který hlavní stroj řídí, a ve 20. století dostaly měsíční ručka a čtyřiadvacetník samostatné pohony.\n\nStroj orloje se skládá z několika částí (strojů), kde každá část (dílčí stroj) má svoji funkci a ovládá jednotlivé části orloje, tvořící jeden celek:\n\n\nStroj hlavní, nazývaný také jicí (jdoucí) (\"něm. Gehwerk\") a s ním spojený stroj ukazovací (pro pohyb Slunce, Měsíce a zvířetníku) byl poháněn závažím o hmotnosti 80 kg, které uvádělo celý stroj v pohyb. Stroj byl původně řízen vřetenovým krokem s lihýřem. Toto řešení kroku hodin bylo nepřesné (způsobovalo až čtvrthodinovou odchylku od přesného času denně) a roku 1866 byl krok nahrazen velmi dokonalým mechanickým chronometrem Romualda Božka, který hlavní stroj každou minutu uvolňuje a posouvá. Od té doby má orloj maximálně třísekundovou odchylku od přesného času za týden (někdy i jen půl sekundy). Všechny stroje jsou i dnes poháněny závažími s automatickým natahováním. \n\nUkazovací stroj vede pomocí tří souosých hřídelů tři ukazatele pro Slunce, Měsíc a hvězdný čas se zvířetníkem. Stroj spouští v časových intervalech 30 a 60 minut a 24 hodin další pomocné stroje: bicí, zvonící, stroj pro pohyb apoštolů a stroj pro ovládání kalendářní desky. Po spuštění tyto stroje vykonají určené pohyby s přidruženým mechanismem a na konci svého cyklu se opět zastaví a mechanicky uzamknou. Zvonící stroj upozorňuje zvoněním na blížící se odbíjení hodin, které obsluhuje bicí stoj. Kalendářní stroj je také vypouštěn hlavním strojem a o půlnoci každých 24 hodin posune kalendářní desku o jeden den. Za ciferníkem je dále zabudován novodobý stroj čtyřiadvacetníku, který má samostatný pohon.\n\nJádrem původní mechaniky orloje jsou tři kovaná ozubená kola o průměru 116 cm poháněná jedním společným pastorkem. Pro Slunce má kolo 366 zubů, pro Měsíc 379 zubů a pro zvířetník 365 zubů. V roce 1866 byl instalován opravný mechanismus pro chod měsíce ke korekci převodového poměru, který pro Měsíc má být přesněji 378,8... zubů.\n\nČtyřiadvacetník je mechanismus, sloužící k pootáčení vnějšího „staročeského“ ciferníku, který má po obvodu 24 gotických číslic, a to tak, aby bylo možno odečítat staročeský čas, v němž den začínal západem Slunce. Kývavý pohyb čtyřiadvacetníku byl původně realizován klikovým mechanismem od kalendářního kola, jak jej již v roce 1570 popisuje Táborský. Tato konstrukce zaručovala, že střední odchylka čtyřiadvacetníku činila jen 4 minuty a dosahovala maximální hodnoty 11 minut koncem února a začátkem března. Zmíněný klikový mechanismus byl později odstraněn a nahrazen strojkem s reverzací chodu čtyřiadvacetníku. Toto zařízení bylo však velice komplikované a v praxi se neosvědčilo. Spouštěcí strojek se musel uvádět do pohybu čas od času ručně. Při rekonstrukci orloje v roce 1948 byl úplně vynechán a čtyřiadvacetník byl trvale nastaven do polohy 12 hodin nahoře a 24 hodin dole. Nový pohybový mechanismus pro samočinné natáčení čtyřiadvacetníku navrhl roku 1956 Dr. Emanuel Procházka ve spolupráci s Ing. Miroslavem Krajníkem. Tento mechanismus se samostatným hodinovým strojkem byl na orloj instalován 6. listopadu 1957 a pracuje dodnes.\n\nBicí stroj nebyl v době vzniku orloje umístěn přímo za ciferníkem, ale samostatně ve věži v blízkosti zvonu. Teprve při pozdějších přestavbách, nejspíše v roce 1629 nebo 1659, byl přemístěn za ciferník, pevně spojen s hlavním strojem a pravděpodobně konstrukčně upraven. Bicí stroj se spouští hlavním strojem a odpočítává údery. Použitý „švarcvaldský“ mechanismus se závěrkovým kolem s různě vzdálenými zářezy se běžně užíval u věžních i kukačkových hodin, na orloji však musí odpočítávat až do 24 a proto byl upraven. Vedle hlavního závěrkového kola je zde ještě malé závěrkové kolo a odbíjení se zastaví až když se zářezy v obou kolech sejdou. K odpočítávání se tak využívá zajímavá matematická hříčka, která na počest předpokládaného duchovního otce orloje Jana Šindela dostala název „šindelovská posloupnost“. Vzácně se zdvojení závěrkových kol používalo i u jiných věžních hodin v Itálii. Dnes je Pražský orloj pravděpodobně jediný, kde dosud toto řešení funguje.\n\nZobrazování Měsíce a jeho fází je technicky náročné. Obvykle se řešilo zvláštním hřídelem v ručce nebo pod ní, který otáčel měsíční koulí nebo clonou, čímž se zobrazují fáze Měsíce. Důmyslné mechanické řešení pro znázornění fází Měsíce na Pražském orloji, patrně ze 17. století, se odlišuje od předchozích i pozdějších konstrukcí a je skutečně unikátní součástí orloje i ve světovém měřítku. Měsíc znázorňuje koule o průměru 130 mm, jejíž povrch má tmavou a světlou polokouli. Změnou natočení polokoulí vzhledem k pozorovateli jsou vizuálně vytvářeny fáze měsíce, a to velmi originální mechanickou konstrukcí bez vnějšího pohonu, pouze s využitím gravitace. Uvnitř koule je ozubený věnec s vnitřním ozubením 57 zubů, do kterého zabírají dva půlzávity dvouchodého šneku. Šnek je spojen s malým závažím, které se volně otáčí kolem osy kolmé k rovině ciferníku. Jak ručka Měsíce během dne mění polohu, závaží se šnekem zůstává díky gravitaci ve svislé poloze a šnek tak pomalu pootáčí měsíční koulí kolem její osy. Mechanismus pro znázorňování fází měsíce není zcela přesný, jeho chyba je však zanedbatelná a vyžaduje korekci v intervalu 4 let (po více než pěti letech bez korekce by se mechanismus předbíhal o celý den). Zato, když Měsíční koule například přimrzne ke své ose, musí se její poloha opravit ručně.\n\nStroj v měsíční kouli byl objeven a popsán při opravě v letech 1864 až 1865. Není známo, kdy byl vytvořen a na orloj osazen, ale podle technologie provedení se předpokládá, že teprve při opravě v roce 1659. Původní řešení zobrazování fází Měsíce (známé ze zprávy Táborského) patrně užívalo převod mezi hlavní osou ukazatele měsíce a vlastním ukazatelem, kdy se tento přes ozubený převod odvaloval po hlavní ose. Měsíc byl pevně spojen s ukazatelem a jak se tento natáčel kolem své osy, natáčela se i koule s fázemi měsíce. Podobný mechanismus mají i jiné orloje a v průběhu roku vykazuje odchylku až 4 dny od skutečné fáze měsíce. Kromě této cyklické odchylky produkuje také odchylku narůstající v čase, takže zhruba po 18 letech ukazuje přesně opačnou fázi měsíce, než jaká je na obloze. To byl zřejmě byl důvod, proč neznámý mistr v polovině 17. století vytvořil unikátní nový mechanismus poháněný gravitací, který vytváří odchylku jen poloviční (a cyklickou odchylku nemá).\n\nStroj pro pohyb apoštolů a sošek je pomocný stroj, který se automaticky spouští každou hodinu v denní době, je umístěn v prostoru s ostatními stroji a pohyb je přenášen nekonečným řetězem do komůrky o patro výše. Apoštolové se pohybují na spřažených vozících a pákový mechanismus s vratnou pružinou zajišťuje jejich pootáčení za okny a jejich pohyby; sv. Petr zvedá ruku a žehná, sv. Pavel kývne na znamení souhlasu a sv. Tomáš zavrtí hlavou jako nevěřící. Jednoduchým zarážkovým systémem je od pohybu apoštolů odvozeno otevírání okenic i pohyby soch na vnějším plášti orloje (Smrtka, Lakomec, Marnivec, Turek). V období svátků (Zelený čtvrtek – Bílá sobota), kdy Smrtka nemá zvonit, je ovládající drát odpojen z mechanismu. Mechanismus dále ovládá pohyb křídel kohouta, jehož kokrhání je řešeno měchem, stlačovaným závažím. Při pohybu apoštolů se závaží nadzvedne a měch naplní vzduchem. Na konci produkce apoštolů je vzduch závažím z měchu hnán do tří trubek, které imitují kokrhání. Pohyb apoštolů předchází odbíjení orloje. Stroj, stejně jako sošky, byl roku 1945 zničen a byl postaven znovu.\n\nKalendářní stroj tvoří hlavní kolo s 365 zuby po obvodu, které se spolu s kalendářní deskou každou půlnoc pootočí o jeden zub. Pouze v přestupném roce 24. února (podle reference) zůstane kolo jeden den stát.\nPo roce 1560, kdy byl správcem orloje opět Jan Táborský, byl mechanismus kalendářní desky spojen s hlavním strojem, který ji jednou za den uvolní a pootočí. Do té doby to musel orlojník vykonávat ručně.\n\nBožkův chronometr byl instalován do soustrojí až v roce 1866, aby se zvýšila přesnost a spolehlivost chodu stroje, který už neodpovídal potřebám doby. Náhrada původního lihýře s vřetenovým krokem za přesný řídící chronometr, který bude nadále každou minutu spouštět starý stroj, byla svěřena Romualdu Božkovi (1814 až 1899), synu hodináře a konstruktéra Josefa Božka. Tento regulátor se sekundovým kyvadlem a rtuťovou kompenzací teplotních změn zajišťuje potřebnou přesnost chodu. Chronometr má Denisonův gravitační krok a je dokladem vynikající konstruktérské i hodinářské práce. Od roku 1866 je chod pražského orloje definitivně řízen tímto chronometrem.\n\nAstronomická část orloje přestavuje model ptolemaiovské sluneční soustavy (Ptolemaiova zeměstředná soustava), uspořádaný jako astroláb poháněný hodinovým strojem. Hlavní stroj orloje pohání tři souosé hřídele přes ozubená kola s různým počtem zubů. Ta nesou tři ukazatele, které ukazují sluneční a hvězdný čas a pohyb Měsíce. Důmyslný systém táhel na ciferníku přitom posouvá symbol Slunce (zlaté sluníčko) a měsíční kouli po jejich ručkách, takže ukazují polohu Slunce vzhledem k horizontu i ve zvěrokruhu a polohu Měsíce.\n\nZákladem viditelné části orloje je nepohyblivý velký kruh s barevným pozadím o průměru 2,6 metru, tvořící podkladovou desku astrolábu. Astroláb je založen na průmětu pomyslné kulové nebeské klenby do roviny. Použitým zobrazením je stereografická projekce, v případě Staroměstského orloje jde o průmět ze severního pólu. Na desce astrolábu jsou takto zobrazeny coby soustředné kružnice: obratník Raka (vnější okrajová kružnice), obratník Kozoroha (nejmenší kružnice) a rovník (kružnice mezi oběma obratníky). Uprostřed desky, kudy prochází pohybové osy, se v daném promítání nachází nebeský jižní pól.\n\nPoněkud matoucí je vyobrazení zemského glóbu v oblasti mezi jižním pólem a obratníkem Kozoroha, s Prahou v místě jižního pólu.\n\nBarevně odlišené oblasti ukazují části oblohy vztažené k místu pozorovatele (zeměpisné šířce Prahy). Horní jasně modrá plocha je obloha nad horizontem. Černá a červená plocha pak představují část oblohy pod horizontem. Během dne se symbol Slunce nachází v modré části, v noci pak v černé části. Během svítání a soumraku prochází symbol Slunce červenou částí pozadí. V černém poli se symbol Slunce pohybuje během astronomické noci, kdy je Slunce více než osmnáct stupňů pod obzorem. V pražských podmínkách, na 51. stupni severní šířky, se sluneční symbol mezi 1. červnem a 13. červencem do černé části vůbec nedostane.\n\nV levé červené části, která představuje východ, jsou latinské nápisy AVRORA (svítání) a ORTVS (východ Slunce). V pravé části, která představuje západ, jsou nápisy OCCASVS (západ Slunce) a CREPVSCVLVM (soumrak).\n\nZlaté římské číslice na okraji modrého kruhu tvoří ciferník běžného 24hodinového dne a pozlacená ručka zde ukazuje sluneční čas. Polední dvanáctka stojí na vrcholu v jasně modrém poli, půlnoční dvanáctka dole v černém poli. Orloj je dnes seřízen tak, že neukazuje místní sluneční čas, nýbrž občanský středoevropský čas UT+1, který odpovídá 15. stupni východní délky. Proti místnímu času se předchází o 2 minuty a 18 sekund.\n\nZakřivené zlaté čáry rozdělují modrou plochu ciferníku na 12 částí a označují „přirozené“ či „babylonské“ hodiny, odpovídající 1/12 času mezi východem a západem Slunce. Denní hodiny pak odpovídají době, kdy je světlo, a noční době, kdy je tma. Délka této hodiny se v průběhu roku mění tak, jako se mění délka dne během roku. Symbol Slunce (zlaté sluníčko), které se po ručce slunečního času v průběhu roku posouvá, tak ukazuje „přirozený“ čas, na nějž byli lidé ještě ve středověku zvyklí. Naopak, ručka na obvodu ciferníku ukazuje „mechanický“ čas se stejně dlouhými hodinami během jednoho dne, tak jak jsou užívány dnes. Zde ovšem údaj času neříká, zda je světlo nebo tma: například v 6 hodin ráno je v létě světlo a v zimě tma. Toto lidem na mechanickém času dlouho vadilo a Staroměstský orloj je vzácným svědectvím tohoto důležitého přechodu ve vnímání času.\n\nSymbol Slunce (zlaté sluníčko) je ze zlaceného plechu a posouvá se po hlavní hodinové ručce táhlem, spojeným se zvířetníkem. Slunce oběhne ciferník jednou za 24 hodin a posouvá se po obvodu zvířetníku, který oběhne jednou do roka. Symbol Slunce ukazuje:\n\nMěsíc obíhá po ciferníku v tropickém cyklu 27 dní, 7 hodin, 43 minut a 5 sekund. Vedle posuvu po ručce je skrytým mechanismem v měsíční kouli znázorňována i fáze měsíce, tedy světlá a tmavá polokoule.\n\nNa ručce hvězdného času je upevněn excentrický kruh se znameními zvěrokruhu. Ručka hvězdného času oběhne ciferník za 23 hodin 56 minut a 4 sekundy, pohybuje se tedy o něco rychleji než ručka slunečního času. Táhlo na ciferníku přitom posouvá symbol Slunce po jeho ručce tak, že se pohybuje po obvodu zvěrokruhu a ukazuje aktuální znamení. Každé znamení má úhlově stejnou velikost ale vzhledem k excentrickému usazení se toto jeví jako nestejně veliké úseky v dělení obvodu zvířetníku. Úsek každého znamení je přitom paprsky na obvodu zvířetníku rozdělen na 6 částí, což umožňuje přibližné odečítání kalendářního data. Konstrukční vada vzniklá během úprav v 19. století způsobila, že se symbol Slunce nepohyboval nad zvířetníkem, ale vně. Při další opravě byl proto zvířetník rozšířen o zlacený okraj, po jehož obvodu se symbol pohybuje. Zlatá hvězdička představuje jarní bod a ukazuje hvězdný čas.\n\nČtyřiadvacetník je po staročeském (nebo také italském) způsobu rozdělen na 24 hodin a po obvodu označen arabskými číslicemi gotického tvaru na samostatném mezikruží. Mezikruží leží na vnějším okraji hlavního ciferníku s černým podkladem a zlaceným písmem. K odečítání času na ciferníku slouží dva pohyby. Kolik je hodin ukazuje zlatá ruka na čtyřiadvaceníku, který se však během roku také natáčí. Staročeský den totiž začínal západem Slunce (jako dodnes například v židovské liturgii), což konstruktéři orloje vyřešili natáčením ciferníku v rozmezí 60° v průběhu roku. Časový údaj na ciferníku tak závisí na roční době (v létě dlouhý den, v zimě krátký den). 24 hodin je tedy v nejdelší den roku odbíjeno v 8 hodin (SEČ) večer, při rovnodennosti v 6 hodin večer a v nejkratší den roku o 4. hodině odpolední. Staročeský čas tak udává počet hodin, které uplynuly od posledního západu Slunce.\n\nZlatá ruka je hlavní ukazatel orloje a oběhne kruh za 24 hodin. Zasahuje přes celý průměr ciferníku, až po kývavou stupnici čtyřiadvacetníku, kde ukazuje staročeský čas. Zároveň ukazuje občanský (dříve také „německý“) čas, v němž den začíná o půlnoci a má 2 × 12 hodin. Ciferník je označen římskými číslicemi I až XII, což bylo ve středověku a dlouho i v novověku obvyklé. Horní dvanáctka v modrém poli znamená poledne, dolní dvanáctka v černém poli půlnoc. Protože pohyblivé části ciferníku mohou číslice překrývat, je hlavní ručka protažena i k opačnému okraji ciferníku se shodnými čísly. Používání německého času v českých zemích zavedl císař Ferdinand I. v roce 1547.\n\n12 pozlacených křivek v modrém poli, které se obloukem sbíhají od obvodu ke středu a jsou popsány černými arabskými číslicemi označují hodiny babylonské nebo také planetní. Dělí den od východu po západ Slunce na 12 stejných dílů, které jsou tudíž v průběhu roku různě dlouhé. Pomocí nich bylo možno určit planetu ke dni narození a původně byla na orloji umístěna i planetní tabulka v místě, kde je nyní kohout. Křivky protínají tři soustředné kružnice, jež představují obratníky Raka, Kozoroha a rovník. Takové dělení dne, tedy počítání hodin po východu slunce používali Babyloňané, Egypťané, Řekové, Římané a další národy.\n\nVnitřní číselník zobrazuje XII. hodinu nahoře, XXIV. dole a VI. respektive XVIII. hodinu vlevo a vpravo.\n\nHvězdný čas (též siderický) ukazuje zlatá hvězdička na ručce, s níž je pevně spojen i zvířetník. Hvězdný čas, užívaný v astronomii i v astrologii, se odvozuje od polohy „stálic“, vzdálených hvězd na obloze. Hvězdný den je oproti slunečnímu asi o 4 minuty kratší. Rozdíl je způsoben tím, že se Země při jedné otáčce vůči hvězdám posune po své dráze kolem Slunce a Slunce již také není ve stejné poloze na obloze jako na počátku hvězdného dne. V průběhu jednoho roku činí tento rozdíl celý jeden den. Hvězdný čas udává, kolik hodin a minut uplynulo od posledního průchodu jarního bodu poledníkem. Hvězdný čas se odečítá z římských číslic. Po 23. září se k odečtenému času připočte 12 hodin, protože od 21. března uplynulo půl roku.\n\nV letech 1979 až 1982 ukazoval Staroměstský orloj letní čas. Přestavení orloje však vyžaduje mechanický zásah a navíc astroláb ukazoval polohu Slunce a Měsíce pro jiné místo na Zemi, konkrétně pro 30° východní délky. Dnes se přestavuje jen čas na malých boční cifernících a věžních hodinách radnice.\n\nKalendářní deska od Josefa Mánesa z roku 1865 byla v roce 1880 nahrazena kopií od J. K. Lišky. Na desce jsou zobrazeny alegorie měsíců s venkovskou a zemědělskou tematikou. Menší obrázky představují znamení zvěrokruhu. Vnitřní obrázek se zlatými hradbami a věžemi je středověký znak Prahy. Na okraji kruhu je církevní kalendárium se jmény 365 světců a s názvy pevných svátků.\n\nOriginál Mánesovy kalendářní desky je uložen v Muzeu města Prahy a jeho místo zaujímá kopie zhotovená Suchardovým přítelem z dětství, akademickým malířem Bohumírem Čílou roku 1946. Bohumír Číla (1895 až 1973) vynikal především jako restaurátor a po léta byl Staroměstský orloj restaurován právě jím, později pak jeho dcerou, akademickou malířkou a restaurátorkou Bohumírou Míšovou-Čílovou (1932 až 1997).\n\nDny v roce jsou postupně označeny písmeny A až G, která se cyklicky opakují. Tato denní písmena sloužila k určování nedělí: písmeno připadající na neděli se nazývá „nedělní písmeno“ a všechny jím označené dny jsou v tomto roce neděle. Pro přestupné roky platí písmena dvě, písmeno se mění o přestupném dni.\n\nCisiojan je méně známá část kalendária a je umístěn po vnějším obvodu kalendářní desky orloje. Je to stará mnemotechnická pomůcka pro zapamatování nepohyblivých svátků v roce, tedy svátků významných světců. Text cisiojánu je složen ze slabik jmen světců a výplňkových slabik mezi nimi. Složený veršovaný text je sice poněkud kostrbatý, ale srozumitelný a zapamatovatelný. Celý roční cisioján má 365 slabik (stejně jako je dnů v roce).\n\nUkázka přepisu prosincové části cisiojánu (významné slabiky jsou zde \"kurzívou\"): Po – sně – hu – \"Bá – ra\" – s \"Mi – ku – lá – šem\" – šla, v no – ci – \"Luc – ka\" – len – pře – dla, – po – vě – děl – \"To – máš\" – tre – stán: \"Na – ro – dil – se\" – Kri – stus – Pán.\n\nCisiojány vznikaly přibližně od 12. století, v Čechách od 13. století, a používaly se až do 17. století. S nástupem tištěných kalendářů však jejich význam zanikl a téměř upadly v zapomnění. O umístění českého cisiojánu na kalendářní desce roku 1866 se přičinil Karel Jaromír Erben.\n\nKaždou hodinu v denní dobu se ve dvou okénkách nad ciferníkem objevuje 12 apoštolů (se svými atributy). Význam zobrazování apoštolů nemá s odměřováním času žádnou spojitost, jejich význam je spíše náboženský a pro zaujetí kolemjdoucích.\n\nOproti evangelijním výčtům dvanácti tedy na orloji chybí evangelista Matouš, jeden z Jakubů (zdroje se neshodují, který) a Jidáš Iškariotský, místo nich jsou na něm svatý Matěj, přibraný podle Skutků apoštolských místo Jidáše, a svatí Pavel a Barnabáš, kteří se apoštoly stali až v době raného křesťanství.\n\nSoučasné sošky dvanácti apoštolů vytvořil po roce 1945 sochař a loutkář Vojtěch Sucharda. Suchardovy prvotní návrhy byly zamítnuty jako příliš extravagantní, nakonec vyřezal sochy podobné původním, ale nikoliv přesné repliky. Do sochy svatého Tomáše ukryl v hliníkové tubě od doutníku několikastránkový dopis, kde svoji práci na sochách popisuje. Dopis byl objeven během rekonstrukce v roce 2018.\n\nPůvodní sochy apoštolů shořely při požáru radnice v květnu 1945. Kdy se pohyblivé figury apoštolů na orloji objevily, není přesně známo, neboť celý městský archiv téhož roku taktéž shořel. Protože však na vyobrazení z roku 1790 jsou ještě prázdná okénka, bylo to patrně v 19. století; s jistotou jsou tyto figury na orloji od roku 1866 po velké rekonstrukci. Původní sochy byly duté a vykonávaly jednoduchý pohyb natočení do okénka, tři z nich navíc vykonávaly při pohybu ještě další pohyb; zdvihání ruky, vrtění a přikyvování hlavou.\n\nZ Dvanácti chyběl Juda Tadeáš, místo něj byl svatý Pavel.\n\nMimo apoštolů je na orloji dalších 9 dřevěných soch, některé konají drobné pohyby souběžně s pohybem apoštolů.\n\nHorní řada vlevo:\n\nHorní řada vpravo:\n\nSítě kolem soch mají zamezit dosedání ptactva a tím znečisťování trusem.\n\nDolní řada vlevo:\n\nDolní řada vpravo:\n\nAsi nejznámější je pověst o mistru Hanušovi.\n\nDalší pověsti se vztahují k následujícím výjevům orloje:\n\nStaroměstského orloje se týkají i legendy, např. když se stroj zastaví, přijde válka, nebo legenda o tom, že ten, kdo zasáhne do orloje, zemře nebo zešílí. Několik let po vytvoření nové kalendářní desky zešílel i Josef Mánes.\n\nStaroměstský orloj i staroměstská radnice jsou pro svoji historickou významnost stále prezentovány jako hodnotná kulturní památka Česka a Prahy v tuzemsku i zahraničí.\n\nK 600 letům pražského staroměstského orloje byla 9. října 2010 provedena společností Tomato production v rámci projektu The Macula večerní videomappingová show osvětlující orloj.\n\nMotivy z orloje vyšly na československých poštovních známkách. Na třech známkách v edici „Dětem“ z roku 1936 byl vyobrazen motiv Ledna z Mánesovy kalendářní desky. V roce 1978 vyšel aršík s motivy orloje u příležitosti světové výstavy známek. Astroláb je vyobrazen i na známce s nominální hodnotou 0,50 Kčs ze série věnované 125. výročí jednoty československých matematiků a fyziků. U příležitosti 600 let od první zmínky o orloji vyšla 16. června 2010 česká známka v nominální hodnotě 21 Kč.\n\nOrloj je zastoupen v koláži významných pražských památek na rubu české pětitisícové bankovky. ČNB vydala 17. března 2010 pamětní stříbrnou dvousetkorunu k 600. výročí sestrojení Staroměstského orloje.\n\nNa téma orloje a mistra Hanuše je také český animovaný celovečerní film Kozí příběh - pověsti staré Prahy režiséra Jana Tománka z roku 2008.\n\nModel Staroměstské radnice s orlojem je umístěn jako jediná česká zajímavost v parku miniatur členských států EU Mini-Europe v Bruselu.\n\nV jihokorejském Soulu ve čtvrti Hongde od roku 2007 stojí, obklopena moderními domy a elektrickým vedením, replika části pražské staroměstské radnice, včetně věže a věrné a funkční repliky orloje (zmenšené 1:2). Uvnitř se nachází restaurace řetězce Castle Praha.\n\nPražským orlojem je inspirovaný i orloj vybudovaný v letech 2006–2011 z distribuční trafostanice v Kryštofově Údolí. Její dominantou jsou také dvě okénka, ve kterých přes den pravidelně každou hodinu obíhá 12 vyřezávaných apoštolů, po stranách doplněné dalšími statickými i pohyblivými sochami a reliéfy. V roce 2011 bylo doplněno i zařízení zobrazující fáze měsíce a znamení zvěrokruhu.\n\n\n\n"}
{"id": "59636", "url": "https://cs.wikipedia.org/wiki?curid=59636", "title": "Nabídka Start", "text": "Nabídka Start\n\nNabídka Start je jedním ze základních ovládacích prvků známý zejména z operačního systému Microsoft Windows. Podobné nabídky se však vyskytují i v jiných operačních systémech s grafickým uživatelským rozhraním. \n\nNabídka Start slouží zejména k jednoduchému spouštění programů a obsahuje také tlačítka pro vyhledávání na disku počítače, nápovědu, vypnutí počítače a odhlášení z uživatelského účtu.\n\nZvláště v novějších verzích Windows lze zvolit, jaká tlačítka budou v nabídce dostupná.\n\nTlačítko Start na hlavním panelu bylo již od Windows 95 hlavním prvkem pro spouštění aplikací, nápovědy a ostatních základních funkcí systému, jako je například konzole a vyhledávání. V nynější době je dokonce pro relativně časté využití umístěno na klávesnici a to u tlačítka Alt po pravé i levé straně, přičemž samosebou záleží na použité klávesnici. Nabídku je možné rozbalit také pomocí klávesové zkratky Ctrl+Esc.\n\nPo stisknutí se rozbalí nabídka, která umožňuje vypnout počítač, odhlásit uživatele, spustit příkazový řádek, nápovědu, hledání nebo nastavení. Také obsahuje seznam naposledy zobrazených dokumentů a obrázků. Hlavně jsou v ní ale umístěny odkazy na nainstalované programy. Samosebou umí spouštět i update Windows. Není možné ji moc upravovat, například Vypnout je v nabídce vždy. Je ale samozřejmostí, že při použití tématu (theme) ve Windows XP a novějších verzích, se změní i vzhled nabídky. V nově vydaném operačním systému Windows 8 se již s nabídkou Start jako takovou nesetkáme. Byla nahrazena zcela novým grafickým rozhraním Modern UI. Rozhraní je připraveno pro pohodlné ovládání prostřednictvím dotykového displeje. Na tuto situaci reagovala celá řada komerčních společností i jednotlivců vytvořením utilit, které znovu Nabídku Start do Windows implementují. Ve Windows 10 však došlo ke kombinaci celoobrazovkové dlaždicové a klasické nabídky start. \n\nPo kliknutí na hlavní panel pravým tlačítkem myši a vybráním Vlastnosti (Properties) se zobrazí okno, ve kterém se dá nastavovat, jestli bude hlavní panel potažmo tlačítko Start stále navrchu před ostatními programy, jestli se má hlavní panel skrývat, ukazovat hodiny a jestli se mají v nabídce Start zobrazovat male či velké ikony a jestli se mají zobrazovat pouze častěji používané odkazy v podnabídce Programy (Programs). V druhé záložce – Pokročilé (Advanced) je již zajímavější nastavení. Lze seřadit Programy podle abecedy, což je opravdu šikovná pomůcka, ale hlavně lze určit, co se má zobrazovat, nebo naopak nemá, v nabídce Start, jako jsou Administrátorské nástroje, Oblíbené položky, rozepsání ovládacího panelu a podobné.\n"}
{"id": "59641", "url": "https://cs.wikipedia.org/wiki?curid=59641", "title": "Svatá města islámu", "text": "Svatá města islámu\n\nSvatá města islámu jsou města v arabském světě, která mají pro muslimy zvláštní význam, ten vyplývá z dějin islámu.\n\n\nPro šíity jsou posvátná kromě již uvedených tří i následující města:\n\n\n"}
{"id": "59644", "url": "https://cs.wikipedia.org/wiki?curid=59644", "title": "Hluboké", "text": "Hluboké\n\nHluboké (německy \"Hluboky, Hluboké\", starší názvy též in villa Hlubok, de Hluboce, in Hluboky) je obcí ležící východně od města Třebíče. Nadmořská výška obce je 460 metrů nad mořem. Obec patří do správního obvodu obce s rozšířenou působností Náměšť nad Oslavou. Žije zde obyvatel. První zmínka o obci pochází z roku 1349. Hranice katastru obce tvoří současně i hranici mezi krajem Vysočina a krajem Jihomoravským a tvoří ji říčka Chvojnice. Název vsi je odvozen od polohy v hlubokém údolí a hlubokých lesích. Hluboké je obec zemědělská, s rodinnými farmami.\n\nO založení osady není ničeho známo. V roce 1349 se stali majiteli obce páni z Kralic. V roce 1512 Zbyněk z Kralic a Vilém z Pernštejna prodali majetky v Hlubokém Václavovi z Lomnice, další část Hlubokého prodali Janu z Žerotína. Od roku 1573 byla vesnice připojena k náměšťskému panství. V roce 1980 bylo zrušeno MNV Hluboké a přestěhováno do Jinošova, v roce 1990 se obnovila obecní samospráva.\n\nObec Hluboké v roce 2007 obdržela ocenění v soutěži Vesnice Vysočiny, konkrétně získala ocenění oranžová stuha, tj. ocenění za spolupráci obce a zemědělského subjektu. Obec Hluboké v roce 2009 obdržela ocenění v soutěži Vesnice Vysočiny, konkrétně získala ocenění zlatá stuha, tj. vítěz, který postoupil do celostátního kola a obec se stala Vesnicí Vysočiny.\n\n\n\n\n"}
{"id": "59645", "url": "https://cs.wikipedia.org/wiki?curid=59645", "title": "CMYK", "text": "CMYK\n\nCMYK je barevný model založený na subtraktivním míchání barev (mícháním od sebe barvy odčítáme, tedy omezujeme barevné spektrum, které se odráží od povrchu). CMYK se používá především u reprodukčních zařízení, která barvy tvoří mícháním pigmentů (např. inkoustová tiskárna). Model obsahuje čtyři základní barvy:\n\n\nV ideálním případě by byly postačující pouze první tři barvy (model CMY), jejichž subtraktivním složením dohromady by měla vzniknout černá barva. Ve skutečnosti však při použití reálných barviv vznikne barva tmavě hnědo-šedivá. Zároveň je samostatná černá barva oproti míchání všech jednotlivých barev výrazně ekonomičtější, proto většina tiskových technik používá ještě čtvrtou, černou barvu.\n\nNapříklad každý pixel digitální fotografie je vyjádřen třemi hodnotami barevného modelu RGB (červená, zelená, modrá), tj. množstvím jednotlivých barevných složek světla dopadajícího na senzory přístroje (ať už scanneru nebo fotoaparátu). Fotoaparát tedy vytváří obraz na základě metody aditivního míchání světel – smícháme-li světla dvou barev, nová barva vznikne na základě sloučení jejich spektra (smícháním všech barev pak vznikne bílá).\n\nTisk však probíhá metodou subtraktivního míchání barviv, která pracuje opačně – smícháním dvou pigmentů omezíme barevné spektrum odráženého světla jen na tu část, která se nevyskytuje ve spektru žádného pigmentu (po smíchání všech pigmentů se tedy nebude odrážet nic a vznikne černá). Přitom protiklady červeného, zeleného a modrého světla je právě azurové, purpurové a žluté barvivo. Např. žluté světlo vznikne kombinací červené a zelené, tedy mu chybí modrá část spektra; žlutý pigment proto právě modrou pohlcuje a při dopadu bílého světla tak odrazí zpět pouze kombinaci červené a zelené složky – tedy žlutou.\n\nPřed tiskem RGB obrázku je tedy nutné ho převést do barevného prostoru (režimu) CMYK. O tento proces se stará buď ovladač tiskárny, v profesionálním tisku pak tzv. RIP (Raster Image Processor). Ovšem jako není dokonalý model RGB, ani CMYK nepokrývá celou část barevného spektra, určitou část barevného spektra tedy zařízení pracující ve CMYKu není schopno zobrazit. To je patrné z následujícího srovnání barevného spektra RGB a CMYK:\n\nTisk doplňkových barev (sytá červená, sytá zelená a sytá modrá) je většinou nemožný. Je to způsobeno zejména právě tím, že monitor přímo vyzařuje světlo, kdežto výtisk světlo odráží. Díky vnímání barev v kontextu však není toto omezení ve výsledku obvykle patrné.\n\nKvůli polotónům v tisku CMYK musíme vzít v úvahu nižší sytosti základních barev; drobné tečky (každé základní barvy) jsou tištěny v natolik malém formátu, aby je lidské oko zachytilo jako jednu barvu. Například z purpurové tištěné s 20 % rastrem, vzniká růžová barva, protože naše oko vnímá drobounké tečky purpurové a bílý papír mezi nimi jako zesvětlení a tudíž méně nasycené barvou čistého inkoustu purpurové.\n\nBez polotónového rastru by mohl být proces tří základních barev tištěn jen jako pevný blok barev a z toho důvodu by vznikalo pouze šest barev: tři základní samy o sobě plus tři komplementární barvy tvořeny vrstvením dvou základních – azurová a žlutá = zelená; azurová a purpurová = nafialovělá modrá; žlutá a purpurová = červená (tyto substraktivní komplementární barvy se zhruba shodují s aditivními základními barvami). Díky autotypii máme k dispozici plnou škálu barev.\n\nPro zdokonalení kvality tisku a reprodukce obrazu jsou dány pro jednotlivé barvy specifické úhly. Ačkoli tyto úhly závisí na počtu použitých barev a volbě obsluhy tisku, jsou pro proces CMYK tisku typické následující úhly:\n\nPozn. úhly nezávisí na počtu barev; zmíněné úhly jsou optimální, aby se zabránilo tzv. moaré, tedy interferencím mezi frekvencemi rastrů. Optimální odstup je 30 stupňů, který se však neuplatňuje typicky pro žlutou – kde je interference nejméně viditelná.\n\nČerná, generovaná smícháním azurové, purpurové a žluté je nedostačující, tudíž čtyřbarevný tisk využívá černého inkoustu k doplnění substraktivního základu. Běžné důvody používání černého inkoustu:\n\nPokud vyžadujeme velmi tmavou plochu, je dobré nejprve nanášet barevné nebo šedé CMY „navrstvení“ a poté nahoru vrstvu černé. Tuhle metodu nazýváme bohatá černá. Černá tvořená z CMY inkoustů je někdy nazývaná jako kombinovaná černá.\n\nMnožství černé, která se užívá k nahrazení množství ostatních barev je různé a výběr záleží na samotné technologii tisku, potiskovaném materiálu (papíru) a tiskové barvě. Procesy nazývané odstranění nižší barevnosti, přidávání barevnosti a nahrazení šedé komponenty se využívají v závislosti na různorodých návodech CMYK a výsledným požadavkem tisku.\n\nCMYK neboli tzv. stabilizovaný čtyřbarvotisk se liší od tisku „přímých barev“ v použití specifické barvy, na které závisí vzhled na papíře. Některé tiskárny jsou schopny pracovat ve stejném časovém intervalu se čtyřbarevnou metodou inkoustu a doplňkovými body (tečky) barevného inkoustu zároveň. Vysoce kvalitní tiskoviny, jako například marketingové brožury a knihy, mohou obsahovat fotografie vyžadující proces barevného tisku, jiné grafické efekty jako tisk přímých barev (metalická barva) a lakování a laminování, které zvyšují vzhled tištěných děl.\n\nCMYK proces tisku má často relativně malý barevný gamut. Šestibarevný tisk (CMYKOG) hexachrom patentovaný firmou Pantone slibuje větší gamut. Navíc, světlo nasycené barvami nemůže být obvykle tvořeno CMYKem, protože světlé barvy mají celkově viditelnou půltónovou skladbu. Použitím CcMmYk procesu a přídavným jasem azurových a purpurových inkoustů do CMYKu je možné tyto problémy vyřešit. Tohoto postupu se využívá také u mnohých inkoustových tiskáren, které tento model zahrnují.\n\nPorovnání zobrazení v RGB a tisku v modelu CMYK je komplikované, jelikož se jedná o technologie s naprosto odlišnými vlastnostmi. Zatímco laserové nebo inkoustové tiskárny tisknou s určitým rozlišením označovaným jako DPI (\"dots\" per inch, \"body\" na palec), grafika na obrazovce je zobrazována v rozlišení udávaném jako PPI (\"pixels\" per inch, \"pixely\" na palec). Zatímco na monitoru lze jeden pixel zobrazit jako kombinaci mnoha různých odstínů RGB (obvyklých 256 intenzit od každé složky tvoří celkem přibližně 16,7 milionů možných odstínů), tiskárna si musí vystačit pouze se čtyřmi odstíny CMYK (od každé složky právě jeden odstín) a efektu různých barev může dosáhnout pouze užitím různých „optických triků“, jako jsou kolísání (dithering) nebo polotón (clonění, halftone). Je zřejmé, že užitím těchto optických technik je výsledná kvalita tisku nižší, než by se mohlo podle hodnoty DPI zdát.\n\nJelikož jsou barevné prostory RGB a CMYK závislé na zařízení, není jednoduché určit obecnou konverzi, která by mezi nimi umožňovala převody. Konverze jsou vesměs dány správou barevných systémů, jež využívají barevné profily. Přesto však nemůže být konverze zcela přesná, poněvadž jsou zde patrny velmi odlišné gamuty.\n\nProblém v operačním a metrickém odhadu barev vyplývá z rozmanitosti kombinací tiskařského inkoustu, který zajímá mnohé vědce. Obecná metoda objevená v případě polotónového tisku spočívá v ošetření každého nepatrného překrytí barevných bodů jako jeden z 8 (kombinací CMY) nebo z  (kombinací CMYK) barev, které jsou v tomto kontextu známy jako Neugebauerovy základy. Výsledné barvy by byly zatíženy metrickou kombinací těchto základních barev, vyjma \"Yule-Nielsenova\" efektu („nárůst tiskového bodu“) rozložení světla mezi a uvnitř oblastí komplikuje fyzika a analýza; empirické formule takovéto analýzy už byly vynalezeny, kvůli potřebě detailnosti kombinací barev absorpčního spektra a empirických parametrů.\n"}
{"id": "59647", "url": "https://cs.wikipedia.org/wiki?curid=59647", "title": "Go-Toba", "text": "Go-Toba\n\nGo-Toba (6. srpen 1180 – 28. březen 1239) byl v pořadí 82. japonským císařem. Vládl od 20. srpna 1183 do 11. ledna 1198. Jeho vlastní jméno bylo Takahira.\n\nGo-Toba byl čtvrtým synem císaře Takakury. Go-Toba usedl na trůn ve věku tří let místo císaře Antokua, který abdikoval během tzv. Genpeiské války. Zpočátku za něj vládl Go-Širakawa jako \"klášterní císař\". Krátce po smrti Go-Širakawy zřídil Minamoto no Joritomo první šógunát. Císař se stal jen loutkou na trůně, fakticky neměl žádnou moc. V roce 1198 šógun donutil Go-Tobu k abdikaci. Ten se ale u moci udržel stejně, protože v období 1198-1221 se na trůně vystřídali tři další císaři a za všechny vládl jako klášterní císař právě on. V roce 1221 dosadil šógun na trůn tříletého Čúkjóa. Go-Toba se tentokrát rozhodl pro riskantní krok. Vyvolal rebelii, jejímž cílem bylo sesadit kamakurský šógunát (válka Džókjú). Tento pokus ale dopadl pro císaře špatně, Go-Tobovy jednotky byly poraženy jednotkami šóguna a samurajů a formálně vládnoucí císař Ćúkjó byl zbaven trůnu. Na ten pak usedl Go-Tobův synovec Go-Horikawa. Samotný Go-Toba byl vykázán do exilu na ostrovy Oki (severně od jižní části Honšú), kde v roce 1239 zemřel a byl tam pohřben. Později byly jeho ostatky pohřbeny v Kjótu.\n\nCísař Go-Toba měl během svého života jednu velkou zálibu. Byl totiž velkým milovníkem mečů.\n\nGo-Tobovou manželkou byla císařovna Kudžó Takako. Jeho nejznámějšími potomci jsou princové Tanehito a Morinari, kteří se později stali císaři Cučimikadem a Džuntokuem. Další princové se jmenovali Masanari, Nagahito a Jorihito. Všichni kromě Nagahita byli po válce Džúkjó posláni do exilu. Mezi Go-Tobovy potomky patří také dvě princezny: Hiroko a Reiko.\n\n"}
{"id": "59649", "url": "https://cs.wikipedia.org/wiki?curid=59649", "title": "Playing the Angel", "text": "Playing the Angel\n\nPlaying the Angel je jedenácté studiové album Depeche Mode. Bylo vydáno Mute Records 17. října 2005.\n\nToto album je první, na kterém má podíl i skladatelské nadání Davida Gahana – tři ze skladeb („Suffer Well“, „I Want It All“ a „Nothing's Impossible“) si napsal zpěvák sám. Gahan je hlavním zpěvákem na všech skladbách, vyjma zcela instrumentálního „Introspectre“ a skladeb „Macro“ a „Damaged People“, které nazpíval Martin Gore. Na posledních dvou skladbách zpívá Gahan v pozadí.\n\nO albu se říká, že je více „organičtější“, protože používá více analogových než digitálních syntetizérů. Obsahuje také singl Precious, který je připomínkou Enjoy the Silence. Zvuky jsou zde ovšem mnohem hrubší, než na jejich předchozím studiovém albu Exciter.\n\nV polovině července 2005 se objevil na Internetu nedokončený videoklip pro \"Precious\". Předpokládá se, že se dostal ven skrze webové stránky produkčního týmu, který pomáhal s jeho výrobou. Kromě skladeb, které se dostaly na album, se uvažovalo ještě o několika dalších písních. Dvě z nich předběžně nazvané \"Everything\" a \"Martyr For Love\" se na albu vůbec neobjevily. Jiné jako např. \"Free\" (u skladby „Precious“ a v japonské verzi \"Playing the Angel\" jako bonusová skladba) mohou být zahrnuty společně se singly.\n\nAlbum je také k dispozici jako standardní CD a deluxe verzi na SACD/DVD. V USA DVD verze obsahuje hlavní disk na hybridním vícekanálovém SACD a bonusové DVD, přinášející exkluzivní studiovou nahrávku „Clean“ (z alba \"Violator\"), videoklip k „Precious“, fotogalerii a 5.1 prostorový mix alba.\n\nDeluxe verze iTunes tohoto alba má několik bonusů, včetně holé verze skladby „Waiting for the Night“ z alba \"Violator\" a videoklipu k „Precious“. Lidé, kteří si předobjednali album, se také mohli zúčastnit předprodeje vstupenek pro většinu koncertů turné \"Touring the Angel\" – což je poprvé, kdy bylo něco takového nabídnuto iTunes a firmou Ticketmaster.\n\nV UK debutovalo album na 6. a v USA na 7. příčce žebříčků. Vzhledem k předchozímu albu \"Exciter\", které se umístilo na 9. a 8. místě, si tak Depeche Mode drobně polepšili.\n\nVšechny skladby složil Martin Gore vyjma výše zmiňovaných.\n\n\n\"Playing the Angel\" byl přivítán fanoušky, jako návrat do zlaté éry Depeche Mode. Mnozí pociťovali, že se skupina opět našla, po ztrátě Alana Wildera v roce 1995. I tak ale byly některé písně jako např. „I Want It All“ a dvě nazpívané Martinem Gorem na žádosti fanoušků remixovány.\n\nVětšina hodnocení, kterých se \"Playing the Angel\" dočkal, byla kladná. Jen několik hudebních časopisů, jako např. Rolling Stone magazín, hodnotili toto album jako průměrné.\nDosáhlo 20. místo v žebříčku 20 nejlepších alb roku 2005 v „E! Online's top 20 albums of 2005“ a 68. místo v žebříčku 97 nejlepších alb roku 2005 na „Woxy 97.7's top 97 albums of 2005“ (americká rádiová stanice).\n\n\"Construction Time Again\", \"Some Great Reward\" a \"Black Celebration\", jejichž tituly vzešly z písní „Pipeline“, „Lie to Me“ a „Black Celebration“. Kromě písně „The Darkest Star“, se slovo „angel“ objevuje ještě ve skladbách „John the Revelator“, „Suffer Well“ a „Precious“. Je snadné rozpoznat toto opakující se téma tohoto alba, které pravděpodobně pomohlo při rozhodování o jeho názvu.\n\n"}
{"id": "59650", "url": "https://cs.wikipedia.org/wiki?curid=59650", "title": "Jaderná velmoc", "text": "Jaderná velmoc\n\nJaderná velmoc (někdy též jaderná mocnost) je země, která disponuje jadernými zbraněmi, a je schopná je vyrábět. Země patřící do tohoto tzv. \"jaderného klubu\" tím typicky získávají vyšší prestiž a význam v mezinárodní politice.\n\nPodle smlouvy o nešíření jaderných zbraní (\"Nuclear Non-Proliferation Treaty\", NPT) je v současné době uznáváno pět jaderných velmocí: Spojené státy americké, Rusko, Spojené království, Francie a Čínská lidová republika. Dva další státy, Indie a Pákistán, které nebyly signatáři Dohody o nešíření jaderných zbraní, provedly jaderné testy – Indie v roce 1974 a Pákistán v devadesátých letech. Severní Korea odstoupila od dohody o jaderném odzbrojení v roce 2003, následně provedla vlastní jaderné testy. Z vlastnictví jaderných zbraní je podezříván Izrael, který se k tomu však nikdy oficiálně nevyjádřil a k dohodě o jaderném odzbrojení se nepřipojil.\n\nJadernou zbraň v minulosti vyvinula také Jihoafrická republika, ale vlastnictví jaderných zbraní se vzdala a veškeré zásoby zničila. Ze snahy vyrobit jaderné zbraně jsou podezříváni také Írán a Sýrie.\n\nMezi jaderné velmoci patří Spojené státy americké, které za druhé světové války atomovou bombu vyvinuly a 16. července 1945 uskutečnily první pokusnou jadernou explozi (viz projekt Manhattan). Druhou jadernou mocností se v roce 1949 stal Sovětský svaz, který při vývoji využíval také informace získané špionáží amerického programu. V roce 1953 Sovětský svaz předběhl Spojené státy americké a jako první vyvinul a otestoval termonukleární zbraň (vodíkovou bombu); Spojeným státům se tak podařilo v roce 1954. Sovětské jaderné zbraně přešly po rozpadu SSSR oficiálně do vlastnictví Ruska. Převážně díky informacím získaným spoluprací s USA vyvinula a v roce 1952 otestovala jadernou zbraň Velká Británie; v roce 1957 provedla také test vodíkové pumy. V roce 1960 uskutečnila svůj první jaderný test Francie, v roce 1968 pak uskutečnila i pokusný termonukleární výbuch. Poměrně překvapivě se jaderným testem v roce 1964 do jaderného klubu zařadila Čínská lidová republika; v roce 1967 pak otestovala i termonukleární pumu. Ve spolupráci se SSSR vyvinula jaderné zbraně Indie, která první pokusný výbuch uskutečnila v roce 1974. V roce 1998 uskutečnil jaderný test Pákistán. V roce 2003 od NPT odstoupila Severní Korea, která v únoru 2005 oznámila, že vlastní jaderné zbraně; bez uskutečnění testu však o tomto tvrzení panovaly pochyby. Uskutečnění zkoušky jaderné zbraně oznámila Severní Korea 9. října 2006.\n\nV roce 1986 zveřejnil britský tisk rozsáhlé informace o izraelském jaderném programu, které získal od Mordechaie Vanunu, který v tomto programu pracoval jako technik. Izrael není signatářem NPT a oficiálně se odmítá k vlastnictví jaderných zbraní jakkoli vyjádřit. Obvykle je však považován za \"de facto\" jadernou velmoc, podle Federace amerických vědců vlastní zhruba 80 jaderných bomb. Uniklá e-mailová korespondence amerického exministra zahraničí Colina Powella poukazuje na to, že Izrael v současnosti vlastní 200 aktivních jaderných hlavic, které jsou všechny údajně namířeny na Írán.\n\nÍrán je signatářem NPT a označuje svůj jaderný program za ryze civilní. Západní státy, hlavně USA, však Írán podezřívají ze snahy o zbrojní využití. Po období ekonomických sankcí uzavřel v roce 2015 mezinárodní dohodu, podle které výměnou za ukončení sankcí omezí svůj jaderný program.\n\nMnoho států mělo v historii na svém území dočasně umístěny jaderné zbraně cizích mocností, zvláště v období studené války. Krátce po sametové revoluci provedla československá armáda měření ke zjištění, zda byly sovětské jaderné zbraně umístěny i na území ČSSR (na základě dohody, kterou uzavřely SSSR a ČSSR, ve skladech, které byly pod správou sovětských jednotek). Toto měření nic takového nenaznačovalo, což vedlo k závěru, že se jaderné hlavice v Československu nenacházely. V roce 2007 však historik Petr Luňák přišel se studií, podle které ve skladech jaderné zbraně byly.\n\nTaké existovalo několik států, které se dobrovolně vzdaly vlastnictví jaderných zbraní, které měly pod svou kontrolou. Největším takovým případem je rozpad Sovětského svazu v roce 1991, po kterém zůstalo na území Ukrajiny, Běloruska a Kazachstánu velké množství jaderných zbraní. Všechny tyto tři státy všechny tyto zbraně předaly do roku 1996 Rusku; všechny jsou také signatáři NPT.\n\nV 80. letech vyvinula jaderné zbraně Jihoafrická republika, přičemž existuje podezření, že v roce 1979, možná s Izraelem, uskutečnila jaderný pokus (viz incident Vela). JAR se, jako jediný stát, dobrovolně statusu jaderné velmoci zřekla a na počátku 90. let veškeré jaderné zbraně demontovala. 10. července 1991 podepsal NPT.\n\n"}
{"id": "59653", "url": "https://cs.wikipedia.org/wiki?curid=59653", "title": "Ethan", "text": "Ethan\n\nEthan (mimo chemii dle PČP etan) je druhý nejjednodušší nasycený uhlovodík, patřící mezi alkany. Za normálních podmínek je to bezbarvý hořlavý plyn bez zápachu jen nepatrně těžší než vzduch. Ve směsi se vzduchem, obsahující 3 až 12,5 % ethanu, snadno exploduje.\n\nPrůmyslově se připravuje frakčním zkapalňováním zemního plynu nebo ropných plynů.\n\nV laboratoři jej lze připravit řadou způsobů, např. působením jodovodíku na ethanol\n\npřípadně redukcí jodethanu (ethyljodidu) zinkem ve vodném prostředí\n\nJinou možností je syntéza Wurtzovou reakcí z jodmethanu (methyljodidu) působením zinku v bezvodém prostředí\n\nBěžně používaným laboratorním způsobem přípravy je Kolbeho syntéza, která spočívá v elektrochemické oxidaci roztoku octanu sodného nebo draselného na anodě, přičemž v prvním stupni vzniká vysoce reaktivní radikál methyl\n\nnásledně se pak dva tyto radikály spojí na ethan\n\nEthan je nejjednodušším alkanem, u kterého lze pozorovat různá prostorová uspořádání, související s téměř volnou otáčivostí dvou methylových skupin CH kolem vazby C—C mezi oběma uhlíky v molekule. Tyto různé prostorové konfigurace molekul obecně nazýváme konformace a molekulu, zaujímající určitou konformaci, nazýváme konformer. V závislosti na úhlu \"θ\", zvaném \"torzní úhel\", který svírají roviny C—C—H a H—C—C definované vodíky na sousedních uhlících, se však mění potenciální energie molekuly. Protože se vodíkové atomy vzájemně odpuzují, je potenciální energie konforméru s \"θ\" = 0° (tzv. „zákrytová“ konformace) vyšší, než v případě hodnoty úhlu \"θ\" = 60° (tzv. \"nezákrytová\" konformace) a to o 12,6 kJ/mol. Proto za normální teploty většina molekul ethanu (až 99 %) bude mít konformaci blízkou hodnotám úhlu \"θ\" = 60°, 180° nebo 300° (v rozmezí ±30°), přičemž všechny tyto tři konformace budou energeticky rovnocenné. Nejstabilnější konformace má symetrii odpovídající bodové grupě \"D\",\n\nTepelná kinetická energie molekul za normální teploty (20 °C) je 3,7 kJ/mol, tedy srovnatelně velká s energetickou bariérou, bránící volné rotaci kolem vazby C—C. Proto za těchto podmínek jeden konformer spontánně přechází v jiný, přičemž doba, potřebná pro přechod (přetočení) z jedné konformace do druhé, je řádově 10 s.\n\nS nadbytkem vzduchu (kyslíku) se ethan spaluje na vodu a oxid uhličitý\n\nPři menším množství kyslíku vzniká místo oxidu uhličitého oxid uhelnatý\n\npři jeho nedostatku se ethan spaluje pouze na vodu a uhlík (saze)\n\nCitlivou oxidací může být přeměněn na kyselinu octovou\n\nnebo na ethanol\n\nZahříváním na vysokou teplotu kolem 900 °C ve směsi s vodní parou (proces zvaný hydrokrakování) se z molekuly ethanu odštěpuje vodík a vzniká nejjednodušší nenasycený uhlovodík (alken neboli olefin) ethen (ethylen)\n\nkterý je významnou chemickou surovinou. Probíhá-li obdobná reakce za přítomnosti chloru při teplotách kolem 500 °C, vzniká jiná významná surovina, chlorethen (vinylchlorid)\n\nPřes nevýhody této metody (silně korozivní prostředí chlorovodíku za značně vysokých teplot), je přesto průmyslově využívána.\n\nReakcí s chlorem vzniká směs chlorovaných derivátů, v prvním stupni pak chlorethan (ethylchlorid)\n\nReakce má radikálový řetězový charakter. Je iniciována zahřátím nebo světlem (zejména ultrafialovým) a může probíhat bouřlivě, až explozivně.\n\nReakcí s anilinem lze z ethanu připravit fenylethylamin:\n\nCHNH + CH → CHCHNH + H.\n\nPři vdechnutí má slabě narkotické účinky.\n\nTvoří 1–6% zemního plynu, lze ho nalézt rozpuštěný i v ropě.\n\nSpektroskopicky byl prokázán v atmosférách velkých planet Sluneční soustavy (Jupiter, Saturn, Uran a Neptun) a v atmosféře Saturnova měsíce Titanu. Byl také objeven v komách komet.\n\nJe též jednou z molekul nacházejících se v mezihvězdných plynových oblacích.\n\nEthan je významnou chemickou surovinou, která je zpracovávána především v nalezištích zemního plynu a v petrochemických závodech, kde odpadá při zpracování ropy. Nejdůležitějšími výrobky z ethanu jsou ethen (ethylen) a chlorethen (vinylchlorid) pro výrobu plastů a kyselina octová.\nPoužívá se také v chladírenství jako teplonosné médium.\n\nV mikrobiologii, fyziologii a lékařství se kapalný ethan používá ke zmrazování mikroskopických vzorků, neboť jejich prudkým ochlazením se zabrání krystalizaci vody, jejíž krystalky by jinak poškodily jemnou strukturu zkoumaného materiálu.\n\nEthan byl poprvé syntetizován v roce 1834 Michaelem Faradayem zmíněnou elektrolytickou oxidací octanu draselného v roztoku, který však vzniklý plynný produkt omylem považoval za methan, ale dále jej již nezkoumal. V létech 1847–1849. během pokusů, které měly potvrdit radikálovou teorii organické chemie, chemici Herman Kolbe a Edward Frankland připravili ethan redukcí propionitrilu (ethylkyanidu) respektive ethyljodidu kovovým draslíkem. Kolbe kromě toho jej připravil elektrolytickou metodou stejně jako Franklin (tato metoda byla později nazvána Kolbeho jménem). Oba dva chemici považovali ethan za radikál methyl. Teprve Carl Schorlemmer v roce 1864 správně popsal chemickou povahu této látky.\n\nJméno ethan bylo odvozeno od názvu \"ether\", původně označujícího diethylether.\n\n"}
{"id": "59657", "url": "https://cs.wikipedia.org/wiki?curid=59657", "title": "Vostok (nosná raketa)", "text": "Vostok (nosná raketa)\n\nVostok (rusky \"Восток\"; \"\"východ\"\") byla sovětská třístupňová kosmická raketa odvozená z balistických raket R-7 a R-7A. Raketa Vostok mimo jiné vynesla první sondy k Měsíci a první pilotované kosmické lodě.\n\nRůzné verze Vostoku měly nosnost až 5 000 kg na nízkou oběžnou dráhu nebo 500 kg k Měsíci. Používaly se při startech pilotovaných lodí Vostok a první generace sond programu Luna. Z této rakety vychází současná pilotovaná raketa Sojuz.\n\nHlavní verze rakety byly:\n\n"}
{"id": "59660", "url": "https://cs.wikipedia.org/wiki?curid=59660", "title": "Program Vostok", "text": "Program Vostok\n\nProgram Vostok (rusky \"Восто́к\"; \"\"východ\"\") byl sovětský vesmírný program letů jednomístných kosmických lodí Vostok po oběžné dráze Země. Byl zaměřen na ověřování letových zařízení, prověřování spojení, na lékařský výzkum při postupném prodlužovaní kosmického letu v stavu beztíže. Všech 6 lodí typu Vostok startovalo z kosmodromu Bajkonur. Program byl vytvořen pro lety jednoho kosmonauta na maximálně 10 letových dní. Byl proveden i skupinový let lodí Vostok 3 a Vostok 4, a poté Vostok 5 s lodí Vostok 6. Základní konstrukce lodi Vostok byla prakticky shodná se sovětskými špionážními satelity Zenit 2, jejichž vývoj probíhal souběžně.\n\nPopis kosmické lodi Vostok v samostatném článku...\n\nKosmické lodě Vostok se skládaly z hermeticky uzavřené sférické kabiny pro kosmonauty, z přístrojové části a brzdícího zařízení. Pro bezpečný průchod atmosférou byla kabina zvenku obložena tepelnou izolací a štítem o celkové hmotnosti 837 kg. Všechny tři průzory byly zabezpečeny ohnivzdorným sklem a zvenku je ochraňoval ještě odklopný kryt. Orientaci lodě mohl kosmonaut měnit sám. Stabilizaci lodě Vostok zabezpečoval systém orientovaný podle slunečních čidel, takže orientace lodě v prostoru se po odchylce vždy upravovala vzhledem k Slunci. Součástí řídícího zařízení byl i malý glóbus, který se otáčel a vždy ukazoval tu část povrchu Země, nad kterou kosmická loď právě procházela. Obousměrný rádiový přenos zabezpečoval nepřetržité spojení se Zemí.\n\nKosmickou loď sledovaly pozorovací stanice rozmístěné na území Sovětského svazu a na lodích. Kosmonauta snímaly dvě televizní kamery, zepředu a zboku. Čistotu vzduchu v kabině udržovalo automatické regenerační zařízení, které udržovalo v kabině atmosféru se stejným složením a tlakem jako u pozemské atmosféry. Vydýchaný kyslík byl doplňován z externích zásobníků ve kterých byl uložen pod vysokým tlakem. Vyprodukovaný oxid uhličitý byl pohlcován pomocí chemických pohlcovačů. Regenerační systém pracoval automaticky, ale přívod kyslíku si mohl kosmonaut částečně regulovat i sám.\n\nElektrickou energii nezbytnou pro napájení palubních systému a zabezpečení spojení dodávaly baterie o celkové kapacitě 24 kWh. Průměrná spotřeba palubních systémů činila jen 200 wattů.\n\nKaždý kosmonaut měl během letu kosmickou lodí Vostok oblečený skafandr, který byl ale úplně uzavřen jen v průběhu startu a přistání. Protože se nepředpokládalo, že by kosmonaut přistával uvnitř návratové kabiny, byl po celou dobu letu usazen v katapultovacím křesle o hmotnosti 336 kg, pomocí kterého se při návratu na Zemi ve výši 7 km katapultoval a přistával na vlastním padáku. Prázdná kabina pak ve výšce 2,5 km otvírala svůj hlavní padák.\n\nPůvodně měly být do srpna 1966 uskutečněny další 4 lety, ale byly zrušeny na přímý rozkaz Nikity Chruščova z 4. února 1964 hlavnímu konstruktérovi Koroljovovi. Chruščov v obavách z možného úspěchu amerického programu Gemini nařídil lodě použít pro let tříčlenné posádky v roce 1964 a lety jednomístné zrušit. V továrně v Podlipkách tak zůstaly 4 připravené Vostoky určené k předělání na trojmístnou verzi.\n\nPod samotným názvem Vostok se skrývala sovětská nosná raketa Vostok.\n\n"}
{"id": "59661", "url": "https://cs.wikipedia.org/wiki?curid=59661", "title": "Pancéřování", "text": "Pancéřování\n\nPancéřování znamená ochranu osob, zařízení či majetku před vnějším mechanickým poškozením, zejména úmyslným. Zároveň znamená i povrchovou ochrannou vrstvu, vyrobenou z kovu, kompozitu, keramiky nebo z kombinace těchto materiálů. V historii hrálo významnou úlohu při ochraně bojovníků (štít, kyrys, přilba atd.), v současnosti je nejčastěji určena k ochraně lodě, tanku, letadla, obrněného vozidla atp. před nepřátelskou palbou. Při výrobě pancéřování je třeba přitom volit kompromis mezi dvěma požadavky: pancíř musí být co nejodolnější a chránit vozidlo co nejúčinněji a přitom být co možná nejlehčí, aby nesnižoval rychlost a životnost chráněného stroje. Tohoto účelu se dosahuje jednak volbou vhodných materiálů, jednak nerovnoměrným rozložením síly a tvarováním pancíře. Nezanedbatelná je ovšem i výrobní cena a složitost daného typu pancíře.\nNejen lidé, ale i zvířata hledají obranu před napadením predátory, případně i mechanickým poškozením zvenčí. Typickým příkladem je krunýř želvy nebo chitinová skořápka hmyzu. U člověka se především jednalo o ochranu citlivých částí těla (hlava, hruď) před zraněním v boji, kdežto pracovní přilby horníků a stavebních dělníků řadíme mezi ochranné pomůcky. Kožené i kovové přilby, štíty, hrudní pancíře (kyrysy) i chrániče končetin se našly už v předhistorických dobách a rozvíjely se až do novověku. Jistého vrcholu dosáhly v Evropě v 16. a 17. století v podobě ozdobných kovových zbrojí, které ovšem s rozvojem střelných zbraní ztrácely na významu.\n\nÚčinnost pancéřování závisí jednak na pevnosti jeho materiálu, ale také na jeho tvaru a struktuře (prohnutí, vyklenutí, různé vrstvy). Na materiálu závisí hlavně odolnost proti bodovým tlakům a nárazům (např. šípu neb střely), kdežto vhodný tvar lépe vzdoruje plošným tlakům.\n\nJak se zdokonalovaly a šířily střelné zbraně, ztrácela osobní zbroj smysl a zbyla z ní jen přilba. Pancéřování tak dnes znamená ochranu lodí, vozidel, letadel atd. proti střelám různého druhu. To může znamenat snahu,\nV posledním případě mluvíme o „aktivním pancéřování“, které například při doteku střely vybuchne a tím ji zničí. K utlumení střely se používá vrstvené pancéřování, kombinace ocelových vrstev s keramikou nebo i houževnatými tkaninami.\n\nPrvními masivně pancéřovanými bojovými prostředky byly lodě. I když první civilní loď ze železa byla spuštěna na vodu už v roce 1821, první vážné pokusy s pancéřováním válečných lodí proběhly až kolem poloviny 19. století, s masovou výrobou oceli a výkonnými parními stroji. První lodě s pancířem tloušťky 120 mm použila úspěšně Francie v Krymské válce (1853-1856). Úspěch takto chráněných lodí podnítil francouzskou admiralitu, konkrétně jejího hlavního konstruktéra Henri Dupuy de Lôme v roce 1858 ke stavbě první velké pancéřované lodi \"La Gloire\". Tato ještě dřevěná loď měla 120mm železný pancíř, což bylo technologické maximum, dosažitelné v té době. Británie odpověděla stavbou lodi HMS \"Warrior\", už stavěné z oceli, která měla na železném trupu 457mm vrstvu teakového dřeva a na ní 114 mm silný železný pancíř. Teakové dřevo mělo chránit trup i při velké deformaci pancíře a střelu tlumit.\n\nZa americké občanské války, při blokádě konfederace, se v Chesapeacké zátoce v roce 1862 střetly pancéřované lodě s dřevěnými válečnými loděmi i mezi sebou navzájem. Ukázalo se, že loď bez pancéřování nemá praktickou bojovou hodnotu. \n\nS postupným zdokonalováním materiálů i vývojem děl se měnily lodní pancíře. Kombinace železo – teakové dřevo – železo byla po zdokonalení výroby oceli nahrazena ocelo-železnými a po nalezení vhodných druhů oceli nakonec i čistě ocelovými pancíři. Svého vrcholu dosáhla konstrukce pancéřových lodí v první polovině 20. století ve formě bitevních lodí.\n\nPrvním typem pancéřování pozemních vozidel byl homogenní ocelový pancíř, který se objevil s příchodem prvních obrněných vozů a tanků a posádku chránil před pěchotou. Jeho účinnost lze zvýšit vhodným tvarováním ploch vozidla a jejich sklonem, který má vliv na úhel dopadu střely a tím i efektivní tloušťku pancíře. Toto opatření má účinek proti klasickým kinetickým průbojným granátům, avšak proti kumulativním nábojům je faktorem ovlivňujícím odolnost pancíře pouze jeho tloušťka (snižuje však pravděpodobnost aktivace nálože, ke které dochází jen při zásahu pod určitým úhlem). Homogenní pancíř je vyráběn ze slitinových ocelí tepelně zpracovaných ke zvýšení houževnatosti, pevnosti a povrchové tvrdosti. Je užit u tanků 1. a 2. generace.\n\nHomogenní pancíř je také používán pro pancéřování vozidel pro důležité osoby (politici, klíčoví svědci atp.) Takto pancéřovaná jsou většinou vozidla osobní, která se však vnějším vzhledem neliší od běžných typů. Bývá zesílen podvozek a instalován silnější motor, protože narostla i hmotnost vozidla. Přesné hodnoty tloušťky pancíře, jeho složení a stupeň odolnosti jsou utajovány automobilkami zabývajícími se výrobou těchto vozů. Neoficiální zdroje uvádějí, že pancéřovaná limuzína pro nejvyšší politiky je schopna zajistit přežití posádky i při zásahu staršími typy protitankových střel.\n\nBěhem druhé světové války vylepšovaly posádky své stroje různými přídavnými pancíři, např. náhradními pásy, pytli s pískem a podobně. Také se poprvé objevil experiment s vrstveným pancéřováním, kdy na tanku M4 Sherman bylo instalováno několik kapes s křemenným pískem.\n\nNehomogenní vrstvený pancíř se skládá z vícero vrstev, jako je ocel, hliníkové slitiny, keramické destičky, uhlíkových vláken, plastických hmot. Objevil se v 60. letech na sovětském tanku T64. V 80. letech (americký M1 Abrams a britský Challenger 1). Ti používají vrstvený pancíř, který se nazývá Chobham a byl vyvinut v Anglii.\n\nZákladem je homogenní pancíř, avšak uvnitř je keramická deska v kompozitovém pouzdře.\nTím prudce vzrostla odolnost pancéřových desek proti kinetickým a zejména kumulativním střelám HEAT. Kompozitové pouzdro tlumí rázy vznikající v pancíři. Za nevýhodu je nutno považovat fakt, že některé starší typy se nedaly tvarovat tak dobře jako homogenní pancíř (na tanku je lze rozeznat podle rovných ploch). Typickým příkladem je tank M1 Abrams a německý Leopard 2. I ruské tanky mají některá exponovaná místa kryta tímto pancířem (T-80, T-90). Vrstvený pancíř je široce užit u tanků 3. a 3,5. generace.\n\nVrstvený pancíř složený z desek oceli a aluminia lze najít např. na vozidle M2 Bradley. Tento pancíř není tak odolný jako keramický, ale vykazuje lepší vlastnosti než homogenní. Jeho pozitivem je nižší cena.\n\nReaktivní pancéřování (někdy též aktivní pancéřování) tvoří kovové schránky naplněné trhavinou mezi dvěma ocelovými plechy, rozmístěné na exponovaných místech tanku (jedná se tedy o přídavné pancéřování tanku). Při dopadu protitankové kumulativní střely na aktivní pancíř přivede kumulativní paprsek trhavinu k explozi, která vrhne ocelové plechy šikmo vzhůru. Tím se paprsku kumulativní střely staví do cesty stále další vrstva oceli (dokud se plechy nepropálí do konce), spotřebovává se energie kumulativního paprsku střely a narušuje se jeho kontinuita. Tak prudce klesne účinek střely na hlavní pancíř tanku pod reaktivním pancířem. Tento pancíř lze najít např. na modernizovaných verzích tanku T-80. Tento pancíř má ale zásadní nevýhody a proto je jeho použití omezené. Jednak nefunguje proti tandemovým střelám (celý se vybije na první), jednak mohou destičky masakrovat pěchotu doprovázející tanky, což je vysoce nežádoucí. Průkopníkem v použití reaktivního pancéřování byla Izraelská armáda.\n\nU tanků 4. generace se počítá s několika variantami. Britská armáda uvažuje o celokompozitovém pancéřování, které vykazuje zvýšenou odolnost oproti keramickému vrstvenému a má mnohem nižší hmotnost.\n\nAmerická armáda testuje systém elektromagnetického pancéřování. Pancéřování vozidla tvoří pancéřové desky, které fungují jako velký kondenzátor. Pokud senzorický systém zjistí přilétající střelu, vydá povel k vybití energie kondenzátoru do přibližující se střely. Dochází k deformaci nebo roztavení střely vlivem vysoké teploty. Tento systém funguje především proti kumulativním střelám, které obsahují velké množství vodivé mědi.\n\nPancéřování letadel je silně omezeno požadavkem na minimální hmotnost. Proto jsou jím vybaveny jen některé druhy letadel – speciálně bitevní letouny.\nPrvní pokusy s pancéřovou ochranou prováděly válčící strany za 1. světové války. Vznikly jak typy letadel, vybavené jen odnímatelnými pancéřovými pláty, chránícími posádku, tak i kompletně pancéřovaná letadla. Angličané sestrojili v roce 1915 těžký hydroplán s pancéřovou kabinou včetně neprůstřelných skel (A.D. 1000), ale ten se nevznesl výše než 10 m nad hladinu. V dalším roce války přišli Němci s letouny, vybavenými přídavnými pláty kolem prostoru posádky, nádrží a motoru. Než se stačilo pancéřování více vyvinout, válka skončila. Za druhé světové války se stalo pancéřování standardem pro bitevní letouny a je tomu tak dodnes. Silné pancéřování má například americký bitevník A-10 Thunderbolt II, kdy se uvádí, že část pilotní kabiny, tzv. \"titanová vana\", je odolná proti vysoce explozivním granátům až do ráže 23 mm (což byla ráže rychlopalného samohybného protiletadlového komplexu ZSU-23-4 Šilka). Jeho sovětskou obdobou byl letoun Suchoj Su-25. Silně pancéřované jsou rovněž bitevní vrtulníky, jako je například AH-64 Apache nebo Mil Mi-28. Některé jejich části mají podobně účinné pancéřování, zejména se jedná o kabinu a rotor. Méně účinné pancéřování, odolné proti běžným pěchotním zbraním najdete i u lehkého bitevního letadla L-159 Alca z Aera Vodochody.\n\n\n"}
{"id": "59662", "url": "https://cs.wikipedia.org/wiki?curid=59662", "title": "Bernard Montgomery", "text": "Bernard Montgomery\n\nBernard Law Montgomery, 1. vikomt z El Alameinu (17. listopadu 1887 – 24. března 1976) byl britský polní maršál, jeden z nejvýznamnějších britských velitelů druhé světové války. Později byl povýšen do šlechtického stavu jako 1. vikomt z El Alameinu. Stal se tak příslušníkem britské vyšší šlechty.\n\nDo armády vstoupil ve dvaceti letech. Bojoval v první světové válce, mimo jiné v první bitvě u Ypres, kde byl zraněn, a v bitvě na Sommě. Obdržel DSO a válku zakončil v hodnosti plukovníka. Po válce sloužil v Irsku, Palestině a Indii, mezi tím se v roce 1927 oženil s Elizabeth Caver. 5. srpna 1938 byl povýšen do generálské hodnosti.\nV době propuknutí druhé světové války velel části britského expedičního sboru dislokovaného v Belgii (1939–1940), jeho nadprůměrnému výkonu je přičítána úspěšná evakuace jeho mužů jakož i řady dalších od Dunkerque. V srpnu 1942 převzal velení britské 8. armády v severní Africe a porazil německé síly v bitvě u El Alamejnu. Vytlačil německé jednotky z Egypta a Libye až k Tunisu, kde spojil své úsilí s americkými jednotkami vyloděnými v Alžíru. V únoru přešly Montgomeryho síly pod velení amerického generála Eisenhowera a zúčastnily se dobytí Tunisu a invazí na Sicílii a do Itálie.\n\nV roce 1944 byl Montgomery povýšen do hodnosti polního maršála a velel spojeneckým silám během vylodění v Normandii v červnu 1944. Od srpna téhož roku vedl britské jednotky, které osvobodily Belgii. V září 1944 sice neuspěl s operací Market Garden, při níž se pokusil obsadit mosty v Arnhemu a Nijmegenu přes řeku Rýn. Jeho jednotky zakrátko vpadly do severního Německa a vstoupily do Dánska. Do února 1946 stál v čele britské okupační správy v Německu, poté se stal náčelníkem generálního štábu Britského impéria. Téhož roku mu byl udělen titul 1. vikomt Montgomery z Alamejnu.\n\nV dubnu 1951 se stal zástupcem nejvyššího velitele NATO. 18. září 1958 odešel do výslužby. Byl anglický poválečný hrdina.\n\n\n"}
{"id": "59663", "url": "https://cs.wikipedia.org/wiki?curid=59663", "title": "Proprium", "text": "Proprium\n\nProprium (\"proprius\" = vlastní, zvláštní, význačný apod.) je latinský výraz, který může mít více významů:\n"}
{"id": "59670", "url": "https://cs.wikipedia.org/wiki?curid=59670", "title": "Hegemonie", "text": "Hegemonie\n\nHegemonie (z řec. \"hegemon\" – „vládce“) je proces působení mocenských praktik, kterými vládnoucí skupiny ve společnosti udržují status quo, a to za pomoci budování preventivního souhlasu společensky podřízených skupin se společenským řádem. Lze ji též popsat jako uspořádání sil skupin způsobem, kdy jedna skupina – ať už přímo, či nepřímo – vládne ostatním bez potřeby použití hrubé síly.\n\nVládnoucí skupina či jedinec se nazývá hegemon.\n\nVe 20. století se tento pojem rozšířil díky práci italského marxistického filozofa a teoretika Antonia Gramsciho. Ten považoval hegemonii za schopnost dominujících tříd reprodukovat sociální a kulturní převahu nejen prostřednictvím násilí, ale též prostřednictví manipulativních praktik (tzv. kulturní hegemonie). Stojí podle něj na třech pilířích:\nTento fenomén však dle Gramsciho nemá nezvratné trvání; podřízené sociální skupiny si mohou vytvářet kontra-hegemonní sociální a mocenské formace, a vyzývat tak vládnoucí hegemonii na „ideový souboj“.\n\nGramsciho koncept hegemonie ovlivnil zejména od 70. let 20. století neomarxistickou a kulturální tradici výzkumu kulturních a mediálních témat v moderních a pozdněmoderních společnostech.\n\nVe starověku lze za hegemonii označit Peloponéský spolek, kterému vládla Sparta v 6. století př. n. l.\n\nVe 20. století byla ukázkou boje o světového hegemona studená válka, kdy o tuto roli mezi sebou soupeřily Spojené státy a Sovětský svaz. Společenství, která tyto země vytvořily, například NATO, EHS (které měla před změnou ekonomických zájmů na zájmy politické následovat EU), Varšavská smlouva či RVHP, ve velkém hegemonii připomínala. Po rozpadu Sovětského svazu jako jediná velmoc zůstaly USA, jejichž vliv neslábl, a naopak narostl. Proto jsou někdy převážně antiamerikanisty právě ony označovány za hegemona celého světa.\n\nSoučasný příklad hegemonie je vláda buržoazie a kapitalistický systém. Šíření prvků hegemonie, tzv. mediální manipulace, se děje též skrze masová média.\n\nTisk je dle Gramsciho nositelem manipulativních sdělení, které ovládají masy: udržuje status quo a občanům dává vědět, co je správné, co není a že je dobré se proti současnému systému nebouřit, jelikož poskytuje řadu výhod.\n\nTeprve Althausser však plně poukázal na to, že média jsou nositeli hegemonie a idejí s ní spjatými. Vysvětlil, že společenské instituce, jako jsou školy, média, náboženství aj., jsou tzv. ideologickým státním aparátem, zatímco armáda, policie, byrokracie a další jsou státním represivním aparátem. Přes ně je tedy udržován souhlas s hegemonií.\n\nHegemonismus je pojem označující dominanci nad skupinou lidí, jiným národem nebo skupinou národů, která je zdůvodňována kulturní nebo civilizační nadřazeností dominujícího subjektu (národa, státu). Zároveň může být hegemonismus vnímán jako protiakce s cílem odvrátit reálné nebo domnělé nebezpečí. Toto označení je tedy spojeno s mezinárodní politikou, a proto je jeho časté používání k označení typu nedemokratické vlády chybné.\n\nTermín hegemonie je použit v science fiction knize amerického spisovatele Dana Simmonse \"Hyperion\"\":\" \"Hegemonie člověka\". Tam označuje federativní společenství asi sto padesáti planet.\n\nTaktéž v románech Orsona Scotta Carda o Enderovi se objevuje termín Hegemon, kde jde o označení voleného vládce světa, jenž spolu s Polemarchem a Stratégem tvoří mocenský triumvirát.\n\n\n"}
{"id": "59685", "url": "https://cs.wikipedia.org/wiki?curid=59685", "title": "Investitura", "text": "Investitura\n\nPojmem investitura se ve středověku označovalo uvedení do úřadu, ať již šlo o uvedení vazala v držbu léna nebo o uvedení církevního hodnostáře do jeho úřadu.\n\nJako boj o investituru je znám zápas mezi římskými papeži a císaři o to, kdo bude v říši vybírat a uvádět do úřadu biskupy, arcibiskupy a opaty. Zahájil ho císař Jindřich IV. a papež Řehoř VII. v 70. letech 11. století. Ukončen byl wormským konkordátem, který v roce 1122 uzavřeli Jindřich V. a Kalixtus II.\n"}
{"id": "59696", "url": "https://cs.wikipedia.org/wiki?curid=59696", "title": "Pavel V.", "text": "Pavel V.\n\nPavel V., vlastním jménem Camillo Borghese (17. září 1552 – 28. ledna 1621) byl římskokatolický papež.\n\nPapežem byl zvolen 16. května 1605 ve věku 52 let a jeho pontifikát trval 15 let, 8 měsíců, 12 dní.\n\nPavel po svém zvolení upadl do vážných sporů s řadou italských městských států kvůli církevní autoritě. Benátky se pokusily postavit dva kněze před světský a nikoli před církevní soud a papež Pavel vyhlásil nad městem interdikt (1606). Benátky trvaly na tom, že to legální cestou udělat nemůže, a vykázaly každého, kdo papežův výnos zachovával. Následovala válka pamfletů a pohromu odvrátil pouze zásah Francie. Tato epizoda zle pošramotila papežovu pověst, Pavel se však obezřetnosti nenaučil. Byl to poslední případ vyhlášení papežského interdiktu nad samostatným státem.\n\nV roce 1613 papež odsoudil požadavek Francie řídit církev na francouzském území (požadavek známý jako galikanismus). V roce 1614 se mu dostalo odezvy deklarací, že francouzský král má svou korunu od Boha a že ve Francii tridentské dekrety vyhlášeny nebudou. Deklaraci nakonec poněkud pozměnili francouzští duchovní, kteří se zavázali, že je uveřejní prostřednictvím koncilů na venkově.\n\nTo vše církev trochu oslabilo, ale na druhou stranu je třeba si povšimnout, že Pavel prospěl Římu opravou akvaduktu císaře Traiana, který byl poté přejmenován na „Acqua Paola“, také dokončením hlavní lodi, průčelí a krytého sloupořadí baziliky sv. Petra.\n\nRovněž kanonizoval r. 1606 Řehoře VII. a r. 1610 Karla Boromejského, blahořečil Ignáce z Loyoly, Františka Xaverského, Filipa Neriho a Terezu z Ávily. Roku 1607 schválil založení Řádu Panny Marie Karmelské.\n\nZemřel 28. ledna 1621 na mozkovou mrtvici.\n\n"}
{"id": "59697", "url": "https://cs.wikipedia.org/wiki?curid=59697", "title": "Grażyna Millerová", "text": "Grażyna Millerová\n\nGrażyna Millerová [gražyna] (29. ledna 1957 Jedwabne [Podleské vojvodství] – 17. srpna 2009) byla polská básnířka a překladatelka z italštiny do polštiny a naopak. Od roku 1983 žila v Itálii. Je známa především jako překladatelka básnické sbírky Jana Pavla II. \"Římský triptych – Meditace\" z polštiny do italštiny (2003).\n\n"}
{"id": "59705", "url": "https://cs.wikipedia.org/wiki?curid=59705", "title": "Mpembův jev", "text": "Mpembův jev\n\nMpembův jev () označuje zdánlivě nesmyslnou a paradoxní skutečnost, že teplá voda může zmrznout (tj. změní se skupenství z kapalného na tuhé, změní se v led) dříve než voda studená. K tomuto jevu však nemusí dojít vždy (např. v menším prostoru (mrazáku) může teplá voda v nádobě příliš ovlivnit teplotu celého prostředí). Příčiny Mpembova jevu dosud nebyly uspokojivě objasněny.\n\nNejpravděpodobnější (i podle samotného Mpemby) se zdá podchlazení spojené s konvekcí. Přechlazená voda může totiž mít nižší bod tuhnutí u původně chladnější vody než u té původně horké.\n\nDále se uvádějí:\n\n\nVýzkumy žádné z těchto vysvětlení nepotvrdily, případně můžou Mpembův jev vysvětlovat jen zčásti; zatím jako nejpravděpodobnější se jeví možnost, že:\n\n\nNěkterá vysvětlení hledají původ mimo vlastní kapalinu: \n\nZdánlivě paradoxní jev nenarušuje fyzikální principy. Nejedná se totiž o fázový přechod na stejně připravené mikroskopicky ustálené kapalině. V případě, že je „studená“ voda připravena stejně jako „horká“, mrzne prvně uvedená dříve. Nejnázorněji to lze ukázat na (myšlenkovém) experimentu s časovým zpožděním. Stačí k tomu jediný vzorek vroucí vody (čímž je zaručena úplná chemická i fyzikální shodnost vzorku i chladicího prostředí). V okamžiku, kdy se dá mrznout, se spouští čas pro „horkou“ vodu; když po chvíli zchladne, spouští se čas pro „studenou“ vodu – je evidentní, že zmrznutí \"teplé\" vody bude trvat déle právě o dobu, za kterou musela vychladnout na \"studenou\".\n\nSkutečnost, že teplá voda mrzne dřív než studená, byla (i když pravděpodobně ne všeobecně) známá už dávno (zmiňuje se o ní např. Aristoteles, Francis Bacon, René Descartes, Giovanni Marliani) nebyla však dlouho předmětem systematického vědeckého výzkumu a upadla v zapomnění. V roce 1963 si tanzanský student Erasto B. Mpemba náhodou této skutečnosti všiml při přípravě zmrzliny ve školní kuchyni, později se dověděl, že zmrzlináři tuto metodu používají běžně. Jeho učitel fyziky jeho dotaz, proč k tomuto jevu dochází, odbyl s tím, že jde o nesmysl, a když na něm Mpemba trval, učitel sarkasticky prohlásil, že zřejmě nejde o běžnou fyziku, ale o „Mpembovu fyziku“. Analogickými termíny se pak ve škole mezi spolužáky stalo zvykem označovat nesmyslná tvrzení (Mpembova matematika atp.). Mpemba se však nevzdal a (k pohoršení svého učitele fyziky) se zeptal na tuto skutečnost fyzika Denis G. Osborna při jeho návštěvě na škole. Ten na dotaz rovněž odpovědět neuměl, ale slíbil, že jev vyzkouší. Ke svému překvapení pak zjistil, že Mpemba má zřejmě pravdu. Své závěry oba zveřejnili v květnu v roce 1969. Tím povědomí o tomto jevu znova proniklo do vědecké veřejnosti a jev byl nazván Mpembovým jménem. Mpemba tohoto jevu rovněž využil k tomu, aby vyhrál sázku.\n\n\n\n\n\n\n\n\n"}
{"id": "59707", "url": "https://cs.wikipedia.org/wiki?curid=59707", "title": "Druhá křížová výprava", "text": "Druhá křížová výprava\n\nDruhá křížová výprava bylo vojenské tažení vyhlášené papežem Evženem III. roku 1146 jako reakce na dobytí Edessy mosulským vládcem Zengím. Edessa byla prvním křižáckým státem založeným v průběhu první křížové výpravy (1095–1099) ve Svaté zemi a i prvním státem, který byl muslimy vyvrácen. Druhá křížová výprava byla první výpravou ve znamení kříže, v jejímž čele stanuli evropští králové, německý Konrád III. a francouzský Ludvík VII. Účastnilo se také množství významných evropských feudálů, včetně českého knížete Vladislava II. Armády obou králů pochodovaly odděleně napříč Evropou až do Byzantské říše. Na turecké teritorium jako první vstoupili Němci, ale u Dorylaia byla armáda přepadena a téměř vyhlazena. Poté se zbytky německé armády spojily s Francouzi, se kterými dorazili až do Antiochie a následně do Jeruzaléma. S jeruzalémským dvorem křižáci naplánovali výpravu na Damašek. Ta však skončila naprostým fiaskem. Pro muslimy to bylo velké vítězství a Zengí se po neúspěšné výpravě Damašku zmocnil, čímž byla muslimská fronta proti křižáckým státům opět o něco jednotnější. Sjednocení muslimů na Předním východě dokončil Saladin a jeho symbolem se nakonec stalo dobytí Jeruzaléma roku 1187.\n\nJediným úspěchem této výpravy bylo dobytí Lisabonu roku 1147, k němuž přispěl kontingent vlámských, anglických a německých křižáků, když se při cestě ze Severního moře do východního Středomoří na žádost místního biskupa zastavil v Portugalsku. Mezitím němečtí rytíři, kteří odmítli s králem Konrádem táhnout do Svaté země, započali ve východní Evropě první z křížových výprav proti pohanským kmenům v Pobaltí. Ty se pak opakovaně staly součástí evropských dějin na celá staletí.\n\nPo první křížové výpravě a menším křižáckém tažení roku 1101 se ve Svaté zemi utvořily tři křižácké státy: Jeruzalémské království, Antiochijské knížectví a Edesské hrabství. Čtvrtý stát, Hrabství Tripolis, byl založen roku 1109 po dobytí Tripolisu. Edessa se nacházela nejseverněji. Tento největší, ale také nejslabší a nejméně zalidněný křižácký stát byl téměř celý obklopen muslimskými státy artukských, danišmendovských i seldžuckých Turků. Hrabě Balduin Le Bourg i jeho nástupce Joscelin z Courtenay byli po porážce edessko-antiochijské aliance u Harranu zajati Jekermichem z Mosulu. Oba dva, Balduin již jako jeruzalémský král a Joscelin jako hrabě z Edessy, roku 1122 upadli do zajetí znovu. Roku 1131 Joscelin z Courtenay zemřel a jeho nástupce, Joscelin II., se musel proti turecké hrozbě spojit s Byzantskou říší. Roku 1143 však zemřel byzantský císař Jan II. i jeruzalémský král Fulko z Anjou, čímž Joscelin II. ztratil mocné spojence. Zároveň byl znesvářen s ostatními křižáckými vládci, hrabětem z Tripolisu Raimondem II. a zejména s knížetem Raimondem z Poitiers. Mezitím seldžucký atabeg z Mosulu Zengí roku 1128 připojil ke své říši Aleppo. Zengí s jeruzalémským králem Balduinem II. poté zaměřili svou pozornost na Damašek, před jehož hradbami byl v roce 1129 Balduin poražen. Dynastie Búríjovců, která městu vládla, se později spojila s jeruzalémským králem Fulkem. Zengí město oblehl v letech 1139 a 1140.\n\nRoku 1144 se hrabě Joscelin II. spojil s artukskými Turky a vytáhl s téměř celou edesskou armádou na pomoc artukskému vládci Kara Arslanovi v boji s Aleppem. Po smrti krále Fulka měl Zengí v oblasti převahu, pospíšil si na sever, obešel Joscelinovu armádu a napadl Edessu. Joscelin požádal o pomoc Jeruzalémské království i Raimonda z Poitiers, ale ten odmítl Joscelinovi pomoc poskytnout. Po měsíčním obléhání 24. prosince 1144 město padlo. Jeruzalémský konetábl Manassés de Hierges okamžitě vyslal z Jeruzaléma posily, ale ty nemohly dorazit včas. Joscelin se stáhl do západních teritorií hrabství, do pevnosti Turbessel, ale celý východ byl ztracen. Zengí po úspěchu u Edessy začal být znám jako \"al-Malik al-Mansúr\" – \"Vítězný král\". Ale roku 1146 byl Zengí zavražděn svým sluhou Jarankešem. Říši si rozdělili synové. V Mosulu vládl starší syn Saíf ad-Dín Ghazi I., v Aleppu nastoupil mladší Núr ad-Dín.\n\nPo Zengího smrti se hrabě Joscelin II. pokusil v listopadu 1146 s pomocí oddílů z Jeruzaléma, o znovudobytí Edessy, byl však vojsky Núr ad-Dína odražen. Antiochijský kníže Raimond z Poitiers ohroženému Edesskému hrabství nepomohl, pochopil však, jaké nebezpečí hrozí jeho vlastnímu knížectví. Po dobytí Edessy odcestoval okamžitě do Konstantinopole, aby složil císaři Manuelovi I. požadovaný lenní hold a požádal ho o pomoc. Současně putovali do západní Evropy antiochijští a jeruzalémští vyslanci.\n\nZprávy o pádu Edessy donesli do Evropy jako první poutníci počátkem roku 1145, a následovala je poselstva z Antiochie, Jeruzaléma i Malé Arménie. Biskup Hugo z Jabaly zprávy přednesl papeži Evženu III., který 1. prosince 1145 vydal bulu \"Quantum praedecessores\", kterou svolával druhou křížovou výpravu. Papež Evžen v té době nesídlil v Římě, ten držela protipapežská komuna Arnolda z Brescie, sídelním městem Svatého otce bylo Viterbo. Počáteční odezva na křížovou výpravu byla malá, což jen vykreslilo papežovu vlastní malou autoritu. Svou bulu papež adresoval především francouzskému králi Ludvíkovi VII. a ten svůj záměr oznámil dvoru v Bourges o Vánocích roku 1145. Protože se ve svých prohlášeních o papežovi ani nezmínil, zůstává otázkou, zda o \"Quantum praedecessores\", vydané jen tři týdny před tím, skutečně věděl či nikoliv. Francouzští feudálové však králův záměr přijali chladně, což nábožensky založeného Ludvíka velmi pohoršilo. Účast šlechticů na kruciátě si takticky nevynucoval, rozhodl se přesvědčit je po dobrém. Na Velikonoce král připravil za pomoci opata Bernarda z Clairvaux další shromáždění, kde se pokusil své vazaly opět získat pro výpravu. Počátkem března byla vydána papežská bula v lehce pozměněné verzi znovu a tento dokument byl již přijímán jako oficiální podnět k vyhlášení křížové výpravy.\n\nPapež Bernarda pověřil propagací křížové výpravy a udílením odpustků pro účastníky, které schvaloval i papež Urban II. během první křížové výpravy. Shromáždění bylo svoláno do města Vézelay a když se rozneslo, že řečnit bude i Bernard z Clairvaux, přijížděli lidé z celé Francie. Přítomen byl rovněž král, jeho manželka, Eleonora Akvitánská a mnozí významní francouzští feudálové. Bernard k zástupům promluvil pod širým nebem, protože podobně jako v Clermontu roku 1095 se sešlo tolik lidí, že se nevešli do katedrály. Přesná Bernardova řeč se nezachovala, ví se však, že přečetl \"Quantum praedecessores\" a vyzval prosté lidi, aby papežovu výzvu uposlechli. Reakce krále, šlechticů i lidí byla velmi bouřlivá, všichni si začali horlivě přišívat kříže na oděv. Bernard sám provedl velmi emotivní gesto, když si sundal svou mnišskou kutnu, nechal ji roztrhat, aby z jejích cárů bylo možno našívat kříže. Úspěch Evženovy výzvy byl od té chvíle zaručen.\n\nBernard z Clairvaux byl dobrým řečníkem, filosofem i organizátorem. Jeho agitace, které významně doplňovala i Bernardova kancelář, byly na ještě vyšší úrovni, než plamenná prohlášení první křížové výpravy. Druhá křížová výprava se však od té první výrazně lišila především tím, že byla mnohem více záležitostí vysoké politiky a mocných feudálů. Také se v mnohem menší míře objevovali lidoví kazatelé, kteří by rozdmýchávali náboženskou euforii, mimo jiné proto, že se tomu sama církev snažila zabránit. Rovněž protižidovské vášně nebyly tak intenzivní, jako koncem 11. století během lidových křížových výprav. Přesto, když Bernard pobýval ve Flandrech, donesly se k němu zprávy, že v severní Francii a Porýní člen Bernardova vlastního řádu cisterciáků Rudolf rozněcuje protižidovské nepokoje pod záminkou, že Židé nepřispěli k záchraně Božího hrobu. Arcibiskupové Mohuče a Kolína nad Rýnem proti útokům na Židy důrazně protestovali a Bernard okamžitě odcestoval do Kolína, kde Rudolfova kázání odsoudil a samotnému mnichovi nařídil návrat do kláštera. Násilí se pak podařilo rychle zastavit.\n\nBernard se poté vydal na cestu po jižním Německu a o Vánocích roku 1146 se připojil ke dvoru německého krále Konráda ve Špýru. Na Štědrý den měl Bernard kázání před králem a jeho dvorem, ale překvapivě na Konráda nedokázal svým projevem zapůsobit. Bernardovo kázání o dva dny později bylo plamenější a tentokrát se mu již podařilo Konráda nadchnout pro křížovou výpravu. Spolu s Konrádem přijal kříž z Bernardových rukou i jeho synovec Fridrich I. Barbarossa. V říši předcházelo zahájení tažení na jaře 1147 vyhlášení zemského míru, který zklidnil situaci a odvrátil hrozící vnitropolitickou konfrontaci. 13. března roku 1147 Konrád svolal sněm do Frankfurtu nad Mohanem, kde také padla myšlenka uspořádat křížovou výpravu i do jiných oblastí, než byla Svatá země.\n\nKřížová výprava tak již měla konkrétní rysy. Zatímco Francouzi se rozhodovali mezi cestami přes Itálii a přes Balkán, Konrád zvolil cestu přes Uhersko.\n\nKe křížové výpravě do Svaté země se přihlásilo množství jihoněmeckých feudálů. Avšak velmoži ze severoněmeckých oblastí nebyli tak nadšení. Stáli před volbou, zda se přidají ke Konrádově výpravě na východ, či k výpravě proti pohanským slovanským kmenům žijícím v povodí Labe a Odry. Papež Evžen německým rytířům, kteří se rozhodli pro tažení na sever, jejich rozhodnutí schválil a 13. dubna vydal bulu \"Divina dispensatione\". Bula stanovovala, že není rozdíl v duchovní odměně pro křižáky, kteří táhnou na sever místo do Svaté země. Rytíři, kteří se připravovali na křížové tažení proti pohanům byli především Dánové, Sasové a Poláci, ale nechyběli také mnozí Češi. Vrchní velení získal papežský legát Anselm z Havelbergu, samotnému tažení však prakticky veleli jednotliví velmoži ze saských rodů, např. Askánců, Wettinů či hrabat ze Schauenburgu.\n\nZnervoznění německou účastí na křížové výpravě, Obodrité, kmenový svaz polabských Slovanů, podnikl v červnu roku 1147 vpád na německé území. Křižáci proti Obodritům vytáhli v pozdním létě 1147 a poté, co se jim podařilo úspěšně vytlačit Slovany z křesťanských oblastí, zaměřili se na obodritskou pevnost Dobin a veletskou pevnost v Demminu. Křižáci, mezi nimiž byl i dánský král Knut V. a jeho spoluvládce Sven III., markrabě Severní marky Albrecht Medvěd i saský vévoda Jindřich Lev, zaútočili nejprve na Dobin. Někteří z křižáků začali drancovat okolí, jiní ale plundrování neschvalovali, protože tuto zemi nevnímali jako zemi nepřátel, ale jako dobyté území, které jim patří. Saské vojsko pod velením Jidřicha Lva u Dobinu ustoupilo poté, co kníže Niklot souhlasil, že přijme křest. Obléhání Demminu však úspěšné nebylo a křižácká armáda se tedy nechala markrabaty odklonit do Pomořanska. Armáda táhla na východ až dosáhla města Štětín, které však již bylo křesťanské, a po setkání křižáků s místním biskupem Albrechtem a knížetem Ratiborem I. se křižácká armáda rozpadla. Výzva Bernarda z Clairvaux ke křížové výpravě proti Slovanům byla nesmlouvavá:\n\nNicméně křížová výprava z velké části selhala i při pokusu obrátit na křesťanství slovanské Venedy. Sasové dosáhli sice obrácení pohanů v Dobinu, ale Slované se ke svým pohanským zvykům vrátili, jakmile se křižácká vojska rozpadla. Albrecht z Pomořan napsal:\n\nJako dohra křížové výpravy, bylo Meklenbursko a Pomořansko především saskými křižáky Jidřicha Lva vydrancováno. Tento čin oslabil vliv Slovanů v oblasti, což v budoucnu omezilo jejich odpor vůči křesťanské expanzi a napomohlo křesťanům v následujících desetiletích přinést další vítězství.\n\nItalské městské republiky se od druhé křížové výpravy distancovaly, načež si Janov od papeže vyžádal svolení soustředit se na válku proti Maurům na Pyrenejském poloostrově. Papež na jaře roku 1147 schválil rozšíření křížové výpravy v rámci reconquisty také na Pyrenejský poloostrov, a králi Alfonsi VII. dovolil považovat jeho tažení proti Maurům za součást druhé křížové výpravy. V květnu 1147 vyrazil na cestu po moři do Svaté země kontingent z anglického Dartmouthu s anglickými a vlámskými křižáky na palubě. Kvůli špatnému počasí byli Angličané donuceni 16. června 1147 přistát v severoportugalském městě Porto, v ústí řeky Duero. V Portu byli křižáci místním biskupem požádáni, aby se setkali s králem Alfonsem Portugalským. Křižáci Alfonsovi přislíbili za podíl na kořisti pomoc při útoku na Lisabon, jenž byl centrem muslimské moci v oblasti a základnou pirátů.\n\nObléhání Lisabonu začalo 1. července a 25. října, po čtyřech měsících bojů, maurští vládcové souhlasili s kapitulací vyhladovělého města. Křižáci slíbili, že Maury nechají v klidu odejít, ale jakmile obránci otevřeli brány, křižáci vtrhli do města a všechny muslimy zmasakrovali.\n\nDobytí Lisabonu představovalo pro křesťanstvo trvalý a cenný zisk. V okolí města se nacházely velké plochy úrodné půdy, které nyní ležely ladem a pro Portugalsko byli zapotřebí křesťanští osadníci. Většina Angličanů a Vlámů proto již do Svaté země nepokračovala, ale natrvalo se usadila v Portugalsku. Dokonce prvním lisabonským biskupem se po dobytí města stal Angličan a samotný Lisabon se následně stal hlavním městem Portugalského království. Menší část křižáků se však rozhodla pokračovat v křížové vpravě a vydala se na další cestu do Svaté země.\n\nV době, kdy křižáci s Portugalci bojovali u Lisabonu, se král Alfons VII. spolu se svým švagrem Ramonem Berenguerem IV. z Barcelony a kontingenty katalánských a francouzských křižáků pokoušel dobýt bohaté maurské přístavní město Almería. S podporou spojeného pisánsko-janovského loďstva se křižákům v říjnu 1147 město podařilo obsadit. Ramon Berenguer poté vpadl na území taifátů Valencie a Murcie roku 1145 se odtrhnuvších od Almorávidů. V prosinci 1148 barcelonský hrabě po pětiměsíčním obléhání, za pomoci francouzských a janovských křižáků, dobyl Tortosu. Následujícího roku do Berenguerových rukou padla také Fraga, Lleida a Mequinenza na soutoku řek Segre a Ebro.\n\n16. února 1147 se francouzští rytíři shromáždili v Étampes, aby projednali detaily tažení. Němci již měli trasu naplánovanou přes Uhersko, protože sicilský král Roger II. byl Konrádovým nepřítelem stejně, jako byl nepřítelem byzantského císaře. Mnozí francouzští páni prosazovali cestu přes Itálii a následně po moři, byli to především ti, kteří neměli s Byzancí nejlepší vztahy a dávali přednost spojenectví s Rogerem a jeho sicilskými Normany. Nicméně nakonec převážil názor táhnout přes Uhersko stejnou cestou, jako táhli Konrádovi Němci. Tažení bylo zahájeno 15. června. V době nepřítomnosti krále byli zvoleni regenty království hrabě Vilém z Nevers a opat Suger a sama církev se zaručila za bezpečnost Francie po dobu křížové výpravy. To znamenalo vzhledem k vnitřním komplikacím v počátečním období Ludvíkovy vlády posílení ústřední moci a prestiže trůnu a stalo se potvrzením, že spojenectví mezi pařížským dvorem a papežskou kurií pokračuje.\n\nKonrádova vláda v říši procházela v té době vnitřní i vnější krizí. Proti Rogerově hrozbě říšským zájmům v Itálii se Konrád III. spojil s byzantskou říší. Přestože Roger Sicilský zpočátku přislíbil svoji účast na připravované kruciátě, ztratil brzy zájem a roku 1146 zahájil dobytím ostrova Korfu expanzi proti Byzanci. Dále vyplenil ostrov Kefalonii a pronikl až ke Korintu, Thébám a na Euboiu, a poškodil tak Byzanc v době, kdy se její vojska soustřeďovala na východě říše. Ve Svaté říši římské byl 13. března 1147 zvolen římským králem Konrádův syn Fridrich a jeho regentem se stal arcibiskup Jindřich z Mohuče. Hlavními propagátory výpravy se v Německu stali opat Adam z Ebrachu a biskup Ota z Freisingu. Konrád plánoval vydat se na cestu již o Velikonocích, ale německá armáda nakonec vyrazila až v květnu.\nNěmečtí křižáci, doprovázení papežským legátem, kardinálem Theodwinem, vyrazili z Řezna v květnu 1147. Konrádovo vojsko čítalo na 20 000 mužů a tvořili ho velmoži z celé říše, nejen Němci, ale také Češi se svým knížetem Vladislavem II. a frankofonní Lotrinčané. Ve Vídni se ke Konrádovi připojil i štýrský markrabě Otakar III. Ačkoliv byl uherský král Gejza II. Konrádovým nepřítelem, výpravu nechal v klidu projít zemí a vydatně ji podporoval. Protože na rozdíl od první křížové výpravy tentokrát křižáci nepřicházeli na pozvání byzantského císaře, setkalo se ještě v Uhrách s Konrádem byzantské poselstvo s dotazy, zda německá armáda přichází v míru či nikoliv. Byzantinci krále Konráda přiměli k přísaze loajality vůči císaři Manuelovi I., ale Konrád se odmítl zavázat navrátit všechna potenciálně dobytá města v Anatolii Byzanci. Přesto sám císař, který byl v té době na válečném tažení v Anatolii, uzavřel příměří s ikonyjským sultánem a s vojskem se vrátil do Konstantinopole, protože křižáky považoval za větší hrozbu, než Turky. Byzantinci vyslali naproti křižákům menší pořádkové oddíly, které křižáky měly doprovázet do Konstantinopole.\n\nNěmecká armáda byla špatně ukázněná a docházelo k častým bitkám mezi Němci a Byzantinci. Křižáci napadli Filipopolis, který vydrancovali. O pár dnů později zaútočili na kláštery u Adrianopole, kde zmasakrovali všechny mnichy. U Adrianopole podnikl byzantský generál Prosuch protiútok a strhla se bitva mezi ním a Konrádovým synovcem Fridrichem Barbarossou. Vztahy mezi Konrádem a Manuelem byly napjaté a císař Konráda požádal, aby se i s armádou rychle přeplavil přes Helespont do Anatolie a ke Konstantinopoli se vůbec nepřibližoval. Konrád odmítl a 10. září jeho armáda dorazila k hlavnímu městu Byzantské říše, kde byl Konrád ubytován v předměstském paláci Filopatheion. Němci začali v okolí Konstantinopole rabovat a když Manuel požadoval, aby Konrád chování svých vojáků zarazil, Konrád arogantně odpověděl, že příští rok přitáhne znovu, aby Konstantinopol dobyl.\nSpor se však díky císařovně Bertě, která byla Konrádovou sestrou, podařilo urovnat. Manuel pak Konráda požádal, zda by mu půjčil část své armády na pomoc proti sicilským Normanům Rogera II., kteří v té době drancovali řecká města. Konrád Manuelovu žádost odmítl, protože se obával ještě většího nepřátelství sicilského krále. Navíc měl Konrád potíže se svými lotrinskými oddíly. Lotrinčané se chtěli připojit k vojsku francouzského krále, které se přibližovalo ke Konstantinopoli a naopak dříve dorazivší boje nedočkaví francouzští rytíři se chtěli připojit ke Konrádovým mužům. Nakonec německý král souhlasil s přesunem vojska do Anatolie, zatímco Lotrinčané zůstali v Konstantinopoli, aby počkali na Francouze.\n\nManuel Konrádovi radil, aby se do Sýrie vydal cestou podél pobřeží, která byla sice delší, ale pod kontrolou byzantského námořnictva. Konrád dorazil do Nikaie, odkud se sám rozhodl táhnout na hlavní město rúmských Seldžuků Iconium. V polovině října 1147 vyrazil z Nikaie a své vojsko rozdělil do dvou skupin: první, složená převážně z civilistů pod velením Oty z Freisingu táhla podél egejského pobřeží, zatímco král s rytíři zamířil do vnitrozemí. Konrád deset dnů postupoval byzantským územím, ale 25. října byla jeho nepřipravená armáda u Dorylaia, kde první křížová výprava rozdrtila Kilič Arslanovy Turky, přepadena. Turci se vrhli na roztroušené křižáky, kteří se hrnuli po celodenním pochodu k řece napít, se svou typickou nájezdnickou taktikou útok-ústup a téměř celou křesťanskou armádu zničili. Konrád se asi s desetinou vojska probil z pasti a o několik dnů později se dostal zpět do Nikaie. Cestou byl zadní voj neustále napadán tureckými jezdci. Z Konrádovy armády zbyl jen sbor jezdců, zatímco prakticky celá pěchota zůstala u Dorylaia, kde byla pobita a přeživší odvlečeni do otroctví.\n\nOta z Freisingu s vojenským doprovodem vyrazil na jih k byzantské pevnosti Attalia, podél byzantsko-tureckých hranic. U Laodikeje byla výprava napadena a částečně pozabíjena Turky. Padl zde i hrabě Bernard z Trixenu. Přeživší se poté dali na ústup k jižnímu pobřeží, ale mnoho jich cestou zemřelo hladem a vyčerpáním. V únoru 1148 byla výprava napadena znovu a Turci jí způsobili další těžké ztráty. Sám biskup byl s malou družinou oddělen od hlavní skupiny a nakonec se mu podařilo dostat se až do Attaleie na pobřeží Středozemního moře, odkud se po moři dostal do Sýrie.\n\nShromaždištěm francouzské křižácké armády byly Mety. Vojsko bylo menší než německé, asi patnáctitisícové. I přesto byla Ludvíkova výprava velkolepá, kromě samotného krále byla přítomna i královna Eleonora Akvitánská se svými vazaly a dvorními dámami a mnoho francouzských feudálů z Lotrinska, Bretaně, Burgundska a Akvitánie. Oddíly z Provence vedl hrabě Alfons z Toulouse, který však počkal až do srpna a poté se vydal do Svaté země po moři. Ke králi se připojil také velmistr řádu templářů Everard des Barres se sborem rekrutů určených pro Svatou zemi. Francouzští křižáci vyrazili stejnou trasou jako Němci, ale o měsíc později. Ve Wormsu se k nim připojily oddíly normanských křižáků z Anglie a Normandie.\n\nLudvíkovi křižáci byli mnohem ukázněnější, ke králi vzhlíželi s obdivem. Svůj podíl na atmosféře provázející tažení měl i v Metách Ludvíkem vyhlášený \"táborový řád\", na nějž museli přísahat všichni vůdci. Také cesta byla klidnější, ačkoliv uherská země byla ve válečném stavu. Mezi králem Gejzou II. a Borisem, synem zemřelého uherského krále Kolomana vznikla válka o trůn. Poražený Boris prchl k Ludvíkovi, který mu poskytl azyl a odmítl jej vydat králi Gejzovi. Ludvík však přislíbil, že nechá Borise uvěznit. Ludvík táhl územím, které předtím vyplenili Konrádovi křižáci a Francouzi tak měli nedostatek potravin. Přesto nezačali drancovat a v Konstantinopoli byl Ludvík přijat přátelsky. Francouzi se zde setkali s německou částí kruciáty. Němci na příchozí pohlíželi s nevraživostí a mimo to Lotrinčané vypověděli, jak špatně s nimi Němci nakládali. Vztahy mezi francouzským a německým vojskem se rychle zhoršily.\n\nS Ludvíkem se Manuelovi vyjednávalo lépe, než s Konrádem. Přesto i Ludvík se odmítl zavázat vydání dobytých anatolských území Manuelovi. Mnozí francouzští rytíři byli navíc pobouřeni, že císař uzavřel příměří se sultánem Mesudem I. a volali po spojenectví s Rogerem Sicilským a útoku na Konstantinopol, ale Ludvíkovi se podařilo je zklidnit.\n\nKdyž se v Konstantinopoli k Ludvíkovi připojily i armády z Auvergne, Savojska a Montferratu, které na vlastní pěst prošly Itálií, v Brindisi se nalodily a nechaly se přeplavit do Dyrrhachionu na balkánském pobřeží, byla křižácká armáda za pomoci byzantských lodí přeplavena přes Bospor do Anatolie. Hned poté Manuel nechal přerušit zásobování Francouzů a když tak nakonec donutil Ludvíka ke složení požadované přísahy, zásobování obnovil. V Nikaii Ludvíka očekávalo německé poselstvo, které žádalo o setkání francouzského krále s německým králem Konrádem. Ludvík svolil a odjel do Konrádova ležení, které bylo střežené byzantskými oddíly, aby Němci, kteří ztratili všechny své zásoby a zavazadla, nevydrancovali široké okolí. Ludvík, pod podmínkou cesty podél pobřeží, vyslyšel Konrádovu žádost o spojení zbytků německého vojska s francouzským.\n\nByzantinci nemohli křižákům poskytnout žádné doprovodné jednotky, neboť říšské armády byly vázány obrannou válkou proti sicilským Normanům. Tím se vstup druhé křížové výpravy do Asie lišil od té první. Přesto jako první křížová výprava, i tentokrát se křižáci nakonec zavázali navrátit všechna dobytá anatolská města Byzantské říši. Ludvík si zvolil cestu podél pobřeží, územím jež sice patřilo Byzanci, ale východní hranice říše byly velmi neklidné a pravděpodobnost tureckého přepadení byla vysoká. Křižáci došli do Efesu, kde však Konrád onemocněl a musel se vrátit do Konstantinopole, kde byl vlídně přijat císařem. Ludvík poté ignoroval všechny Manuelovy rady a stočil se do vnitrozemí. Skupina Turků křižáky přepadla nedaleko Efesu, ale v malé potyčce Francouzi zvítězili. Během zimy Turci pořádali na křižácké kolony guerillové nájezdy. Vánoce křižáci strávili v maiandsroském údolí a 1. ledna se utkali s tureckým vojskem u pisidijské Antiochie, která byla v byzantských rukách. Turci zaujali obranné pozice na mostě přes řeku Anthius, čímž znemožnili rytířům přímý úder. Přesto se křižákům podařilo Turky zatlačit a obrátit na útěk. Ti následně hledali útočiště v Antiochii a byzantský guvernér Turky vpustil do města, což u křižáků vyvolalo opovržení. Křižáci poté dorazili do Laodikeje a odtud se vydali na jih do Attaleie. Cesta do Attaleie byla těžká, křižáci měli málo zásob, horské cesty byly nebezpečné a turecké útoky byly na denním pořádku. Poutníci po cestě naházeli mrtvoly německých křižáků ze skupiny Oty z Freisingu, který oblastí prošel krátce před nimi.\n\nBěhem jednoho přechodu horského průsmyku spatřil předvoj konečně zelené údolí a ačkoliv měli vojáci nařízeno průsmyk držet, dokud nedorazí ostatní, nechali se královnou Eleonorou, která musela být nesena v nosítkách, přemluvit, aby opustili nehostinný vrchol průsmyku a vydali se do údolí. Na vrcholu štítu je čekal oddíl Turků, který okamžitě napadl střed kolony, kde byli jen neozbrojené karavany mezků se zavazadly. Král Ludvík se nacházel až v zadním voji, což bylo místo běžně považované za nejvíce ohrožené. Snažil se dostat k místu boje, ale cesta byla příliš úzká a doprovodné rytíře zastavila. Sám se dostal až na místo střetu, což se mu stalo téměř osudným. Turci králi zabili koně, nakonec si proklestil cestu na vrchol hory, kde se zády postavil ke skále a vzdoroval přesile až do tmy, kdy protivníci boj ukončili a ustoupili. Následné vyšetřování bylo neúspěšné, viník pohromy nebyl nalezen a hlavním velením výpravy byl pověřen velmistr templářského řádu. Armáda se začala rozpadat. Do Attaleie křižáci dospěli v únoru 1148.\n\nV Attaleii však křižáci nebyli přijati s nadšením. Obyvatelé na křižáky pohlíželi jako na barbary, kteří na ně jen přitahují tureckou pozornost. Město nemělo dostatek ubytovacích kapacit ani zásob. Křižáci obviňovali ze své tíživé situace byzantského císaře, který jim dle jejich názoru neposkytl pomoc a paktoval se s Turky. Ludvík se rozhodl pokračovat do Sýrie po moři. V únoru však zuřily zimní bouře, navíc okolní moře byla nechvalně proslulá díky pirátům. Většina Ludvíkem objednaných lodí nakonec nedorazila. Ludvík tedy nechal nalodit sebe, dvůr a část rytířů. Velení nad zbytkem vojska přenechal hraběti Thierrymu Flanderskému s rozkazem armádu do Svaté země dostat na dalších lodích, které měly připlout. Ludvíkův odchod byl však interpretován jako porušení povinností velitele a pozdější kronikáři našli viníka v byzantském císaři. Po králově odjezdu se attalejští Řekové nad křižáky slitovali a poskytli jim přístřeší ve městě. O několik týdnů později pak dorazily další lodě, na které se hrabě Thierry se zbytkem rytířů nalodil. Pěším vojákům a poutníkům, kteří na zaplacení přepravy neměli peníze, poradil, aby se do Antiochie dostali na vlastní pěst. Téměř všichni opěšalí poutníci bez velitelů a bez zásob zemřeli vyčerpáním, hlady nebo byli pozabíjeni tureckými nájezdníky. Zlomek z nich nakonec koncem jara skutečně dorazil do Antiochie.\n\nDne 19. března 1148 se Ludvík VII. vylodil v přístavu Saint-Symeon v Antiochii. Zde byl uvítán antiochijským knížetem Raimondem z Poitiers, který byl zároveň strýcem královny Eleonory. Navzdory obtížné cestě a utrpěným újmám představovali francouzští rytíři, kteří neutrpěli zdaleka takové ztráty jako pěchota, značnou vojenskou sílu a téměř všichni křižáčtí vládci krále žádali o pomoc. Joscelin II. žádal o podporu při znovudobytí Edessy a hrabě Raimond z Tripolisu Ludvíka chtěl požádat, aby mu Francouzi pomohli při znovudobývání hradu Montferrand a několika dalších pohraničních pevností. Z Jeruzaléma zatím osobně dorazil jeruzalémský patriarcha s pozváním do Jeruzaléma a také se zprávou o uzdravení německého krále Konráda. Joscelin z Edessy a Raimond z Poitiers, byli stále znesváření, tak se možnost případné pomoci pro Joscelinovo hrabství v Antiochii nijak zvláště neprojednávala. Ani pomoc Raimondovi z Tripolisu při dobývání jeho hradů na tripolsko-muslimském pomezí nevypadala pro Ludvíka prestižně. Ostatně Raimond z Tripolisu nenaléhal; důvodem byla účast hraběte Alfonse z Toulouse na křížové výpravě. V Tripolisu měli stále na paměti, že rod hrabat z Tripolisu, větev rodu Raimundovců, byla založena nelegitimním synem hraběte Raimonda IV. z Toulouse Bernardem, zatímco Alfons z Toulouse byl legitimním synem Raimonda IV. a mladším bratrem Bernarda; pro Raimonda z Tripolisu tu bylo riziko, že by si Alfons z Toulouse mohl činit nárok na Hrabství Tripolis.\n\nRaimond z Poitiers králi navrhl společný útok francouzských křižáků a antiochijské armády na Núr ad-Dínovo mocenské centrum Aleppo. Raimondovi bylo jasné, že pokud se muslimové proti křižáckým státům sjednotí, bude konec křižáků na Blízkém východě neodvratný. Útok na Aleppo a jeho následné ovládnutí měl Núr ad-Dínovým snahám silou sjednotit muslimy učinit přítrž, křižáci by naopak své pozice na Východě značně posílili. Zároveň Raimond počítal také s tím, že Núr ad-Dínovi muslimští rivalové ho v sevření křižáků buď nechají, nebo se k válce proti němu sami připojí. Raimond sám v čele svého vojska podnikl průzkum až pod samotné hradby Aleppa. Francouzští rytíři byli plánem útoku nadšeni a podpořila jej také královna Eleonora, dle jejíchž rad se král obvykle řídil. Tentokrát Ludvík váhal, jeho důvody proti byly náboženské, křížovou výpravu chápal jako především náboženskou pouť na svatá místa křesťanství a Aleppo nebylo poutním místem, ani nebylo zmiňováno v Bibli. Ostatně to samé byl jeden z předních argumentů odpůrců tažení na Edessu. Další důvod byl politický, Ludvík byl nervózní z delší doby strávené v Antiochii nebo na nějakém vojenském tažení, když Konrád III. byl již v Jeruzalémě. Ludvík se obával, že německý král by mohl vést politiku proti němu. Také jej zaráželo, že Raimond z Poitiers tráví hodně času ve společnosti jeho ženy královny Eleonory.\n\nNakonec se žárlivý král vydal s armádou do Jeruzaléma. Eleonora prohlásila, že zůstane v Antiochii a pohrozila Ludvíkovi rozvodem. Ludvík nechal vzpurnou choť odvézt násilím, což knížete Raimonda rozzuřilo natolik, že se dále odmítl podílet na křížové výpravě. Francouzští křižáci vyrazili na jih, na území Hrabství Tripolisu.\n\nAni hrabě Raimond z Tripolisu se k výpravě nepřipojil, nestál o setkání s hrabětem Alfonsem. Flotila z Provence vedená hrabětem Alfonsem zatím dorazila do Caesareje, kde Alfons zemřel. Z jeho smrti byl obviňován Raimond z Tripolisu, který ho údajně nechal otrávit. Po příchodu do Jeruzaléma Ludvík ve společnosti Konráda III. navštívil svatá místa a poté byli jeruzalémskou královnou Melisendou a králem Balduinem III. přizváni ke sněmu křižáckých velitelů v Akkonu. Komitét v Akkonu byl největším shromážděním urozenců, který se kdy ve Svaté zemi konal a navzdory nepřítomnosti antiochijského knížete, hraběte z Tripolisu a Joscelina z Edessy dokázali křižáci dát dohromady největší armádu v dějinách Jeruzalémského království.\n\nAkkonské shromáždění se odehrálo 24. června 1148 v Palmareji, nedaleko velkého palestinského přístavu Akkon a rychle přijalo rozhodnutí o cíli výpravy, kterým měl být Damašek. Směr Damašek podporoval jeruzalémský král i templáři a Konrád s Ludvíkem se nakonec nechali přesvědčit. Damašek byl pro evropské křižáky přitažlivým náboženským místem, často zmiňovaným v Bibli, což mohlo vyvolat náboženskou euforii, navíc jeho obsazení křesťany by přerušilo důležité spojení mezi muslimskými centry Káhirou a Bagdádem. Kromě toho ležel cíl výpravy v úrodné bohaté krajině, kde rytíři mohli získat výnosná léna. Damašský emír Muín ad-Dín Unur se snažil udržovat s Jeruzalémským královstvím přátelské vztahy, neboť se stejně jako křižáci obával Núr ad-Dínovy expanzivní politiky. Po smrti jeruzalémského krále Fulka († 1143) však regentská vláda královny Melisendy spojenectví odmítla jako nepotřebné a roku 1147 podnikla proti městu neúspěšnou vojenskou výpravu. Jeruzalémští rytíři tak možná viděli možnost svou reputaci napravit.\n\nV polovině července, v době největších palestinských veder, se křižácké armády shromáždily v Tiberiadě, odkud vytáhly proti Damašku. Spojená francouzsko-jeruzalémská armáda čítala asi 50 000 vojáků. Vojsko prošlo okolo Galilejského jezera směrem na Banias. Útok měl být směřován od západu, kde se rozprostíraly ovocné sady a tudíž by křižáci měli dobré zásobování. Křižáci k městu dorazili v pátek 23. července. Damašský emír byl útokem křižáků překvapen, posádka ve městě byla nepočetná a musel proto požádat o pomoc Saífa ad-Dína Ghaziho z Mosulu a jeho bratra Núr ad-Dína z Aleppa. Núr ad-Dín žádost vyslyšel a vydal se v čele armády na cestu k obleženému Damašku.\n\nKřižáčtí útočníci byli od hradeb zatlačeni zpátky do sadů. Posádka, jíž velel Nadžm ad-Dín Ajjúb, otec slavného válečníka Saladina, vynalézavě pořádala partyzánské útoky do křižáckého ležení. Podle popisu jeruzalémského kronikáře Viléma z Tyru se křižáci 27. července rozhodli přesunout na východní, méně opevněnou stranu města, kde nebyly žádné sady, a tedy ani voda a jídlo. Protože přesun na východní stranu byl tak nevýhodný, vzklíčilo mezi Evropany podezření, že některý z jeruzalémských velitelů je s muslimy spolčený. Říká se, že emír Unur křižákům nabídl, že zruší své spojenectví s Núr ad-Dínem, pokud ustoupí zpět do Palestiny. Křižáci se navíc začali hádat, komu vlastně Damašek po dobytí připadne. Po obdržení zpráv o postupu Saíf ad-Dína a jeho bratra, se odmítli jeruzalémští baroni dále podílet na obléhání. Němci a Francouzi sice protestovali, ale tři králové nyní neměli na výběr a museli dát rozkaz k ústupu.\n\nKřesťané se poté obviňovali navzájem, kdo je vinen neúspěchem tažení. Evropané jeruzalémským rytířům vyčítali nedostatek odvahy a nadšení, zatímco ti evropským rytířům vyčítali nezkušenost. Někteří měli snahu v křížové výpravě pokračovat a naplánovali novou výpravu, tentokrát proti Askalonu, mocnému palestinskému městu pod kontrolou fátimovského Egypta. Konrád se zbytkem armády vyrazil proti Askalonu, ale nedorazily mu žádné posily kvůli nedůvěře, kterou vůči sobě křižáčtí vůdci pociťovali. Krátce na to, v září 1148, Konrád opustil Jeruzalémské království a vydal se na císařovo pozvání do Konstantinopole, kde strávil vánoční svátky. Své spojenectví namířené proti sicilským Normanům bylo stvrzeno sňatkem Manuelovy neteře Theodory a Konrádova nevlastního bratra Jindřicha.\n\nLudvík odkládal svůj odjezd do Evropy, kde ho čekal rozvod s Eleonorou Akvitánskou. Během pobytu v Jeruzalémském království nabrala králova politika jasně protibyzantský kurs. Nakonec roku 1149 Palestinu opustil na palubě sicilské lodi a s Rogerem Sicilským v jižní Itálii naplánoval křížovou výpravu proti Byzanci. Papeže Evžena však tímto plánem nezískal a z výpravy nakonec sešlo. Bernard z Clairvaux porážku křižáků považoval za své selhání a svatému otci poslal omluvný dopis, který je dnes vložený v druhé části Bernadovy \"Knihy úvah\". Za příčinu fiaska druhé křížové výpravy byla považována přílišná hříšnost křižáků. Český letopisec Jarloch okomentoval výpravu slovy:\n\nKdyž Bernard zkoušel později propagovat novou křížovou výpravu proti Byzantské říši, snažil sám sebe očistit od zodpovědnosti za kruciátu předchozí. Zemřel roku 1152.\n\nVýprava německých rytířů proti pohanům přinesla smíšené výsledky. Zatímco Sasové udrželi dobyté pozice v zemi Vagrů a v Polabí, pohanští Obodrité dostali zpět pod svou kontrolu území východně od Lübecku. Sasům se také podařilo získat od knížete Niklota tribut a osvobodit některé dánské zajatce. Nicméně roztříštění křesťanští vojevůdci na sebe pohlíželi s nedůvěrou a také se navzájem obviňovali ze zmaření výpravy. Jediná křižácká vítězství během druhé křížové výpravy byla vybojována na Pyrenejském poloostrově. Jedná se zejména o dobytí Lisabonu, na který se nahlíží jako jednu z nejdůležitějších bitev reconquisty, jež byla završena pádem Granady roku 1492.\n\nNa východě měla křížová výprava nepříznivé dlouhodobé důsledky. Núr ad-Dín využil křižáckého neúspěchu a napadl Antiochijské knížectví. Raimond z Poitiers byl v bitvě u Fons Muratu poražen a jeho hlavu nechal Núr ad-Dín poslat bagdádskému chalífovi. Balduinovi III. se podařilo zachránit samotnou Antiochii a vyjednat s Núr ad-Dínem příměří. Krátce poté muslimové zajali i Joscelina z Edessy, kterého Núr ad-Dín nechal oslepit a uvěznit v Aleppu, kde o devět let později zemřel. Jeho manželka Beatrice zbytek křižáky ovládaných měst v Edesském hrabství prodala Byzantincům a Hrabství Edessa přestalo existovat. Damašek již s Jeruzalémským královstvím staré spojenectví neuzavřel a roku 1154 se města zmocnil Núr ad-Dín; muslimové byli v boji proti křižákům opět o něco jednotnější. Balduin III. roku 1153 po dlouhém a vyčerpávajícím boji dobyl od Egypťanů Askalon, čímž do konfliktu zatáhl i egyptské Fátimovce. Jeruzalémské království v 60. letech 12. století zaměřilo svou pozornost na Egypt. Král Amaury I. sblížil Jeruzalémské království s Byzancí a s byzantskou podporou vedl pět vojenských tažení do Egypta, které však nepřinesly žádný zisk. Roku 1171 se Saladin, synovec Núr ad-Dínova vojevůdce Šírkúha se prohlásil egyptským sultánem. V dalších letech sjednotil Egypt a Sýrii, čímž byly křižácké státy obklopené jednotným muslimským územím. Roku 1187 Saladin křižáky porazil v bitvě u Hattínu a o několik měsíců později kapituloval i Jeruzalém. Evropa na záchranu křižáckého panství na Blízkém východě vypravila třetí křížovou výpravu.\n\n\n\n"}
{"id": "59713", "url": "https://cs.wikipedia.org/wiki?curid=59713", "title": "Hodov", "text": "Hodov\n\nHodov (dříve Hodaw, Hola, [Hoda?], niem, \"Hodau\") je obec ležící v jihovýchodní části Českomoravské vrchoviny, severně od města Třebíče (12 km) a jihojihozápadně od Velkého Meziříčí (8 km) na okresní silnici z Budišova do Oslavičky. Průměrná nadmořská výška obce je 500 metrů nad mořem. Obec patří do správního obvodu obce s rozšířenou působností Třebíč. Žije zde obyvatel. Typická moravská „dědina“ je podle místních zvyklostí rozdělena na několik částí: \"Na Dědině\" (střed), \"V Hodůvku\", \"Pustý\" (u cesty k Rohům), \"V Chalupách\", \"Na Véhoně\", \"Na Lóčkách\", \"Za Kravínem\", \"Za Pekařovéma\".\n\nPrvní zmínka o obci pochází z roku 1349. Do té doby Hodov náležel panství tasovskému; roku 1349 se Jan z Tasova zřekl větší části vsi s příslušenstvím ve prospěch Beneše z Meziříčí, menší část pak přenechal Ondřeji z Okárce. Meziříčský díl s lesem „Hodovská odchozí“ postoupil roku 1371 Jan ml. z Meziříčí Janovi st. a dědicům. Roku 1416 Lacek z Kravař na Meziříčí zapsal Anně, dceři Jana z Meziříčí, manželce Leopolda Krajíře z Krajků, všechny meziříčské statky: Hodov, Hrbov a Olší s příslušenstvím jako její věno. Roku 1447 pak Jiří z Kravař převedl mimo jiné i hodovskou část na Jana st. z Lomnice. Majitel Budišova, Beneš z Boskovic, žaloval roku 1459 Jana z Pernštejna, že zakázal lidem z Hodova odvádět desátky budišovskému faráři, ale sám pro sebe je vybíral a dával vybírat. Pro neplacení desátků byli Hodovští dáni do církevní klatby. Beneš se proto s Janem z Pernštejna v Prostějově dohodli, že první z nich se postará, aby z nich byla klatba sňata a že druhý zajistí, aby se opět začaly platit desátky církvi. Po Janově smrti připadl Hodov jako část meziříčského statku synu Jindřichovi, od něhož jej koupil Jan z Pernštejna. Páni z Pernštejna ves prodali Zikmundu Heldtovi z Kementu (1552). Za Berků z Dubé a z Lipého byl Hodov odloučen od vzdálenějšího Meziříčí k bližšímu Budišovu, u něhož trvá doposud, maje stejnou vrchnost.\n\nVe druhé polovině 19. století došlo k velkému rozvoji v celé tehdejší společnosti. Velký rozmach obce nastal v druhé polovině 19. století. V roce 1890 bylo v obci 84 domů a žilo zde 533 obyvatel, později v roce 1900 zde žilo 520 obyvatel a bylo tady 83 domů. V roce 1817 byla zahájena výuka ve škole. Vytvořil se obraz obce, který trvá dodnes bez podstatných změn.\n\nDo roku 2014 byl starostou obce Pavel Klíma, od roku 2014 vykonává funkci starosty Ing. Stanislav Jaša.\n\n„Začaly sbírky na kapličku nebo zvonici po vsi 190 zl, a tyto peníze byly dány rychtáři, aby vše zařídil. On a stavební mistr jeli do města a nakoupili za tyto peníze kořalku, maso, mouku, koření a jiné potřebné věci k hostině. Rychtář a stavitel dali doma připravit hostinu a pozvali některé sousedy a svobodnou mládež a všechny peníze prožrali. Jsme nyní bez zvonice a náš zvon visí na zpuchřelém laně.“\n\nKaple byla postavena roku 1818. Uvnitř je socha sv. Jana Nepomuckého. Kaple byla zřejmě postavena kolem této sochy. Kaple je z kamene. Střechu kryl šindel, na který byl později nabit plech, který byl v roce 1975 nahrazen novým. V roce 1999 kaple dostala novou fasádu, krov, byl položen nový šindel a instalováno automatické zvonění. V roce 1917 byl zvon rekvírován pro vojenské účely. Nahradil ho ocelový, který záhy praskl. Nový zvon byl ulit v Brně E. Nanouškem a 4. září 1927 byl posvěcen.\n\nM. I. Jelínek a dílna F. Alex. Jelínka: Sv. Jan Nepomucký. Původně polychromováno. Tuto kamennou sochu lze datovat do 40. let 18. století. Je v životní velikosti. Autora sochy charakterizuje trojúhelníkový obličej, podobný tváři Sv. Václava z Okresního muzea v Mladé Boleslavi.\n\nDle dokladů místní kroniky má škola v Hodově dávnou tradici. Již v roce 1817 zde prokazatelně existuje jednotřídní škola, která je později – v roce 1888, nárůstem dětí i z blízké obce Rohy, rozšířena na školu dvoutřídní. Škola se nacházela ve středu obce, v místě dnešní budovy pohostinství.\n\nSe stavbou nové školy se začalo v zimě roku 1947, otevřena byla k 1. září 1949. Učilo se zde až do roku 1979, kdy byla škola tehdejšími předpisy zrušena a děti musely dojíždět do školy v Budišově. Svoji činnost si zachovává pouze mateřská škola.\n\nK obnově školy v obci dochází znovu k 1. září 1995, již jako jednoho zařízení základní školy, školní družiny a mateřské školy s celodenním provozem. Základní škola je jednotřídní pro 1. až 3. ročník. Dne 1. 1. 2003 získala škola právní subjektivitu jako „Základní škola Hodov, okres Třebíč, příspěvková organizace“. V červnu 2008 byla v obci Hodov uzavřena Základní škola a v provozu zůstala pouze Mateřská škola.\n\nHodov nabízí, stejně jako mnoho dalších vesnic této velikosti, poměrně velké množství služeb. Mezi ty základní patří obchod se smíšeným zbožím. V stejné budově naleznete také pobočku České pošty, Česká pošta v rámci programu Pošta Partner jedná v roce 2016 o zrušení pošty a jejím provozování třetí osobou. Kulturním účelům v obci pak slouží také kulturní dům vybudovaný v letech 1948–1950, kde se několikrát do roka pořádají taneční zábavy či různá vystoupení malých dětí. Hodov měl jako jeden z prvních v okolí kvalitní udržované travnaté hřiště, v současnosti se staví další, tréninkové, a do budoucna se plánují tenisové kurty. Součástí školního areálu je také malé hřiště na nohejbal či pískoviště pro školku a často využívaná točitá skluzavka. Třebíčsko se může chlubit množstvím umělých vodních ploch; Hodov není výjimkou. Na území obce se nachází čtyři rybníky (Obecník I, II, Na Dědině, Za Kravínem), z nichž Obecník I a II a rybník Za Kravínem zadržují užitkovou vodu a v parných letních dnech slouží jako koupaliště a na rybníku Na Dědině se téměř nepřetržitě celou zimu bruslí.\n\n\n\n\n\n"}
{"id": "59715", "url": "https://cs.wikipedia.org/wiki?curid=59715", "title": "Formule 1 v roce 1953", "text": "Formule 1 v roce 1953\n\nV pořadí 4. ročník Mistrovství světa jezdců Formule 1 zahájila Grand Prix Argentiny již 18. ledna, závěr sezony obstarala italská Monza 13. září. Alberto Ascari získal svůj druhý titul a stal se tak prvním pilotem v historii, který dokázal obhájit titul mistra světa. Ferrari se stalo suverénem sezony, když zvítězilo v sedmi z devíti Grand Prix. Byl to druhý a zároveň poslední rok, kdy v seriálu mistrovství světa formule 1 jezdily vozy formule 2.\n\n\n"}
{"id": "59717", "url": "https://cs.wikipedia.org/wiki?curid=59717", "title": "Formule 1 v roce 1954", "text": "Formule 1 v roce 1954\n\n\n"}
{"id": "59719", "url": "https://cs.wikipedia.org/wiki?curid=59719", "title": "Formule 1 v roce 1955", "text": "Formule 1 v roce 1955\n\nFormule 1 v roce 1955 vstoupila do šestého ročníku Mistrovství světa jezdců Formule 1. Sezóna zahajovala již 16. ledna v Argentině a končila po sedmi grand prix v italské Monze. Původně bylo v kalendáři 11 závodů, ale po tragédii, která se odehrála na trati v Le Mans a při kterém přišlo o život přes 80 diváků, byly zrušeny Grand Prix Francie, Německa, Švýcarska a Španělska.\n\nVozy Mercedes vstupovaly do sezóny jako favorité a tuto roli také potvrdily, když pouze v Monaku nezvítězily. Titul mistra světa obhájil Juan Manuel Fangio, před svým stájovým kolegou Stirlingem Mossem. Třetí místo získal mladý Eugenio Castelotti, jenž zahájil sezonu na Lancii a po jejím odstoupení ze šampionátu pokračoval u Enza Ferrariho. Čtvrtou příčku v konečném hodnocení získal vítěz z Monaka, Maurice Trintignant a pátý byl nestárnoucí Giuseppe Farina.\n\nSezóna 1955 se pro formuli 1 stal jedním z nejtragičtějších roků, již v květnu během tréninku na 500 mil Indianapolis zahynul Manny Ayulo, o pár dní později při samotném závodě ve staré cihelně, smrtelně havaroval Bill Vukovich. Květnové dny si vybraly i další oběť, při testech na Monze zahynul dvojnásobný mistr světa Alberto Ascari. Největší šok pro motoristickou veřejnost přišel 11. června, kdy při závodě na 24 hodin v Le Mans přišel o život Pierre Levegh a spolu s ním i přes 80 diváků.\n\nV sezóně 1955 započal svou hvězdnou kariéru Jack Brabham, který se kvalifikoval do Grand Prix Velké Británie na 25. místě, v závodě však neuspěl a pro poruchu odstoupil. Tím nejúspěšnějším nováčkem roku se stal Eugenio Castellotti, jenž již v druhém závodě dojel na druhém místě a hned v tom následujícím startoval z pole positions. V celkovém hodnocení šampionátu skončil na třetím místě hned za neporazitelným duem z Mercedesu Juanem Manuelem Fangem a Stirlingem Mossem. Premiéru si odbili také Hermando Da Silva Ramos, Olivier Gendebien, Jesus Iglesias, Jean Lucas, Cesare Perdisa, Luigi Piotti, Mike Sparken, Alberto Uria, Piero Valenzano a Ted Whiteaway.\n\nMezi novými vozy se objevila značka Arzani Volpini, jejíž jediný pokus o vstup do světa Grand Prix skončil nezdarem při Grand Prix Itálie. Také vozům Connaught se při svém jediném startu nedařilo a ani jeden ze tří vozů nedokončil Grand Prix Velké Británie. Cooper se představil v podání již zmiňovaného Jacka Brabhama. Za volant Ferrari se vrátil po delší odmlce Giuseppe Farina naopak odešel Mike Hawthorn, kterého zlákal národní projekt Vanwall, ale v polovině sezóny se k rudým zase vrátil. Gordini přišlo o famozního Jeana Behru, který našel cestu k Maserati na uvolněné místo po Stirlingu Mossovi. Lancia k osvědčené dvojici Alberto Ascari a Luigi Villoresi přibrala mladíka Castellottiho. Poté co se zabil národní idol Ascari, Lancia přenechává vozy D50 Ferrarimu a svět velkých cen navždy opouští. Alfred Neubauer pro svůj tým Mercedes získal Stirlinga Mosse a Piera Taruffiho\nPravidla šampionátu 1955 povolovala objem motorů 750 cc s kompresorem nebo 2 500 cc atmosférické. Do každého závodu se mohl přihlásit libovolný počet jezdců a nebylo ani omezen počet jezdců v jednotlivých týmech. Startovní čísla nebyla stabilní a měnila se každým závodem. Do hodnocení šampionátu se započítávalo 5 nejlepších výsledků ze 7 grand prix.\n\n\n"}
{"id": "59720", "url": "https://cs.wikipedia.org/wiki?curid=59720", "title": "Formule 1 v roce 1956", "text": "Formule 1 v roce 1956\n\nSezóna Formule 1 v roce 1956 byla sedmou sezónou Mistrovství světa vozů Formule 1. Sezóna začala 22. ledna na okruhu v Buenos Aires a končila 2. září závodem v Itálii na Monze. Mistrem světa se pro tento rok stal Argentinec Juan Manuel Fangio, čímž získal svůj celkový čtvrtý titul mistra světa.\n\n"}
{"id": "59723", "url": "https://cs.wikipedia.org/wiki?curid=59723", "title": "Formule 1 v roce 1957", "text": "Formule 1 v roce 1957\n\nSezóna Formule 1 v roce 1957 byla 8. mistrovstvím světa pořádaným FIA. Od 13. ledna 1957 do 8. září 1957 bylo její součástí 8 závodů. Mistrem světa se popáté stal Juan Manuel Fangio.\n\n"}
{"id": "59724", "url": "https://cs.wikipedia.org/wiki?curid=59724", "title": "Formule 1 v roce 1958", "text": "Formule 1 v roce 1958\n\nSezona 1958 Formule 1 byla 9. mistrovstvím FIA. Jelo se celkem 11 závodů v období od 19. ledna do 19. října. Zvítězil Mike Hawthorn. Stáj Vanwall byla poprvé (a naposled) mistrem poháru konstruktérů, který byl v této sezoně udělován taktéž poprvé.\n\n"}
{"id": "59725", "url": "https://cs.wikipedia.org/wiki?curid=59725", "title": "Formule 1 v roce 1959", "text": "Formule 1 v roce 1959\n\nSezóna Formule 1 v roce 1959 byla 10. sezónou závodů Formule 1 pořádaných Mezinárodní automobilovou federací. Skládala se z mistrovství světa jezdců F1 a mistrovství světa konstruktérů F1, kteří se utkali v sérii devíti závodů, od 10. května do 12. prosince. Mimo to se odehrála řada dalších závodů Formule 1, které se do mistrovství světa nezapočítávaly.\n\nŠampiony sezóny se stali Jack Brabham za jezdce a Cooper–Climax za konstruktéry.\n\n\n"}
