{"id": "28545", "url": "https://cs.wikipedia.org/wiki?curid=28545", "title": "Heroes of Might and Magic II: The Succession Wars", "text": "Heroes of Might and Magic II: The Succession Wars\n\nHeroes of Might and Magic II: The Succession Wars (v překladu \"Nástupnické války\") je počítačová hra žánru tahové strategie z dílny tvůrce her Jona Van Caneghema a jeho studia New World Computing. Hra byla vydána pod záštitou vydavatelské společnosti 3DO. Jedná se o druhý díl série Heroes of Might and Magic, který podstatně vylepšil koncept založený . V roce 1997 byl vydán datadisk s názvem The Price of Loyalty, který byl distribuován společně s originální verzi v balíčku Heroes of Might and Magic II Gold.\n\nPříběh hry začíná smrtí Lorda Ironfista, který v prvním díle porazil konkurenty a sjednotil zemi Enrothu do jediné říše. Lord Ironfist po sobě zanechal dva syny, dobrosrdečného Rolanda a lstivého Archibalda. O tom, kdo se měl stát následníkem trůnu, měl rozhodnout dvorní věštec, který však za záhadných okolností zemřel, stejně jako jeho nástupci a další, kteří do úřadu nastoupili po něm.\n\nArchibald z vražd věštců obvinil svého bratra a vyhnal ho z královského paláce, zatímco se ujal trůnu. Roland tedy ve vyhnanství zformoval odpor proti Archibaldově vládě a spor o nástupnictví přerostl v krvavou občanskou válku. Na Rolandovu stranu se přidaly hrady Knight, Sorceress a Wizard, zatímco Archibaldovi byly věrné hrady Warlock, Necromancer a Barbarian.\n\nNa začátku tažení si hráč zvolí jednoho z bratrů a ujímá se role generála bojujícího na jeho straně. V průběhu kampaně má hráč možnost strany změnit.\n\nHra má dva konce. Pokud se vítězem stane Archobald, je Roland uvězněn na královském hradě Ironfist a Archibald se stane nezpochybnitelným vládcem Enrothu. Pokud zvítězí Roland, Tanir, jeden z Rolandových dvorních čarodějů, Archibalda přemění v kámen. Následující hra ze série Might and Magic (RPG hra (Nebeský Mandát)) vychází z konce, kdy se vítězem občanské války se stane Roland, a Archibald je z kamenné kletby osvobozen.\n\nV datadisku The Price of Loyalty nemá příběh kampaní s hlavní dějovou linií žádnou souvislost.\n\nHeroes of Might and Magic II plynule navazuje na svého předchůdce a zaujme zejména grafikou, jež vychází ze svého předchůdce a byla značně vylepšena. Jedná se opět o tahovou strategii a hráč v ní ovládá 1 až 8 hrdinů, prozkoumává fantastický svět, sbírá suroviny, obsazuje doly a města, nachází mocné artefakty a s pomocí své armády bojuje s nestvůrami a hrdiny svých protivníků. Hráč začíná hru zpravidla s jedním hrdinou a skromně vystavěným hradem, jenž postupem času za získané suroviny vylepší a může verbovat mocnější jednotky, učit se mocná kouzla nebo lépe svůj hrad bránit. Díky tomu se časem hráč může postavit mocnějším protivníkům a dobývat další vesnice a hrady.\n\nHra se svými mechanismy z velké části opírá o předchozí díl (doba mezi vydáním obou dílů je také pouze jeden rok). Skladba armád jednotlivých národů, matematické vzorce i vzhled mnoha hrdinů a artefaktů je stejný jako v předchozím díle nebo hodně podobný. Přesto představuje několik novinek a inovací.\n\n\nVe hře se vyskytuje celkem šest hratelných ras, z nichž čtyři jsou převzaté z prvního dílu a dvě jsou zcela nové (Wizard a Nekromancer).\n\nStavba / Jednotka\n\n\n\n\n\n\n\n° Tyto jednotky mohl hráč ovládat, pokud uměl některé ze specifických kouzel, u duchů dokonce ani tehdy ne, teprve až v datadisku Price of Loyalty přibyly objekty na mapě, kde si hráč tyto jednotky mohl zakoupit.\n\nV základní hře Heroes of Might and Magic II má rasa Nekromantů o jednu budovu ve svém hradě méně. Tou budovou je Putyka, která pro ně z herního hlediska nemá žádný význam, jelikož zvedá morálku, a ta nemrtvé vojáky Nekromantů neovlivňuje. V datadisku Price of Loyalty získali Nekromanti stavbu novou, která nahrazovala jejich nepřítomnou Putyku. Stavba se jmenovala Oltář a zvyšovala schopnost Nekromancie, která byla přístupná pouze pro ně a velmi omezeně pro černokněžníky.\n"}
{"id": "28548", "url": "https://cs.wikipedia.org/wiki?curid=28548", "title": "KB", "text": "KB\n\nSpojení písmen K a B může mít různé významy:\n\n\n\n\n\n"}
{"id": "28549", "url": "https://cs.wikipedia.org/wiki?curid=28549", "title": "Tahová strategie", "text": "Tahová strategie\n\nTahová strategie (\"Turn-based strategy\", TBS) je poddruh žánru strategických počítačových her.\n\nTento druh strategie se liší od jiných tím, že se (jak název napovídá) odehrává po kolech či tazích. Tímto žánrem se většinou označují počítačové hry s velmi propracovaným managementem jako je správa základny, jednotek atd., který je příliš složitý na to, aby se dal zvládat v reálném čase, jako je tomu u žánru realtimových strategií.\n\n"}
{"id": "28552", "url": "https://cs.wikipedia.org/wiki?curid=28552", "title": "Might and Magic VI: The Mandate of Heaven", "text": "Might and Magic VI: The Mandate of Heaven\n\nMight and Magic VI: The Mandate of Heaven je trojrozměrná RPG hra, vyrobená společností New World Computing a vydaná společností 3DO v roce 1998. Příběh navazuje na události popsané ve hře . Odehrává se v Enrothu, kontinentu a zároveň království rodu Ironfistů. Jako ostatní hry v sérii, i tento díl začíná ve fantasy prostředí a postupně odkrývá sci-fi pozadí celého příběhu. Je to první hra Might and Magic, která využívá trojrozměrný engine (předchozí díly byly takzvané krokovací dungeony). Jako nejpopulárnější díl série byl šestý díl obsažen v Deluxe edici nejnovější hry série .\n\nRolandův bratr Archibald již dávno skončil v knihovně královského paláce coby studená socha. Nastává Noc padajících hvězd a Kreegané se dostávají na své lodi na planetu. Stávají se nebezpečím, a tak proti nim vyráží Roland Ironfist s armádou a v bitvě u Dobré Vody je nakrátko poráží. Kreeganům však přicházejí posily, proto se král s armádou stahují do nedalekého hradu Kriegspire. Tam jsou Kreegany obklíčeni a od té doby o nich nikdo nic neví. Mezitím je postihnuto kletbou Rajské údolí a z původně nádherné oblasti se stává pustina osídlená monstry. Pouze skupinka dobrodruhů je zachráněna při útěku z Dobré vody mistrem portálů Falagarem. Ten je po tři roky cvičí alespoň v základních dovednostech boje a magie.\n\nV té samé době se v zemi rozmáhá moc zlého náboženského kultu Baa. Není, kdo by je zastavil. Roland je zajat či mrtev. Královna Catherine musela odplout do Erathie, na pohřeb svého otce. Z královské rodiny zůstává jen princ Nicolai, který je však ještě dítě a o královské záležitosti se tak musí starat regent Wilbur Humphrey.\n\nPoblíž městečka Nový Sorpigal, v opuštěném gobliním tábořišti, najde skupinka dobrodruhů pět dopisů krále Rolanda jeho ženě Catherine (dopisy jsou součástí tištěného manuálu hry). V té chvíli začíná samotný děj hry. Po prvních, spíše okrajových úkolech, se hráč vydává na hrad Ironfist, aby dopisy předal regentovi Humphreymu. Ten nasměruje další hráčovo pátrání k Radě Enrothu ve městě Svobodný přístav. Rada se skládá ze šesti zástupců jednotlivých enrothských panství a než skupinu vyslechne, musí si hráč nejdříve zajistit podporu samotných vládců a rovněž odhalit zrádce, který se snaží postup v pátrání zarazit. Vychází najevo, že kult Baa je spojen s Kreegany, kteří se snaží vyhladit a obsadit celou planetu. Po splnění těchto úkolů jsou dobrodruzi vpuštěni do podzemních prostor pod sídlem rady, kde na ně čeká orákulum, počítač z dávných dob, nazývaný Melian. Ke správnému fungování počítače je však třeba najít čtyři paměťové krystaly. Ty jsou ukryty ve velmi nebezpečných pevnostech, jednou z nich je i hrad Kriegspiere, kde hráč pozná, že armáda krále Rolanda byla pobita a král sám byl zajat Kreegany.\n\nPo vložení krystalů do počítače se hráč dozví, jak je to s osídlením této planety, o Pradávných a jejich nepřátelích Kreeganech. Kreegané jsou prý velmi odolní proti běžným zbraním, existují však staré zbraně z doby před Tichem (kdy byl tento svět v kontaktu s meziplanetární sítí). Družina je nejdříve vyslána do hrobky VARN v poušti zvané Dračí písky, která je ve skutečnosti přistávacím kolonizačním modulem vesmírné lodi, aby zde našla kontrolní kostku. Zde se hráč dozví i další informace k pozadí celé ságy.\n\nHráč je v hrobce konfrontován s dalšími sci-fi prvky (např. radiace z poškozeného reaktoru nebo narážky na filmovou sérii Star Trek). S kostkou získá hráč přístup do dalšího patra podzemího komplexu pod budovou Rady, stovky let opuštěného planetárního kontrolního centra. Zde hráč po boji s roboty, kteří se již dávno vymkli kontrole, najde starodávné zbraně. Poslední informací, kterou hráč získá od orákula, je existence rituálu prázdnoty. Bez jeho znalosti není možné zničit základnu Kreeganů, aniž by zároveň nebyl zničena celá planeta. Jediná osoba, která by mohla o tomto rituálu něco vědět, je Archibald, bratr Rolanda, proměněný za své činy v sochu. Hráč se dozví, že kouzlo se dá zrušit jedině pomocí drahokamu zvaného Třetí oko, nikdo však neví, kam se drahokam poděl. Ve skutečnosti jej schoval Roland a napsal o tom v posledním dopise. \"(Pozn.: zde jsou znevýhodněni hráči, kteří si hru koupili v nějaké pozdější levné edici nebo ve formě přílohy k hernímu časopisu, tyto verze původní manuál neobsahují ani v elektronické verzi.)\"\n\nPo osvobození Archibalda (které je nutné v souvislostech světa Might and Magic brát jako kontroverzní, ale k záchraně planety nutný čin) je hráč odměněn svitkem s popisem rituálu a může se vydat na poslední úkol, zničení Úlu, základny Kreeganů. Tím je hra dokončena, Archibald prchá na zatím neznámé místo. Celý příběh vyvrcholí v a je také základem pro příběh .\nPřed začátkem hry sestaví hráč čtyřčlennou družinu. K dispozici jsou pouze lidé (v předchozích i následujících dílech může hráč verbovat také trpaslíky, elfy, orky a jiná stvoření). Každému členovi party lze vybrat libovolné z šesti povolání:\n\nNásledující tři povolání vždy kombinují dovednosti některých dvou výše uvedených. Daní za vyšší univerzálnost jsou nižší schopnosti těchto dovedností.\n\nKromě čtyř hratelných postav může hráč k partě najmout jednoho nebo dva průvodce. Ti zvyšují určité vlastnosti nebo dovednosti družiny (může jít o bonus v boji, kouzlení, rychlejší cestování, vyšší umění smlouvání cen a mnoho dalších), za které si ale odměnou berou nějaké zlato. Je jen na hráči, kdy a zda vůbec využije takových služeb.\n\nHra je nelineární, hráč většinou může zvolit pořadí, v jakém bude plnit jednotlivé úkoly (to se pochopitelně netýká úkolů, které na sebe dějově navazují). Úkoly se dají rozdělit na hlavní, s příběhem úzce spjaté, dále na povyšovací, jejichž splnění přinese některé z postav mnoho výhod, a nakonec úkoly vedlejší, zpravidla nejméně složité, které hráč dostává od obyčejných obyvatel. Za každý splněný úkol je družina odměněna jak zlatem, tak zkušenostními body, které jsou nutné při výcviku na vyšší úroveň. Po výcviku se zvýší nejen vitalita (počet bodů života) a mana (možnost kouzlit) každé postavy, ale také přibudou dovednostní body, které lze investovat do rozšíření znalostí postav (ovládání různých druhů zbraní a kouzel a také praktické dovednosti, jako umění obchodování, opravování věcí nebo posilování). Jak tedy hráč postupuje ve hře, stává se ze slabých dobrodruhů všestranná a silná družina.\n\nEnroth je největším z kontinentů planety, na které se odehrává šestý, sedmý a osmý díl Might and Magic a rovněž první tři díly série Heroes of Might and Magic (včetně datadisků). Tento kontinent byl zároveň první osídlen kolonizátory z výsadkového modulu VARN. V čase Might and Magic VI vládne Enrothu rod Ironfistů (díky svatbě Rolanda a Catherine má rod své závazky i v Erathii, království na kontinentu Antagarich). Pod vládu Ironfistů spadají některá menší panství, jejichž záležitosti spravují většinou vládci těchto území.\n\n\nV Enrothu lze najít i další hrady, pozůstatky bývalých panství, kterým nikdo nevládne. Okolí těchto hradů je zamořeno černou magií (především ve formě zlých kreatur). Jedná se např. o hrad Darkmoor v Močálech prokletých, hrad Kriegspiere mezi městem Blackshire a jižním podhůřím Zamrzlých výšin nebo hrad Alamos na ostrovech v Úhořích vodách severně od Stříbrné zátoky.\n\nZápadní část kontinentu tvoří území, kterému se pro jeho úrodnost říkalo Rajské údolí. V době příběhu je to spálená zem, kde mají svou základnu ďábelští Kreegani.\n\nVe hře je Enroth rozdělen na patnáct oblastí, mezi kterými lze cestovat pěšky, využít dostavníku nebo námořní dopravy. V průběhu hry také hráč objeví cestovní kouzla a několik stabilně umístěných teleportů. V jednotlivých oblastech jsou kromě hradů i další bludiště (dungeony), jako jeskyně, tvrze či chrámy. Celkem jde o 39 dungeonů a většina úkolů spočívá v jejich důkladném prozkoumání.\n\nPřestože jde o hru trojrozměrnou, mnoho objektů (jde především o postavy lidí a protivníků) je tvořeno dvojrozměrnými sprity, které díky animaci a stínování dávají pocit trojrozměrného modelu. Takovému řešení se lidově říká 2.5D. Samotné sprity byly předrenderovány v trojrozměrných grafických programech. Protože v době vydání neměla většina uživatelů dostatečně výkonné počítače k animaci opravdových 3D modelů, bylo zvoleno právě toto řešení.\n\nPříběh hry napsal Jon Van Caneghem, duchovní otec celé série. Hudbu složili Steve Baca, Jennifer Wang, Paul Romero a Rob King.\n\n\"(Pozn.: Všechny osoby, které se na vývoji podílely, lze ve hře najít v tajném a odlehčeně pojatém dungeonu, o který však hráč nemusí zavadit, pokud o něm neví.)\"\n\nPrvním patchem, který opravoval chyby ve hře, byl update na verzi 1.1. Ten stále obsahoval obsahoval nějaké chyby, které již však byly drobného charakteru a neznemožňovaly hráči ani dohrání, ani požitek ze hry. Přesto se objevil další update, na verzi 1.2. Tento patch však do hry přidal více chyb než odstranil a proto je doporučováno hrát hru ve verzi 1.1. Firma Ubisoft, současný (2009) majitel práv ke hře, žádný další patch nevydala.\n\nHra je v současnosti nabízena především přes platformu serveru GOG.com a Uplay.\n\nAčkoliv je hra obvykle spustitelná v prostředí Windows XP a novějších, někteří z hráčů si na nefunkčnost pod těmito systémy stěžují. Existuje \"neoficiální\" patch 2.0 od Sergeje Ročenka (aka GreyFace), který případné problémy odstraňuje a přidává další funkce. Záplata je funkční i s neoficiální češtinou.\n\n"}
{"id": "28555", "url": "https://cs.wikipedia.org/wiki?curid=28555", "title": "Heroes of Might and Magic III: Restoration of Erathia", "text": "Heroes of Might and Magic III: Restoration of Erathia\n\nHeroes of Might and Magic III: Restoration of Erathia (v doslovném překladu \"Hrdinové Moci a Magie III: Obnova Erathie\") je počítačová hra žánru tahová strategie, vydaná v roce 1999 firmou 3DO. K této hře také vyšly dva datadisky – a . Wake of Gods (WoG) Team také vytvořil freeware datadisk „In the Wake of Gods“, který měl být „náhradou“ za odlišný čtvrtý díl série.\n\nHerní svět je rozdělen do dvou částí: podzemí a obzor. Obě části překypují stvůrami, poklady a různými záhadami. Hrdinové se svými armádami dobývají města různých druhů, kde lze najímat další hrdiny a další jednotky do armády. Krajinu mohou tvořit louky, lesy, pouště, sníh, bažiny, sopečná půda, pustina, jeskyně i vodní plochy. Prostředí v jednotlivých krajinách tvoří hory, skály, roviny, říční toky i oceány a rozlehlé travnaté pláně.\n\nPříběhová část se odehrává na Enrothu, tedy na stejném světě jako předešlé dva díly série. Tentokrát se děj přesouvá na jižní kontinent Antagarich, kde lidé žijí v království Erathie. Kontinent Antagarich obývají kromě lidí i množství nadpřirozených živých forem a jiných druhů inteligentních bytostí, jež zde žijí ve svých královstvích. Na Antagarichu jich bylo celkem jedenáct. Jsou jimi:\n\n\nVe hře je celkem osm druhů měst, z nichž každé má své výhody i nevýhody a každé dává hráči jiné bojové tvory. V každém městě každého národa je možné najmout hrdinu a jednotky, jež lze vylepšit. Jednotky jsou rozdělené do sedmi úrovní. Hrdinové (mužského nebo ženského pohlaví) jsou předem vytvoření a zaměření buď na magii, nebo na boj. Hráč může hrdiny vylepšovat vybíráním nových schopností při dosažení další úrovně, dávat jim různé předměty, zlepšující jejich vlastnosti, a dávat jim armády. Každý hrdina může mít najednou u sebe maximálně sedm druhů jednotek, minimálně musí mít alespoň jednu.\n\nHrad \"(angl. Castle)\" je městem lidí, jež vzhledově připomíná středověkou pevnost. V hradu lze postavit stáje, jež hrdinovi, který ho navštíví, umožní ujít za jeden herní den delší vzdálenost než obvykle.\n\n\nBašta \"(angl. Rampart)\" je městem elfů, jež připomíná prosté lesní sídlo. V baště lze postavit pokladnici, jež hráči dá prvního dne v každém herním týdnu 10 % zlata navíc dle aktuálního stavu.\n\n\nVěž \"(angl. Tower)\" je městem kouzelníků, jež tvoří vysoké věže v zasněžených horách. Ve věži lze postavit Zeď znalostí, díky níž každý hrdina při první návštěvě daného města dostane bonus +1 ke znalostem. Dále se díky Knihovně může hrdina naučit o jeden druh magie každé třídy více než v jiných hradech. Věž dále má budovu Pozorovatelnu, takže má hráč na mapě dobrodružství širší výhled po okolí. Ve městě si lze po postavení Obchodu s artefakty pro hrdinu nějaký zakoupit.\n\n\nPeklo \"(angl. Inferno)\" je městem démonů, jež stojí na lávovém podkladu. V pekle lze stavět Řád ohně, díky němuž každý hrdina při první návštěvě daného města dostane bonus +1 k síle kouzel. Dále lze díky Bráně přesouvat okamžitě celou armádu do jiného města pekla s Bránou, čímž je umožněno hrdinům přesouvat se v rámci téhož herního dne do jakékoliv pekelného města na jakoukoliv vzdálenost.\n\n\nPohřebiště \"(angl. Necropolis)\" je městem nemrtvých, jež stojí na mrtvolně páchnoucím základu. V pohřebišti lze postavit Zesilovač nekromancie, který vylepší všem hrdinům schopnost nekromancie o 10 %. Dále lze další budovou nepřátelům překrýt viditelnost v širokém okolí města oblakem temnoty a v měniči lze z jednotek ostatních hradů tvořit kostlivce.\n\n\nKobka \"(angl. Dungeon)\" je městem podzemních lidí, jež se vyskytuje na stěnách jeskyň. V kobce lze postavit Bojové škole, které každému hrdinovi prvně navštěvujícího město dá 1000 zkušenostních bodů. Dále si díky Víru many může jednou za týden každý hrdina doplnit okamžitě manu až na dvojnásobek obvyklé hodnoty. Portálem přivolání lze najmout některé jednotky navíc z obydlí, jež hráč vlastní v otevřené krajině. Ve městě si lze po postavení Obchodu s artefakty pro hrdinu nějaký zakoupit.\n\n\nTvrz \"(angl. Stronghold)\" je městem barbarů, jež se vyskytuje na skalnatém terénu. Jedná se o město moci, a proto se zde lze naučit magii nejvýše třetí úrovně. Ve městě si lze díky Cechu směnit svoje jednotky za suroviny, v Síni Valhaly každý hrdina při první návštěvě daného města dostane bonus +1 k síle a díky Únikovému tunelu je možné pro bránícího se hrdinu v hradu utéct z bitvy, což je v jiných hradech nemožné.\n\n\nPevnost \"(angl. Fortress)\" je městem ještěřích lidí, jež se vyskytuje v močálech. Jedná se o město moci, a proto se zde lze naučit magii nejvýše třetí úrovně. Ve městě lze postavit Klec náčelníků, díky níž každý hrdina při první návštěvě daného města dostane bonus +1 k obraně. Další budovy posílí hrdinu bránícího hrad.\n\n\nDěj hry navazuje na a vzdáleněji i na druhý díl této série . Je vyprávěn v sedmi kampaních z různých úhlů pohledu, z nichž první tři probíhají současně a další na ně postupně navazují. Odehrává se na kontinentu Antagarich v království Erathii.\n\nPo zmizení krále Rolanda, jenž se stal vladařem Erathie na konci , vládne jeho manželka, královna Catherine Železná pěst. Oficiální Rolandův nástupce měl být její otec Nicolas Gryfí srdce, jenž však byl za podezřelých okolností zabit a bez jeho vedení začalo celé království rychle upadat. Z podzemí se totiž vynořil nový nepřítel, a to spojené síly Nighonu (podzemních lidí) a Eeofolu (síly pekla-Kreeganovců). Catherine byla nucena urychleně odcestovat do Bracady, aby vyjednala vojenské spojenectví s králem Gavinem Magnusem. Pověřila své generály z Enrothu, odkud pocházel i Roland, aby připluli k břehům Erathie ve velkých válečných lodích, shromáždili z řad prostého lidu domobranu, určili rozsah nighonské okupace a zjistili, kudy se do Erathie vůbec dostali.\n\nSir Christian tedy dostal za úkol obsadit od přístavní základny Caryatid na jihu země místní centrum nighonských tyranů, aby zdržel přísun posil jejich invazní armády, než do oblasti dorazí další jednotky erathijské armády. V druhé misi sir Christian a tři nejlepší generálové z první mise postupují na příkaz Catherine k hlavnímu městu Steadwick, které mezitím padlo do rukou sil Nighonu a Kreeganovců z Eofolu. Při cestě na sever je rolníci informovali o obklíčení města Fair Feather nighonskými jednotkami, avšak andělé drží nad městem ochrannou ruku. Dle jiných zpráv jinde drtí kreeganské invazní síly, a proto s nimi ve městě hrdinové uzavřeli spojenectví. Poté razií v podzemí vyplenili čtyři nighonská města, odkud neustále útočili na město. Ve třetí misi dorazili ke Gryfí skále, kam gryfové každoročně migrují k námluvám, a které zkrotil král Gryfí srdce I., aby zahájil jejich vojenský výcvik. S pomocí gryfů kdysi sjednotil roztroušené lidské kmeny do království Erathie, a tak králové Gryfí srdce vždy věřili, že jsou tato létající zvířata klíčem k vítězství v jakékoliv válce. Budou tedy hrát rozhodující úlohu i v bitvě o Steadwick, jenže okolí Gryfí skály obsadily spojené síly Nighonu and Kreeganovců. Hrdinové v čele s Christianem tedy museli celou oblast a všech sedm hnízdišť gryfů zajistit.\n\nEeofol a Nighon uzavřely spojenectví proti Erathii za účelem obsazení jejího hlavního města Steadwicku. Dle historických pramenů Steadwick nikdy nepadl do rukou nepřátel Erathie, a tak tyrani i Kreeganovci zahájili kampaň, jež navždy změní tuto skutečnost. Nedovolí, aby Erathie ještě někdy narušila jejich hodnoty a podzemní způsob života. K tomu využijí moment překvapení.\n\nNejprve Kreeganovci žádali zbavit se královny zlatých draků na jihovýchodě Erathie, protože zlatí draci jsou součást jednotek elfů, obývajících oblast. Bez nepřátelských draků bude postup na Steadwick plynulejší. Než ale pekelníci mohli zabít draka, museli přemoci zdejší lidské a elfské posádky dříve, než budou příliš posílené. Na jiném místě dostali vůdci Nighonu zprávu o vylodění flotily enrothských lodí na jihu Erathie. Neví, kdo jim velí a kolik má vojáků, ale dle informací Kreeganovců jím určitě není Roland Železná pěst. Plán zůstává stejný a zahajují poslední fázi invaze z podzemí k upevnění kontroly nad jihovýchodním pobřeží, aby mohli povolat více posil z Nighonu. Jakmile porazí všechna zdejší města Erathie a města zdejší menšiny elfů z AvLee a kouzelníků z Bracady, spojí tyrani a Kreeganovci své armády k pochodu na Steadwick. Tyrani z Nighonu a Kreeganovci dostali informaci, že královna Catherine Železná pěst úspěšně vyjednala spojenectví s Bracadou i s AvLee, vrací se do Erathie a že ví o plánu tyranů a Kreeganovců k obsazení Steadwicku. Proto musí Steadwick padnout do tří měsíců, neboť královnu Catherine a její armádu déle nezdrží. Tyrani a Kreeganovci trpělivě nastřádali síly a udeřili přímo na hlavní město Erathie přes brány chránící přístup. Město samotné bránil s velkou armádou generál Kendal, regent Erathie, avšak Kreeganovci a tyrani z Nighonu přesto slavili vítězství a Steadwick padl do jejich rukou.\n\nV době kolapsu Erathie pod náporem Kreeganovců a Nighonu na východě se žoldnéřům a kdejakým mizerům otevřely možnosti plenit území království na západě, případně tato území ovládnout.\n\nBarbarský národ Krewlod mnohokrát bojoval v příhraničních šarvátkách s Erathií, ale tentokrát vlivem okolností snadno vyhrál. Jeden žoldnéř tedy dostal od vévody Winstona Boraguse za úkol využít situace, rychle vyplenit erathijské oblasti podél hranic s Krewlodem a zajistit 200 tisíc zlatých k další válce s Tatalií. Pokud však padne, Boragus ho označí za pouhého odpadlíka, který nejedná v zájmu Krewlodu.\n\nTatalie byla před dvaceti lety po sérii příhraničních konfliktů s Erathií nucena podepsat mír, avšak ten s odchodem krále Gryfí srdce skončil. Tatalie však nikdy neměla agresivní vojenskou doktrínu, a proto hledá generály, kteří povedou tatalské mnohopočetné armády ještěrů. Jeden žoldnéř právě dostal od posla krále Tralosska dopis vyzívající k rozšíření území na úkor Erathie. K tomu je třeba obsadit všechny doly v oblasti kolem hranic, neboť se blíží konflikt s Krewlodem.\n\nPo těchto dvou bitvách totiž Tatalii od Krewlodu odděloval jen úzký pruh království Erathie, který si nárokovali ještěři i barbaři. Proti sobě se tedy postavili oba žoldnéři, hájící zájmy Krewlodu respektive Tatalie. Pro druhou stranou bude každý z nich vnímán jako zrádce, avšak ironií je, že toto území je pro oba národy stejně bezvýznamné. A tak bojují Tatalie od západu a Krewlod od východu, přičemž vítěz ovládne i těch pár lidských sídel, které zde zbyly.\n\nTato kampaň se zpřístupní po dohrání všech tří předešlých. Generálové královny Catherine se sice nepřátelům postavili, ale Erathie je přesto na pokraji zániku. Musí dobýt zpět hlavní město Steadwick a vyhnat všechny invazní síly z království. K tomu pomohou noví spojenci z AvLee a Bracady.\n\nSíly Nighonu a Eeofolu se po dobytí Steadwicku zabarikádovaly ve městě a zamezily veškerý přístup po zemi. Do města se šlo dostat jedině skrz nově vykutané podzemní cesty. K osvobození Steadwicku posloužili siru Christianovi i spojenci z Bracady, kteří pomohli od jihovýchodu osvobodit dvě jiná města. Na severozápadě nepřítel věznil generála Kendala a po jeho osvobození a po ovládnutí všech měst na povrchu provedli vpád do podzemí nighonských tyranů. Potom už nebylo složité dobýt Steadwick zpět.\n\nNedlouho poté dorazil za Christianem velvyslanec z AvLee se vzkazem od královny Catherine. Po znovudobytí Steadwicku totiž navštívil královský dvůr posel Lucifera Kreegana, jenž tvrdil, že drží krále Rolanda Železnou pěst v zajetí a žádají výkupné jeden milion ve zlatě. Královna rozkázala neplatit, a tak posla podrobili výslechu. Ten prozradil, že Rolanda drží ve městě Kleesive v nitru Eeofolu, kterému vládne kmen Kreelah. Záchrannou misi podpořilo i AvLee, byť nebylo možné armády z různých směrů sloučit, než proniknou do Eeofolu. Pak se střetly v Kleesive s vůdcem klanu Kreelah a vězněného Rolanda skutečně našli a osvobodili.\n\nMezitím dle vyslance z Bracady Winstana Langera krotila Erathie situaci na západě, kde o erathijské území bojovaly Tatalie a Krewlod už celé měsíce. Ačkoliv Bracada neměla zájem o vedení dalších válek, král Gavin Magnus poslal do Erathie posily s tím, že tento boj se nevyhraje brilantní taktikou, ale počtem mrtvol. V bitvě je možné využívat nepřátelství Tatalie a Krewlodu a obsazovat jedno město po druhém. Pak lze celou oblast znovu vrátit Erathii.\n\nPo úspěšné záchraně Rolanda a uklidnění situace na západě proběhlo vyšetřování, jak se nighonským tyranům a Kreeganovcům vůbec povedlo Erathii napadnout z různých míst v tak ohromném počtu. Zjistili, že nighonští tyrani pro účel invaze podkopali celý oceán a Erathii spojily přímo s Nighonem. Catherine tedy vyslala na východní pobřeží sbor armád pod velením sira Christiana, Astrála (představitele Bracady) a Jenovy (představitelky AvLee), aby zlikvidovali zbytek Kreeganovců a tyranů na pevnině a poté je pronásledovali skrz podzemí zpět na jejich ostrov Nighon. V podzemí se nacházelo velké množství nighonských měst, proto byly bitvy s nimi náročné. Po splnění mise byla obnova Erathie dokončena. Boje však nekončí, neboť se objevila nová hrozba.\n\nTato kampaň se zpřístupní po dohrání prvních tří. Celý konflikt v Erathii těšil příslušníky národa nekromancerů Deyja, neboť smrt tolika bytostí ve válce znamenala nekonečnou sklizeň pro armády nemrtvých. Původně chtěli nekromanceři pouze krále Gryfí srdce zabít za to, že je vyhnal coby kacíře z Erathie, ale nyní se naskytla příležitost Erathii dobýt.\n\nAvšak královna Catherine pro ně byla příliš těžký soupeř, a tak nekromanceři potřebovali najít velitele nemrtvých hord, který bude schopnější než ona. A tak sestavili plán, kdy se během rozhodujících bojů Erathie s Nighonem a Eeofolem prosmýknou do Erathia. Najdou hrob krále Nicolase Gryfí srdce a oživí ho jako nemrtvého generála. K tomu potřebovali sehnat do tří měsíců artefakt Duch sklíčenosti a dopravit ho do města Stonecastle, kde nalezli králův hrob dříve, než z něj vyprchal jeho duch. Po úspěšném rituálu jmenovali nemrtvého Nicolase svým vůdcem, jehož země se stane brzy jejich zemí.\n\nVelitele získali, nyní potřebovali armádu kostlivců. Vidomina, nekromantská učednice původem z Bracady, a Vokial provedli přes řeku invazi do odlehlého regionu Erathie, kde oživili padlé nepřátele jako kostlivce a měnili obyvatelstvo dobytých měst rovněž v kostlivce. V počtu 2500 kostlivců byli připraveni. V oblasti též narazili na nekromancera Sandra, který se k nim rád přidal a přijal Vidominu do učení.\n\nNarazili na problém, neboť rytíř smrti jménem Mot se odmítal podvolit rozkazům nemrtvého krále Gryfího srdce. Motovo území se totiž nachází nejblíže k Erathii, a tak se nekromanceři rozhodli ho zabít a následně oživit jako nemrtvého bez vlastní vůle pro výstrahu ostatním. Po jeho likvidaci a recyklaci se nekromanceři rozhodli podniknout závěrečný krok v jejich plánu provést invazi do Erathie. Nemrtvý král Gryfí srdce znal tamní generály, které sám vycvičil, a tak ví, že se spoléhají na bojovou morálku vojska, která na nemrtvé nemá žádný vliv. Jakmile bylo v těžkých bojích obsazeno všech pět příhraničních měst, nekromanceři se radovali z úspěchu.\n\nTato kampaň se zpřístupní po dohrání kampaní \"Osvobození\" a \"Ať žije král.\" Královna Catherine si posteskla, že její nejhorší obavy se potvrdily. Její otec Nicolas Gryfí srdce nezemřel přirozenou smrtí, ale byl otráven. Ještě před vypuknutím prvních bojů vedl generál Kendal marné vyšetřování, ale nyní k ní přišly zprávy od nekromancerů. Přiznali se, že jejího otce oživili, aby vedl jejich armády proti ní, jenže ten ihned po svém oživení ve formě liche zavraždil nekromantského krále Finnease Vilmara a převzal velení nad armádou. Nekromanceři přiznali, že stvořili monstrum, které nejsou schopni sami zastavit, neboť se Vilmarovi nezdařilo seslat upoutávací kouzlo. Jako gesto dobré vůle za Catherine poslali svého posla Nimbuse, který ví, kdo tehdy zavraždil krále Nicolase.\n\nV první misi je potřeba Nimbuse dostat do hradu za Catherine. V další misi pak s pomocí Nimbuse, spojenců z AvLee a z Bracady vyžene všechny nekromancery, kteří předtím vtrhli do Erathie. Z nekromantských armád už zbyla pouze nekropole, kde sídlil Catherin nemrtvý otec, avšak byla velmi dobře střežena. Catherine se rozhodla ve třetí misi velet útoku osobně po boku lorda Haarta, což pro ni bylo obtížné a bolestné. Od Nimbuse se totiž dověděla, že lord Haart je ten zrádce, který na příkaz Vilmarova nekromantského kultu, jehož byl Haart tajně členem, otrávil víno jejího otce. V boji však lord Haart nesmí padnout, neboť si pro něj Catherine přichystala překvapení. Po porážce nemrtvé armády vzala Haarta na průzkum vnitřku Stonecastle, kde svému nemrtvému otci sama ukázala, kdo ho zradil. Překvapeného lorda Haarta tak popravil sám Nicolas Gryfí srdce, jenž ho coby nemrtvý král hledal v celé Erathii, aby se s ním vypořádal. Catherine pak seslala svaté kouzlo na odstranění temnoty z jejího otce a na návrat jeho ducha zpět k věčnému odpočinku.\n\nPoslední kampaň, jež se odemkne po splnění \"Písně pro otce,\" se zabývá bojem separatistů za nezávislost Porobených zemí \"(Contested Lands)\", nacházejících se na severovýchodních hranicích Erathie s AvLee, které se v průběhu dějin ocitávaly pod kontrolou jedné či druhé říše. Díky skončeným válkám o obnovu Erathie se pro obyvatele Porobených zemí naskytla historická příležitost a hrdina Faruk byl vybrán, aby vyvedl Porobené země trvale z nadvlády Erathie i AvLee. Spojenectví obou dvou proti Kreeganovcům, Nighonu a nekromancerům nakonec časem uvadne a obě království začnou opět bojovat pod jejich okny o vliv nad jejich domovy.\n\nPro začátek potřebovali k úspěchu něco daleko většího než dostatečně silnou armádu na odražení vojsk obou království. Potřebují symbolický základní kámen svého státu, ale hrají o čas. Musí v čarovném kraji v okolí města Avalon, kde jednorožci promlouvají ke stromům, nalézt grál. V další misi je potřeba získat pro nezávislost veřejnou podporu, neboť mezi obyvateli je ještě mnoho těch, kteří podporují nadvládu Erathie nebo AvLee, kteří se staví k separatistům nepřátelsky. Starosta Faruk Welnin z města Welninu vyslal za separatisty posla, aby jim nabídl ochranu a podporu. Separatisté pod vedením Rylanda, jenž má u sebe grál, se proto museli vydat na pochod do Welninu přes nepřátelské území, aby zde vybudovali svatostánek grálu. Takto se z Welninu konečně stane hlavní místo odporu.\n\nJenže po ovládnutí Welninu separatisty se do Porobených zemí rychle přesunuly armády Erathie i Avlee, aby zde \"obnovily pořádek.\" Jejich vpád hrozí přerůst ve velkou válku, a tak se separatisté soustředí na co nejrychlejší vybudování hlavního města Welninu, jež se pak stane skutečnou základnou pro ozbrojený odpor za nezávislost, kterou tímto dnem slavnostně vyhlašují. Obyvatelé Welninu se však musí vypořádat s nedostatkem surovin, avšak s ideálním hospodařením se surovinami se to dá zvládnout během jediného herního týdne. Separatisté však netušili, že v pozadí jejich boje stál Archibald, bratr krále Rolanda, který byl ve druhém díle poražen a proměněn v kámen.\n\nDne 29. ledna 2015, téměř 16 let po vydání původní hry \"Heroes of Might and Magic III\", vývojářská společnost Ubisoft vydala novou verzi hry v HD rozlišení, jež je kompatibilní s novějšími operačními systémy na osobní počítače i pro systémy Android a iOS pro tablety. HD edice však obsahuje pouze základní hru bez datadisků, neboť dle vyjádření Ubisoftu byly zdrojové kódy k oběma datadiskům ztraceny.\n\n\n"}
{"id": "28557", "url": "https://cs.wikipedia.org/wiki?curid=28557", "title": "Heroes of Might and Magic: A Strategic Quest", "text": "Heroes of Might and Magic: A Strategic Quest\n\nHeroes Might and Magic: A Strategic Quest (v překladu \"Taktický úkol\") nebo zkráceně Heroes of Might and Magic I nebo HoMaM I je počítačová hra žánru tahové strategie z dílen 3DO. Jedná se o vůbec první hru série Heroes of Might and Magic, která definovala její zaměření, jehož potenciál byl plně rozvinut v následujících dílech.\n\nPrvní díl této série vypráví příběh Lorda Morglina Ironfista, který byl nucen uprchnout s několika málo loajálními vojáky za pomocí magického portálu ze své vlasti, kterou ovládl jeho bratranec Ragnar, jenž zavraždil Ironfistova otce a právoplatného krále.\n\nPo vstupu do portálu se ocitl v podivné, okouzlující a nepropádané zemi zvané Enroth. Nikdo jí však nevládne, ale mají na ní zálusk další tři vladaři: barbar Lord Slayer, královna čarodějek Lamanda a warlock jménem Lord Alamar.\n\nV kampani o deseti mapách Lord Ironfist postupně poráží všechny tři své oponenty a na území Enrothu zakládá vlastní říši, později známou jako Erathie. Hráč může v třech dalších kampaních dovést k vítězství i další tři strany konfliktu, ale dějová návaznost na další díly počítá pouze s vítězstvím Ironfista.\n\nHeroes of Might and Magic se odehrává ve fantasy světě, obývaném středověkou civilizací a mýtickými a pohádkovými tvory. Ti tvoří hrdinovu armádu o počtu nejvýše pěti skupin jednotek a s její pomocí hráči poráží své oponenty. Hrdinové se boje neúčastní přímo, ale poskytují svým vojákům podporu v užívání magie a předávají jim své charakteristiky ze svých vlastností nebo z vlastností artefaktů, čímž je činí silnější než obvykle. Hrdinové s armádou provádí průzkum mapy, svádí bitvy s příšerami a s jinými hrdiny, obsazují města a doly a plní úkoly vedoucí k vítězství na mapě.\n\nHlavním cílem je většinou dobytí všech nepřátelských her a porážka všech nepřátelských hrdinů. V některých mapách je cíl konkretizován například ve formě nalezení konkrétního artefaktu dříve než soupeř nebo obsazením určitého objektu.\n\nVšechny jednotky a budovy ve městě si hráč kupuje za suroviny, jichž je celkem sedm druhů. Základními surovinami je zlato, dřevo a kamení. Mezi vzácnější suroviny patří krystaly, drahokamy, síra a rtuť. Nejvíce jsou potřeba k výstavbě budov v závěrečných fázích, aby si hráč mohl koupit nejsilnější bojovníky, aby si hráč mohl postavit některé ze silnější nestvůr a bojovníků do své armády, nebo při stavbě kouzelnické věže, kde se hrdinové učí používat svá kouzla.\n\nV Heroes of Might and Magic má hráč k dispozici čtyři třídy měst a hrdinů. Každý typ města má své unikátní vlastnosti, přednosti a slabiny.\n\nKromě výše uvedených jednotek se na mapách vyskytují i neutrální bytosti. Patří mezi ně lupiči, nomádi, duchové a džinové.\n\n"}
{"id": "28558", "url": "https://cs.wikipedia.org/wiki?curid=28558", "title": "Brtníky", "text": "Brtníky\n\nVesnice Brtníky (německy \"Zeidler\") správně náleží pod obec Staré Křečany. Leží v Šluknovském výběžku 8 km západně od Rumburku na rozhraní Lužických hor a Labských pískovců. Svojí polohou na okraji národního parku České Švýcarsko plní úlohu jeho severní vstupní brány. V roce 2011 zde trvale žilo 251 obyvatel.\n\nNěmecký výraz \"Zeidler\" (\"otec včel\") označoval včelaře, kteří se o včelstva a úly starali. Po odsunu německého obyvatelstva po druhé světové válce dostala vesnice český název podobného významu, Brtníky. \"Brtě\" je výraz označující dutiny stromů, a ti, kteří v nich chovali včelstva, byli nazýváni Brtníky.\n\nNejstarší osídlení v této oblasti bylo na základě archeologických nálezů doloženo již ve střední a mladší době kamenné.\n\nV historickém období je osídlení této lokality doloženo až z doby po roce 1084, kdy při německé kolonizaci byly založeny sousední Mikulášovice. První písemná zmínka o Brtníkách pak pochází z roku 1116, kdy zde Petr Berka založil velké včelařství zvané Zeidelweide.\n\nPro Brtníky jsou typické v přízemí roubené, v patře roubené či hrázděné chalupy s břidličným či dřevěným obložením patra, které je neseno tzv. podstávkou. Další zajímavostí je dochovaná křížová cesta k obnoveným kaplím Nejsvětější Trojice a Božího hrobu na Křížovém vrchu. Barokní jednolodní kostel svatého Martina, postavený v letech 1709–1717 podle plánů Zachariase Hoffmanna z Lipové, byl zbořen 18. února 1975. Na hřbitově se nachází novogotická hřbitovní kaple z konce 19. století. Její stěny jsou obloženy pálenými cihlami, nároží zdobí opěráky přecházející ve fiály, ve štítu je umístěna rozeta. Jižně od Brtníků stál do roku 1994 klasicistní lovecký zámeček Šternberk.\n\nBrtníky, ležící cca 1,5 km od severní hranice Národního parku České Švýcarska, jsou východiskem několika značených turistických tras, určených pro cyklisty i pěší návštěvníky tohoto rozsáhlého chráněného území. Například po modré značce a cyklotrase č. 3032 lze zamířit k údolí Křinice a k česko - německé státní hranici do prostoru zaniklé osady Zadní Doubice. Zelená značka, směřující do Doubice, v nejbližším okolí Brtníků dovede turisty k Soví jeskyni, skalnímu převisu Velký pruský tábor a k Brtnickému hrádku. Červená turistická značka, případně cyklotrasa č. 3014 vede na východ do Vlčí Hory.\n\nV prostoru jižně od vsi Brtníky se v údolí Brtnického potoka, Křinice a v Kyjovském údolí nacházejí četné horolezecké terény.\n\nSkalní věže v této oblasti jsou rozptýleny v údolích i na hřebenech a z větší části jsou tvořeny měkkým pískovcem. V severovýchodní části této oblasti se nacházejí i skalní věže z velice tvrdého a odolného pískovce (\"Martinova věž\", \"Velký\" a \"Malý Plačtivý kámen\"). Celkem je v oblasti Kyjovského údolí a Brtníků registrováno 472 lezeckých cest. S ohledem na hnízdění vzácných druhů ptactva je na lokalitách v závěru Kyjovského údolí a v údolí Bílého potoka horolezecká činnost zakázána v jarním období, t.j. od března do června\n\nDo Brtníků lze dojet po silnici č. 265 z Krásné Lípy. V obci jsou tři autobusové zastávky - \"Staré Křečany, Brtníky, rozc\"., \"Staré\" \"Křečany, Brtníky, nám.\" a \"Staré Křečany, Brtníky, Na růžku\". Severně od vsi se na železniční trati 084 Rumburk – Panský – Mikulášovice nachází zastávka Brtníky (od prosince roku 2009 je zde vlakové spojení zajišťováno pouze o víkendech).\n\n\n\n\n"}
{"id": "28559", "url": "https://cs.wikipedia.org/wiki?curid=28559", "title": "Neptunium", "text": "Neptunium\n\nNeptunium (chemická značka Np) je prvek s protonovým číslem 93 a je prvním z řady transuranů a pátým prvkem z řady aktinoidů. Byl objeven roku 1940 McMillanem a Abelsonem. Jde o umělý radioaktivní kov, stříbrné barvy.\n\nPrvní pokusy o přípravu jeho izotopů byly provedeny dříve, v polovině třicátých let. Navržená metoda využívala faktu, že záchytem neutronu často vzniká β aktivní izotop a následně těžší prvek.\n\nV roce 1940 zjistili Edwin McMillan a Philip H. Abelson, že při bombardování tenké uranové fólie neutrony většina štěpných produktů odletí, ale dvě radioaktivní látky (s poločasem rozpadu 23 min a 2,3 dne) zůstanou na fólii. Prvek s kratším poločasem byl identifikován jako U. Druhým produktem byl izotop prvku 93. Tento prvek byl nazván \"Neptunium\" podle planety nacházející se za Uranem.\n\nChemie tohoto prvku je v mnoha ohledech odlišná od nejbližších aktinoidů – uranu a plutonia. Jeho vlastnosti jsou bližší spíše vlastnostem uranu než plutonia, zvláště pokud se jedná o chování ve vodném roztoku.\n\nNeptunium nemá žádný stabilní izotop. Z 20 známých radioizotopů má nejdelší poločas rozpadu Np – 2,144 milionů let. Ten byl poprvé připraven v roce 1942 ostřelováním uranu neutrony:\n\nDalší významné izotopy jsou Np s poločasem rozpadu 153 000 let a Np s poločasem 396,1 dne.\n\nIzotopy s atomovým číslem větším než 237 jsou β nestabilní, zatímco u izotopů s deficitem neutronů je častý záchyt elektronu. Všechny izotopy vykazují α rozpad. Podobná situace je u lehčích izotopů, kde je velmi vysoká pravděpodobnost elektronového záchytu:\n\nPrvní vážitelné množství neptunia získali v roce 1944 Magnusson a LaChapelle.\n\nNp slouží jako terč při výrobě Pu:\n\nNp je produkováno v jaderných reaktorech, které jako palivo používají uran. Probíhající procesy lze popsat rovnicemi:\n\nV reaktorech na přírodní uran převažuje (n,2n) reakce s neutrony o energii > 6.7 MeV, naproti tomu v reaktorech na obohacený uran převažuje dvojitý záchyt neutronu.\n\nMetody separace Np z vyhořelého jaderného paliva je velmi podobná procesu Purex.\nPrvní krok spočívá v extrakci neptunia společně s uranem a plutoniem. V druhém kroku je neptunium z této směsi odděleno.\n\nTento izotop se získává ozařováním Np neutrony. Separace se provádí na iontoměničových kolonách (anexech).\n\nExistují dva způsoby přípravy tohoto izotopu:\n\nV prvním případě je nutné ze směsi odstranit uran a thorium, v druhém pouze americium.\n\nKovové neptunium poprvé získali v roce 1948 Fried a Davidson redukcí 50 µg NpF\nparami barya při 1 200 °C. Pro výrobu většího množství je výhodnější použít redukci NpF vápníkem.\n\nKovové neptunium má tři modifikace α, β a γ, s bodem přechodu při 280 °C a 577 °C. Struktura α-Np je jedinečná, nebyla pozorována u žádného jiného kovu. Orthorombická základní buňka obsahuje osm atomů ve dvou rozdílných\npozicích. Nejkratší vzdálenost Np-Np je 2,60 Å, což ukazuje na kovalentní charakter vazby. β-Np je tetragonální s vrstevnatou strukturou podobnou InBi (čtyři atomy v základní buňce). γ-Np má stejnou mřížku jako α-Fe.\n\nKovové neptunium je stálé na suchém vzduchu při pokojové teplotě a jen velmi pomalu se pokrývá tenkou vrstvou oxidu, ale za vyšších teplot probíhá tento proces velmi rychle. Neptunium se rozpouští v kyselině chlorovodíkové a sírové.\n\nNeptunium je unikátní svou vysokou rozpustností v α- i β-Pu. Intermetalické sloučeniny tvoří neptunium s hliníkem a berylliem. Lze je připravit redukcí NpF nadbytkem kovového Al nebo Be:\n\nJsou isotypické se sloučeninami thoria, uranu a plutonia. Boridy NpB, NpB, NpB a NpB, které jsou isostrukturní s odpovídajícími sloučeninami uranu a plutonia, a intermetalické sloučeniny NpCd a NpCd získáme přímou syntézou z prvků.\n\nHydridy NpH a NpH lze připravit přímým působením vodíku na kovové neptunium. NpH si zachovává svou strukturu v širokém rozmezí obsahu vodíku (NpH, 0 ≤ x ≤ 0,7), mřížková konstanta roste s poměrem H:Np, na rozdíl od hydridu PuH. Pokud poměr H:Np přesáhne hodnotu 2,7, tak můžeme pozorovat hexagonální NpH, který je isostrukturní s PuH, GdH a HoD.\n\nFialový NpF a zelený NpF připravíme hydrofluorací oxidu neptuničitého NpO v přítomnosti vodíku nebo kyslíku:\n\nNpF, který je v pevném stavu oranžový a v parách bezbarvý, můžeme připravit fluorací NpO (nebo lépe NpF) pomocí BrF, BrF nebo elementárního fluoru při teplotách 300–500 °C. Tento fluorid se rozkládá působením světla. Stopami vlhkosti prudce hydrolyzuje na fluorid neptunylu NpOF.\n\nTěkavý chlorid neptuničitý (NpCl) můžeme připravit reakcí oxidu neptuničitého nebo šťavelanu neptuničitého Np[(COO)] v proudu chloru nasyceného parami CCl při teplotě 450 °C. Tato látka je velmi hygroskopická. Světle hnědý NpOCl a oranžový NpOBr získáme v čistém stavu reakcí MX s oxidem antimonitým SbO.\n\nČervenohnědý NpBr vzniká bromací NpO nadbytkem bromidu hlinitého AlBr při 350 °C. Další možností přípravy je přímá syntéza z prvků.\n\nBromace NpO pomocí AlBr v přítomnosti kovového hliníku poskytuje zelený bromid neptunitý:\n\nNpI připravíme podobně reakcí NpO s AlI. NpI se připravit nepodařilo, což souhlasí s výsledky výpočtů, podle nichž je tato látka termodynamicky nestabilní.\n\nNeptunium tvoří následující binární oxidy: NpO·2HO, NpO·HO, NpO, NpO a NpO.\n\nHydráty oxidu neptuniového (NpO) připravíme oxidací vodných roztoků hydroxidu neptuničného Np(OH) při probublávání ozonem. Tepelnou degradací NpO·HO získáme oxid neptuničitý (NpO), jehož struktura je podobná struktuře NpO.\n\nNpO získáme oxidací hydroxidu neptuničitého Np(OH)4 nebo neptuničného vzduchem nebo oxidem dusičitým NO při 300-400 °C. Tento oxid se snadno rozkládá při zvýšené teplotě. Nad teplotou 500 °C ztrácí kyslík a přechází na NpO.\n\nOxid neptuničitý (NpO) – nejstabilnější oxid neptunia lze připravit termickou dekompozicí mnoha sloučenin neptunia, např. hydroxidů, šťavelanů, dusičnanů atd. při teplotách 600–1000 °C. Stejně jako ostatní dioxidy aktinoidů má strukturu fluoritu.\n\nReakce NpO v pevné fázi s oxidy mnoha prvků nebo srážení z taveniny LiNO/NaNO poskytuje ternární oxidy nebo oxidické fáze se čtyř-, pěti-, šesti- a sedmivalentním neptuniem. Povaha produktu závisí na reakčních podmínkách a použitém oxidu kovu.\n\nChlorid tris(cyklopentadienyl)neptuničitý (CH)NpCl a odpovídající fluorid byl připraven β přeměnou odpovídající sloučeniny uranu (U).\n\nTetracyklopentadienyl neptuničitý (CH)Np byl poprvé připraven reakcí CHK s NpCl v tetrahydrofuranu. Infračervené spektrum prokázalo sendvičovou strukturu komplexu (symetrie D).\n\nReakce NpCl s alkoxidy lithia LiOR (R = CH, CH) poskytuje alkoxidy Np Np(OCH) nebo Np(OCH), které se transformují na směsné alkoxidy NpBr(OCH) nebo NpBr(OCH) protřepáváním s bromem. V přítomnosti volného ethoxidu sodného je neptunium oxidováno na směsný pětikoordinovaný alkoxid NpBr(OCH).\n\n\n\n"}
{"id": "28560", "url": "https://cs.wikipedia.org/wiki?curid=28560", "title": "Smrk v údolí Kozolupského potoka", "text": "Smrk v údolí Kozolupského potoka\n\nSmrk v údolí Kozolupského potoka je památný strom u Sviňomaz severně od Stříbra. Smrk ztepilý (\"Picea abies\") roste severozápadně od vsi v údolí Kozolupského potoka v nadmořské výšce 406 m. Obvod jeho kmene měří 414 cm a koruna stromu dosahuje do výšky 35 m (měření 2004). Smrk je chráněn od roku 2005 pro svůj vzrůst a genetickou hodnotu.\n"}
{"id": "28561", "url": "https://cs.wikipedia.org/wiki?curid=28561", "title": "Jadružský smrk", "text": "Jadružský smrk\n\nJadružský smrk je památný strom u vesnice Jadruž jihozápadně od Boru. Smrk ztepilý (\"Picea abies\") roste v polesí Bor u křižovatky lesních cest severovýchodně od vsi v nadmořské výšce 528 m. Obvod jeho kmene měří 353 cm a koruna stromu dosahuje do výšky 25 m (měření 1986). Smrk je chráněn je od roku 1987 pro svůj vzrůst a věk.\n\n\n"}
{"id": "28562", "url": "https://cs.wikipedia.org/wiki?curid=28562", "title": "Tisovský javor", "text": "Tisovský javor\n\nTisovský javor je památný strom u vsi Tisová severozápadně od Boru. Více než dvěstěletý javor klen (\"Acer pseudoplatanus\") roste při jihovýchodní straně hřbitova západně od vsi v nadmořské výšce 510 m. Jeho zelené listy se dostaly i do znaku obce. Obvod jeho kmene měří 388 cm a koruna stromu dosahuje do výšky 17 m (měření 1998). Javor je chráněn od roku 1981 pro svůj vzrůst.\n\n"}
{"id": "28563", "url": "https://cs.wikipedia.org/wiki?curid=28563", "title": "Transurany", "text": "Transurany\n\nTransurany jsou prvky, které následují v Mendělejevově periodické soustavě za uranem. V přírodě se běžně nevyskytují, všechny se připravují uměle. Lehčí transurany, jako je neptunium, plutonium, americium a curium, jsou produkovány v lehkovodních jaderných reaktorech. Mají poměrně dlouhé poločasy rozpadu a lze je tedy extrahovat z vyhořelého jaderného paliva chemickou cestou.\n\nVýchozí materiál pro přípravu všech transuranů je U, nejtěžší nuklid, který se vyskytuje v přírodě. Používají se dvě metody přípravy těžkých prvků:\n\n\n\n\nBombardováním lehkými částicemi (deuterony, α částice) získáme prvky s atomovým číslem vyšším o jednu až dvě jednotky, pokud ale použijeme těžší ionty, např. C nebo O můžeme získat prvky s protonovým číslem vyšším o šest až deset jednotek oproti výchozímu jádru.\n\n"}
{"id": "28565", "url": "https://cs.wikipedia.org/wiki?curid=28565", "title": "Klen u Mýtského mlýna", "text": "Klen u Mýtského mlýna\n\nKlen u Mýtského mlýna je památný strom v Mýtě, části Tachova. Javor klen (\"Acer pseudoplatanus\") v pyramidální formě roste u křížku u Mýtského mlýna na Lužním potoce západně od vsi v nadmořské výšce 546 m. Obvod jeho kmene měří 418 cm a výška stromu je 20 m (měření 2000). Javor je chráněn od roku 1987 pro svůj vzrůst a jako významný krajinotvorný prvek.\n\n"}
{"id": "28566", "url": "https://cs.wikipedia.org/wiki?curid=28566", "title": "Hydrosféra", "text": "Hydrosféra\n\nHydrosféra (vodní obal Země) představuje soubor všeho vodstva Země – tj. povrchové vody, podpovrchové vody, vody obsažené v atmosféře a vody v živých organismech. Celkové zásoby vody na Zemi činí asi 1 385 989 610 km³, z toho sladká voda představuje 2,530 %. Ve světovém oceánu je obsaženo asi 97 % slané vody a 3% sladké vody. Život vznikl v praoceánech.\n\nHydrosféra je předmětem zkoumání následujících věd:\n\nNa planetě Zemi neustále probíhá přesun vody mezi jednotlivými jejími rezervoáry – tzv. koloběh vody (resp. hydrologický cyklus). Pohyby vzduchu a vody zejména v zemské atmosféře zkoumá také klimatologie a meteorologie.\n\nPovrchová voda je soustředěna převážně ve světovém oceánu a mořích, dále ve vodních tocích, v přírodních vodních nádržích ( jezerech, bažinách, rašeliništích atd.), v umělých vodních nádržích (přehrady, rybníky), ve formě sněhu a ledu. Voda podpovrchová je obsažena v půdních pórech, průlinách, ve formě podzemního ledu v permafrostu. Voda v atmosféře se vyskytuje ve skupenství plynném (vodní páry), ve skupenství kapalném (vodní kapky), ale i ve skupenství pevném (sněhové vločky) a na závěr voda v živých organismech je bezpodmínečnou součástí rostlinných a živočišných těl (většinou přes 50 % jejich živé hmotnosti).\n\nHydrosféra byla na Zemi již před více než 4 miliardami let. Mohla vzniknout při formování Měsíce. Voda na zemském povrchu není stacionární, ale je v neustálém koloběhu (cirkulaci), kterého se zúčastňuje ročně přibližně 525 tisíc km³, která během oběhu přechází postupně z jednoho skupenství do druhého. Oběh vody je způsoben dopadající sluneční energií a zemskou přitažlivostí. Vlivem dopadajícího slunečního záření se voda ze zemského povrchu vypařuje do atmosféry, kde jí unášejí vzdušné proudy v podobě mraků. Při následném poklesu teploty dojde k tomu, že vodní pára začne kondenzovat v mracích a začne se snášet zpět na zemský povrch v podobě dešťových, či sněhových srážek. Převážné množství srážek spadne zpět do oceánu a jen asi 8,3 % dopadne na pevninu. Ze zeměpisného hlediska rozlišujeme dva oběhy: velký (výměna nastává mezi oceánem a pevninou) a malý vodní oběh (výměna probíhá pouze nad oceánem či pouze nad pevninou).\n\nVětšinu vody obsahují oceány a moře, které tvoří souvislou vodní plochu – tzv. Světový oceán. Na něj připadá 361,3 mil. km², což je 71 % zemského povrchu (celý zemský povrch má rozlohu 510,3 mil.km²). Rozloha všech souší je pak 149 mil. km², z toho na severní polokouli je asi 100 mil. km² souše a na jižní 49 mil. km² suché země. Souš pak pokrývá více než 4 mil. km² jezer a přibližně 0,77 mil. km² řek.\n\nSvětový oceán je tvořen pěti oceány. Jsou jimi Tichý (Pacifik), Atlantský, Indický, Jižní neboli Antarktický, a Severní ledový oceán. Největší je Tichý oceán, který zabírá 178,7 mil. km (35 % zemského povrchu, téměř polovina světového oceánu). V něm se nachází i nejhlubší místo Země Marianský příkop (průrva v zemské kůře o hloubce 10 994 metrů). Druhým největším je Atlantský oceán s celkovou plochou 91,6 mil. km (18 % zemského povrchu), třetí pak Indický oceán 76,2 mil. km (14,9 %), čtvrtý je Jižní oceán s 32 248 000 km a nakonec Severní ledový s 14 350 000 km.\n\nVoda obsažená ve světovém oceánu je roztok minerálních a organických látek obohacený o plyny, ve které probíhají neustálé fyzikální, chemické a biologické procesy. Jednou důležitou vlastností této vody je její slanost (salinita). Salinita je celkové množství rozpuštěných minerálních látek v 1 kilogramu mořské vody (uvádí se v promile). Průměrná salinita světového oceánu je 35 ‰. Hlavními zdroji hořko-slané chuti jsou chlorid sodný, chlorid hořečnatý a síran hořečnatý. Mezi jednotlivými místy značně kolísá podíl salinity, kterou ovlivňuje mnoho faktorů jako výpar, srážky, přítoky atd.\n\nJelikož oceán zabírá většinu povrchu naší planety, zachytává i nejvíce slunečního světla a tepla (asi 85 %). Navíc voda má poměrně vysokou měrnou tepelnou kapacitu. Tím se oceán stává obrovským regulátorem teploty vzduchu a zabraňuje tak náhlým výkyvům teplot, zejména v oblastech s oceánským klimatem. Zmenšení výkyvů teplot blahodárně působí na biosféru.\n\nMořský příliv/odliv (či vodní dmutí) je způsobováno gravitačním působením okolních vesmírných těles, a to především Měsíce a Slunce, ale také odstředivou silou rotace Země. Gravitační účinky Měsíce jsou větší než gravitační účinky Slunce. Příliv vzniká na straně přivrácené k Měsíci i na straně k němu odvrácené (jelikož na straně přivrácené k Měsíci je vodní hladina ovlivňována gravitací Měsíce a na straně odvrácené pak odstředivou silou). Příliv a odliv se pravidelně střídají při každé kulminaci Měsíce. Příliv se opakuje vždy po 12 hodinách a 25 minutách (tzv. půldenní příliv), který každý následující den vrcholí o 50 minut později než předešlého dne.\n\nMůžou pak nastat ještě dvě zajímavé kombinace, když do celého procesu zakomponujeme i gravitační sílu Slunce. Jestliže se Země, Měsíc a Slunce nacházejí v jedné rovině (Měsíc je v úplňku či v novu), pak se gravitační účinky Slunce a Měsíce sčítají a příliv je tedy větší. Mluví se o tzv. skočném přílivu. Pokud však spojnice Země—Měsíc a Země—Slunce svírají pravý úhel, potom se výsledné síly působení Měsíce a Slunce odčítají, příliv je menší a my mluvíme o hluchém přílivu.\n\nPro organismy včetně člověka je jako pitná voda využitelná pouze voda sladká (2,53 % celkového vodního objemu). Z tohoto množství je většina vody však vázána v ledovcích (68,4 %). Hlavním zdrojem vody je pro člověka voda ve vodních tocích a voda podpovrchová, která tvoří jen necelé procento veškeré vody na Zemi. V současnosti dochází k velkému znečišťování a poškozování vodních zdrojů, čímž pitné vody stále ubývá (již v současné době je cca 1 miliarda lidí bez dostatečného zdroje pitné vody). Navíc světový oceán váže převážnou část oxidu uhličitého, fytoplankton žijící v něm je zdrojem 30 – 50 % kyslíku (minimálně srovnatelné množství s tropickými deštnými pralesy), je zdrojem potravy, solí a minerálů.\n\n\n"}
{"id": "28567", "url": "https://cs.wikipedia.org/wiki?curid=28567", "title": "Štrasburské přísahy", "text": "Štrasburské přísahy\n\nŠtrasburské přísahy (\"Les Serments de Strasbourg\") je právní dokument podepsaný 14. února 842 vnuky Karla Velikého, Ludvíkem Němcem a Karlem Holým ve Štrasburku, za účelem vytvoření aliance proti jejich staršímu bratru Lotharovi.\n\nHodnota Štrasburských přísah spočívá především v jazycích, kterým byly napsány. Stojí totiž u zrodu novodobých evropských jazyků. Do té doby byla na území franského království (to znamená dnešní Francie a Německa) jazykem vzdělanců a oficiálních písemností pouze latina.\n\nTento dokument je považován za první pramen, jenž byl sepsán ve starofrancouzském a staroněmeckém jazyce. Je výslednicí dlouhodobého germánského vlivu na hovorovou latinu (\"latin vulgaire\").\n\n\n\" 'Pro Deo amur et pro christian pablo et nostro commun salvament, d'ist di in avant, in quant Deus savir et podir me dunat, si salvarai eo cist meon fradre Karlo et in ajudha et in cadhuna cosa, si cum om per dreit son fradra salvar dift, in o quid il mi altresi fazet, et ab Ludher nul plaid nunqua prindrai, qui meon vol cist meon fradre Karle in damno sit.' \"\n\n\n\" 'Pour l'amour de Dieu et pour le salut du peuple chrétien et notre salut commun, de ce jour en avant, autant que Dieu me donne le savoir et le pouvoir, je défenderai mon frère, Charles, et en aide de tout, comme il faut par droit naturelle défendre son frère, pourvu qu'il me fasse la même, et avec Lothaire je ne prendrai aucune accorde au préjudice de mon frère Charles.' \"\n\n\n\" 'Pro lásku Boží, blaho křesťanského lidu a naše společné blaho, tímto dnem počínaje, pokud mi Bůh bude poskytovat vědomí a moc, budu chránit svého bratra Karla svou veškerou pomocí tak, jak plyne z přirozeného práva bránit svého bratra, aby on udělal to samé pro mě; a s Lotharem nebudu se spolčovat ze své vlastní vůle, aby můj bratr Karel nedošel k újmě.' \"\n"}
{"id": "28572", "url": "https://cs.wikipedia.org/wiki?curid=28572", "title": "Hvězdná brána (seriál)", "text": "Hvězdná brána (seriál)\n\nHvězdná brána (v anglickém originále Stargate SG-1, často zkráceně SG-1) je americko-kanadský sci-fi televizní seriál, součást franšízy \"Hvězdné brány\" společnosti Metro-Goldwyn-Mayer. Seriál, vytvořený Bradem Wrightem a Jonathanem Glassnerem, je založen na celovečerním filmu \"Hvězdná brána\" z roku 1994 od Deana Devlina a Rolanda Emmericha. Natáčen byl v kanadském městě Vancouver a v jeho okolí. Mezi lety 1997 a 2007 vzniklo a bylo odvysíláno 10 řad (prvních pět na kanále Showtime, ostatní na Sci-Fi Channel) s celkovým počtem 214 epizod. V Česku byl celý seriál uveden premiérově na stanici TV Nova postupně v letech 2000–2007. \"Hvězdná brána\" překonala v roce 2007 počtem epizod \"Akta X\", která do té doby držela titul nejdéle vysílaného amerického sci-fi seriálu, roku 2011 byla sama předstižena seriálem \"Smallville\".\n\nPříběh seriálu \"Hvězdná brána\" začíná přibližně rok po událostech stejnojmenného filmu, když se americká vláda dozví, že síť prastarých mimozemských zařízení, pojmenovaných jako hvězdná brána, propojuje obrovské množství planet v galaxii Mléčná dráha, což umožňuje téměř okamžité mezihvězdné cestování. Pozdější epizody odhalí, že tato síť je schopna fungovat nejen v Mléčné dráze, ale dokáže, při dostatečné dodané energii, překlenout i mezigalaktické vzdálenosti. Seriál \"Hvězdná brána\" popisuje dobrodružství elitní speciální jednotky Letectva Spojených států označené SG-1, vlajkového týmu z více než dvaceti podobných pozemských jednotek, která prozkoumává galaxii a brání Zemi proti mimozemských hrozbám, jako jsou Goa'uldi, Replikátoři a později Oriové. Složení týmu SG-1 je v prvních pěti sezónách stálé, v dalších řadách však dojde k několika změnám. Seriál také využívá a rozšiřuje některá náboženství ze starověké i středověké Země, včetně egyptské a severské mytologie či artušovských legend.\n\n\"Hvězdná brána\" měla na kanálech Showtime a Sci-Fi Channel úspěšnou sledovanost a stala se populární rovněž v Evropě a Austrálii. I přes některé menší negativní kritické odezvy byl seriál v průběhu svých deseti sezón oceněn řadou cen. Díky jeho úspěchu vznikly další seriály franšízy: \"Stargate Infinity\" (animovaný) z roku 2002, \"\" (spin-off volně navazující na začátek osmé řady) z roku 2004 a \"\" z roku 2009. Na \"Hvězdnou bránu\" také přímo navazují dva DVD filmy z roku 2008 – \"\" a \"\". Mezi další odvozená díla s tématem seriálu patří hry, hračky, literatura a audioknihy.\n\nSeriál \"Hvězdná brána\" pokračuje v ději původního stejnojmenného filmu a zobrazuje dobrodružství SG-1, vojenského týmu ze Země. SG-1 a 24 dalších, postupně sestavených SG týmů se vydává na vzdálené planety pomocí mimozemského portálu ve tvaru kruhu známého jako hvězdná brána, který se nachází v přísně tajné vojenské základně Letectva Spojených států označené jako Velitelství Hvězdné brány (anglicky \"Stargate Command\", zkratkou SGC) pod horou Cheyenne Mountain u města Colorado Springs. V prvních osmi sezónách se SG týmy vydávají na mise, jejichž úkolem je prozkoumat galaxii a hledat mimozemské technologie a spojence k obraně Země před Goa'uldy, hadům podobné parazitické mimozemské rase, která využívá lidi jako nedobrovolné hostitele. Jak je později v příběhu vysvětleno, Goa'uldi přepravovali před tisíci lety lidské otroky ze Země na ostatní obyvatelné planety v celé galaxii a nyní se jim představují jako bohové pradávných pozemských náboženství včetně egyptské mytologie. SG-1 také zjistí, že síť hvězdných bran postavili před miliony let takzvaní Antikové (anglicky \"Ancients\"), vysoce vyvinutá rasa podobná lidem. K tomu došlo ještě předtím, než Antikové využili svých mimořádných schopností, aby se povznesli na vyšší úroveň existence a poté se zavázali, že nebudou zasahovat do života ostatních druhů. Naproti tomu Oriové, kteří patří ke stejné rase povznesených bytostí jako Antikové, využívají svoji moc k podrobení ostatních druhů, jež nutí k uctívání náboženství Ori a k víře v náboženský fundamentalismus. Oriové proto převezmou roli hlavního padoucha v deváté a desáté řadě seriálu.\n\nPilotní epizoda „Děti bohů“ se odehrává rok po událostech z původního filmu a uvádí na obrazovky goa'uldského vládce soustavy a hlavního nepřítele Apophise (Peter Williams), který skrz hvězdnou bránu zaútočí na zakonzervovanou základnu SGC a unese vojáka. Velitelství Hvězdné brány je uvedeno do aktivní služby poté, co se zjistí, že hvězdná brána je částí meziplanetární sítě propojující červí dírou bezpočet planet. Pro obranu Země proti Goa'uldům, kteří disponují mezihvězdnými loděmi ve tvaru pyramid a obrovskými armádami Jaffů, dědičných otroků a lidských inkubátorů pro Goa'uldy, jsou vytvořeny tzv. SG týmy. Vlajkový tým SG-1, jehož členem je i přeběhlík a bývalý Apophisův první muž, postupně založí v galaxii několik aliancí s jinými kulturami i druhy, mezi něž patří Tok'rové, Goa'uldům podobná, ale skutečně symbiotická rasa, vyspělí lidé Tolláni, pacifističtí Noxové, laskaví Asgardi, kteří vypadají jako mimozemšťané z Roswellu, a zbylí mocní Antikové. Další mimozemská hrozba se objeví ve finální epizodě třetí řady „Nemesis“ v podobě vnímajících strojů zvaných Replikátoři. Mezitím se odpadlí agenti kontroverzní tajné služby NID opakovaně pokusí na Zemi převzít kontrolu nad hvězdnou bránou a další mimozemskou technologií. Ačkoliv Apophis zemře na začátku páté sezóny, zůstává goa'uldské impérium hlavním nepřítelem až do konce osmé řady. V posledních dvou sezónách seriálu zůstane jediným vlivným Goa'uldem v seriálu vládce soustavy Baal (Cliff Simon), který je definitivně poražen v DVD filmu \"\".\n\nPo Apophisově porážce v první epizodě páté řady „Nepřátelé“ se hlavním padouchem stane napůl povznesený goa'uldský vládce soustavy Anubis (David Palffy), který má mnoho znalostí Antiků i jejich technologii. Zatímco Země staví v průběhu šesté a sedmé sezóny svoji první mezihvězdnou loď \"Prometheus\", Anubis vytváří armádu téměř neporazitelných Kull bojovníků, díky kterým smete mnoho ostatních vládců soustav. Ve finále sedmé řady, dvojepizodě „Ztracené město“, objeví SG-1 mocnou zbraň v antické základně na Antarktidě, pomocí které zničí celou Anubisovu flotilu. (Tento objev a úvodní dvojdíl osmé řady „Časy se mění“ vytvořil základ, na němž vznikl spin-off seriál \"\" vysílaný souběžně s osmou až desátou řadou \"Hvězdné brány\".) Ba'al v průběhu osmé sezóny získá část Anubisovy moci, zatímco ten tajně získává kontrolu nad Ba'alovými silami. Na vládce soustavy také začnou útočit Replikátoři v lidské formě snažící se rovněž ovládnout galaxii, SG-1 ale nalezne a upraví antickou zbraň a všechny Replikátory v celé Mléčné dráze zničí. Před koncem osmé řady („Osobní záležitosti“) je odhaleno, že za původní Anubisovo povznesení je odpovědná laskavá Oma Desala (Mel Harris), povznesená Antička. Když se rozhodně proti němu zasáhnout a vstoupí s ním do souboje, který uvázne na věčném mrtvém bodě, ale který mu zabrání existovat na smrtelné úrovni, je už většina vládců soustav i Replikátoři zničeni a Jaffové získávají svobodu nad goa'uldskou nadvládou.\n\nPůvodní tým SG-1 se po událostech osmé řady rozpadne, začátkem deváté sezóny je ale částečně obnoven pod novým velitelem poté, co SGC neúmyslně upozorní Orie, bytosti z jiné galaxie podobné Antikům, na existenci vnímajícího života v Mléčné dráze. Zatímco Oriové vyšlou do Mléčné dráhy vylepšené lidské bytosti nazvané Převorové, aby šířily jejich víru, čímž by se síla Oriů zvětšila, Ba'al a několik menších Goa'uldů infiltruje Zemi přes Společnost (koalici s odpadlými agenty NID), aby znovu vybudoval svoji moc. Na konci deváté řady („Kamelot“) zahájí Oriové s válečnými loděmi svoji evangelizační křížovou výpravu, která bez námahy porazí flotilu Země a jejích spojenců. Vůdce Oriů Adria (Morena Baccarin) se poprvé objeví v úvodním dílu desáté řady „Z masa a kostí“. SG-1 hledá Sangraal, antickou zbraň, která by mohla porazit Orie, mezitím Ba'al se svými klony pátrá po téže zbrani z vlastních důvodů. S pomocí mocného Antika Merlina (Matthew Walker) najde SG-1 konstrukční plány k Sangraalu a pošle zařízení do orijské galaxie. Krátce poté se Adria povznese. Příběh je uzavřen v DVD filmu \"\".\n\n\nBrad Wright a Jonathan Glassner pracovali společně od roku 1995 na televizním seriálu společnosti Metro-Goldwyn-Mayer (MGM) \"Krajní meze\". Poté, co se doslechli o plánu MGM vytvořit spin-off seriál k celovečernímu filmu \"Hvězdná brána\", nezávisle na sobě a bez vzájemného vědomí oslovili MGM a navrhli k tomuto seriálu svoje koncepty. Prezident MGM John Symes dal projektu zelenou pod podmínkou, že Wright a Glassner budou na novém díle spolupracovat jako výkonní producenti. Seriál byl pojmenován \"Stargate SG-1\" (v pozdějším českém překladu a dabingu pouze jako \"Hvězdná brána\") poté, co Wright souhlasil se Symesovou otázkou, jestli by tým nemohl být označený jako „SG-1“. MGM potom během týdne a bez vědomí Wrighta a Glassnera vydala plakáty s titulem \"Stargate SG-1\".\n\nJohn Symes oslovil Michaela Greenburga a Richarda Deana Anderson, bývalou hvězdu seriálu \"MacGyver\". Anderson souhlasil, pokud jeho postava Jack O'Neill bude humornějšího charakteru než postava, kterou hrál Kurt Russell v původním filmu. Chtěl také, aby ve \"Hvězdné bráně\" bylo více hlavních postav a příběh tak nemusel být vystavěn výhradně na jediném charakteru, jako tomu bylo v případě \"MacGyvera\". Americký kanál pro předplatitele Showtime se v roce 1996 zavázal odvysílat 44 epizod ve dvou řadách. Natáčení seriálu bylo zahájeno ve Vancouveru v únoru 1997.\n\nPoté, co Anderson vstoupil do projektu, zhlédli Brad Wright a Jonathan Glassner několik tisíc pásek a pozvali přibližně 25 slibných herců na kamerové zkoušky v Los Angeles. Michael Shanks, Amanda Tapping a Christopher Judge prohlásili, že již během castingu k sobě táhli, aniž dosud věděli, že by mohli být vybráni. V případě Judge měli producenti výběr jednodušší díky jeho svalnaté postavě. Shanks byl obsazen, protože podle Wrighta „perfektně napodoboval Jamese Spadera“. Dona S. Davise producenti znali z jeho předchozí práce v \"MacGyverovi\", kde působil jako dvojník a kaskadér Dana Elcara, a proto mu nabídli roli George Hammonda.\n\nKanál Showtime oznámil neobnovení seriálu po páté sezóně ve stejné době, jako se Micheal Shanks rozhodl opustit \"Hvězdnou bránu\" kvůli obavám, že není jeho postava plně využívána. Seriál převzal Sci-Fi Channel, který nahradil uvolněné místo novou postavou hranou Corinem Nemecem. Castingoví agenti se s Nemecem náhodou setkali na dvoře kanceláří MGM v Santa Monice a nabídli mu roli Jonase Quinna. Zvěsti, že toto posílilo Shanksovo rozhodnutí odejít, Sci-Fi Channel v únoru 2002 odmítl. Ačkoli Nemecovo počáteční vystupování, které začalo v díle „Velká cesta“, předposlední epizodě páté řady, vyvolalo nedůvěru některých fanoušků, sám herec byl ochotný hrát tuto postavu i po šesté řadě, ve filmu či ve spin-off seriálu.. Producenti ale dojednali novou smlouvu se Shanksem, jehož Jackson se měl v sedmé řadě vrátit jako hlavní postava, takže Nemecův Quinn se stal vracející se vedlejší postavou. Don S. Davis odešel z \"Hvězdné brány\" po sedmé sezóně kvůli zdravotním důvodům, v seriálu se ale nepravidelně objevoval až do jeho konce.\n\nKvůli jiným povinnostem nemohla Claudia Black, známá se seriálu \"Farscape\", dlouho přijmout nabídku na hostování. Podařilo se to až v epizodě „Upoutaný Prométheus“ v osmé řadě. Producentům se ale interakce mezi Valou Mal Doran (Claudia Black) a Shanksovým Danielem Jacksonem natolik líbily, že se Vala vrátila v šestidílném příběhu na začátku deváté sezóny, díky čemuž mohli také zamaskovat mateřskou dovolenou Amandy Tapping. Na konci osmé řady odešel ze seriálu Richard Dean Anderson, který chtěl trávit více času se svojí dcerou. Roli vůdce týmu převzal Ben Browder (rovněž známý z \"Farscape\"), který se setkal s producenty \"Hvězdné brány\" na sci-fi conu v okamžiku, kdy se otázka nové postavy teprve diskutovala. Browder byl již dříve uvažován do jiných rolí v seriálu. Producenti rovněž oslovili držitele ceny Emmy Beau Bridgesese, jestli by měl zájem o roli Hanka Landryho. Hostování Claudie Black bylo mezi herci, štábem i diváky tak populární, že se i se svým těhotenstvím, které bylo začleněno do děje, vrátila na poslední dvě epizody deváté řady a v desáté sezóně se stala jednou z hlavních postav.\n\nVětšina producentů, členů štábu a hostujících herců \"Hvězdné brány\" pocházela z Kanady. Výkonnými producenty a showrunnery seriálu byli během prvních tří řad jeho tvůrci Brad Wright a Jonathan Glassner, kteří měli konečné slovo (vyjma MGM a televizního kanálu) v příbězích, výpravě, efektech, obsazení herců, střihu a v rozpočtech epizod. Po Glassnerově odchodu se o \"Hvězdnou bránu\" staral po další tři řady sám Wright. Výkonný producent Robert C. Cooper se stal showrunnerem v sedmé sezóně, kdy Brad Wright pracoval na koncepci spin-off seriálu \"\". Cooper a Wright poté zůstali showrunnery až do konce \"Hvězdné brány\". Jako výkonní producenti a koproducenti seriálu působili také Michael Greenburg a Richard Dean Anderson (1.–8. řada), N. John Smith (4.–10. řada) a scenáristický tým Joseph Mallozzi a Paul Mullie (7.–10. řada).\n\nAčkoliv \"Hvězdná brána\" využívala i scenáristů na volné noze, většinu z jejích 214 epizod napsali Brad Wright (1.–10. řada), Jonathan Glassner (1.–3. řada), Katharyn Powers (1.–6. řada), Robert C. Cooper (1.–10. řada), Peter DeLuise (4.–8. řada), Joseph Mallozzi a Paul Mullie (4.–10. řada), Damian Kindler (6.–10. řada) a Alan McCullough (9.–10. řada). Téměř polovinu epizod režírovali Martin Wood (46 dílů v 1.–10. řadě) a Peter DeLuise (57 dílů v 2.–10. řadě). Wood a DeLuise běžně měli ve svých epizodách také cameo role, z nichž nejznámější jsou role režisérů v dílech „Seriál Červí díra“ a „Dvoustá“, ve kterých účinkovalo v rolích fiktivního televizního štábu mnoho pracovníků reálného štábu. Andy Mikita byl od počátku seriálu asistentem režie a sám režíroval v rozmezí třetí a desáté řady 29 epizod. Hlavní kameraman \"Hvězdné brány\" Peter Woeste a kameraman William Waring režírovali každý po 13 dílech. Většina stálých scenáristů a režisérů působila také v roli producentů, část herců naopak přispívala svými nápady do příběhů či se v některých epizodách stala rovnou režiséry.\n\n\"Hvězdná brána\" byla natáčena ve Vancouveru (Britská Kolumbie) a v jeho okolí, především ve studiích The Bridge Studios a NORCO Studios, která nabídla seriálu daňové úlevy. Cena jedné epizody \"Hvězdné brány\" vzrůstala z 1,3 milionů amerických dolarů v prvních řadách na částku přibližně 2 milionů amerických dolarů v desáté sezóně, částečně i kvůli nepříznivým měnovým kurzům. Do dílů bylo zakomponováno mnoho význačných bodů z oblasti Vacouveru, například kampus Simon Fraser University se stal hlavním městem mimozemské civilizace. Produkce se potýkala kvůli mírnému přímořskému podnebí s problémy s počasím, ačkoliv déšť mohl být z natočeného materiálu odstraněn. Epizoda „Křišťálová lebka“ z třetí řady byla první, která byla natáčena ve virtuálním prostředí.\n\nHlavní kulisy \"Hvězdné brány\", fiktivní Velitelství Hvězdné brány (anglicky \"Stargate Command\", zkráceně SGC) ve skutečné základně Letectva spojených států Cheyenne Mountain poblíž Colorado Springs, byly postaveny v ateliéru 5 v The Bridge Studios. Režisér Martin Wood natočil pro seriál šest různých záběrů skutečného komplexu Cheyenne Mountain pouze deset dní před premiérou pilotní epizody. Tyto záběry byly poté využívány po několik let, teprve pro začátek deváté řady nechali producenti udělat novou sérii záběrů, neboť si předtím mysleli, že pro seriál bude každá sezóna tou poslední. Otázky návštěvníků a fanouškovské teorie o existenci hvězdné brány ve skutečném komplexu Cheyenne Mountain se postupem času staly tak běžné, že na základně byly do jednoho ze skladišť pro košťata a mycí potřeby nainstalovány dveře s replikou přísného zabezpečení a nápisem „Stargate Command“.\n\nKaždá z prvních sedmi sezón obsahuje 22 epizod, zbylé tři řady mají po 20 dílech. Epizody v prvních sezónách byly natáčeny během 7,5 pracovních dnů, což se postupem času zredukovalo v průměru na šest pracovních dnů. Všechny epizody byly natáčeny v širokoúhlém formátu 16:9, ačkoliv v televizi byly první řady vysílány ve formátu 4:3. Přechod na vysílání ve formátu 16:9 dal režisérům větší svobodu v kompozici záběrů. První tři sezóny seriálu byly natáčeny na 16mm film, přestože scény s vizuálními efekty byly vždy z různých technických důvodů natáčeny na 35mm film. Po zkoušce v podobě epizody „Nemesis“, finále třetí řady, přešla produkce od čtvrté sezóny výhradně na 35mm film. Digitální HD kamery byly používány od začátku osmé řady.\n\nUmělecké oddělení vytvořilo všechny koncepty a kresby pro oddělení rekvizit, dekorace pro dekorační oddělení, konstrukční oddělení a malířské oddělení. Spolupracovali též s oddělením vizuálních efektů. \"Hvězdná brána\" zaměstnala přibližně 200 kanadských pracovníků, ačkoliv jejich počet mohl přesáhnout i 300 v době, kdy se stavěly nové dekorace. Vedoucí výpravy Richard Hudolin se k projektu připojil v říjnu 1996. Bridget McGuire, art directorka seriálu od jeho počátku, převzala funkci vedoucí výpravy v šesté řadě.\n\nHudolin letěl v roce 1996 do Los Angeles, aby shromáždil materiál z původního filmu, podařilo se mu však najít originální rekvizity, které byly uloženy ve venkovním prostředí kalifornské pouště. I přes jejich značné poškození je dokázal využít tak, aby posloužily jako vzor pro nově vyrobené rekvizity. Nová hvězdná brána, ovládaná počítačovým programem na zadávání adres, byla zkonstruována tak, že s ní bylo možné otáčet, symboly zapadaly. Přenosná hvězdná brána byla využívána pro natáčení v exteriérech a potřebovala na sestavení jeden den a šest pracovníků. Díky vizuálním efektům, které byly postupem času v některých případech levnější a rychlejší, byla v pozdjších sezónách příležitostně využívána i počítačově vytvořená brána.\n\nDekorace SGC musela být pro natáčení dvakrát vyšší než 6,7 m vysoká maketa hvězdné brány, jeden z původních Hudolinových plánů na třípodlažní set ale byl zamítnut a nahrazen dvoupodlažním setem. Místnost s bránou byla největším prostorem při natáčení a mohla být přestavěna a upravena pro jiné scény. Dvě víceúčelové místnosti byly často přestavovány a využívány jako ošetřovna, Jacksonova laboratoř, jídelna nebo tělocvična. Dekorace SGC a všechny ostatní sety použité v pilotní epizodě byly postaveny během šesti týdnů v lednu a únoru 1997, přičemž byly do nich začleněny některé části dekorací z původního filmu. Set SGC byl z větší části demontován na konci roku 2008, jeho prostor byl využit pro dekorace základny Icarus seriálu \"\".\n\nVětšina hlavních postav seriálu jsou američtí letci a nosí autentické uniformy Letectva Spojených států. Během misí jsou členové SG-1 běžně oblečeni do olivově zelených uniforem typu Battle Dress. Richardu Deanu Andersonovi a Donu S. Davisovi byl před natáčením prováděn sestřih vlasů do řádného vojenského stylu. Amanda Tapping měla vlasy podobně krátké až do doby natáčení obou DVD filmů. Michael Shanks, který hrál civilistu, převzal účes od Jamese Spadera z celovečerního snímku, na konci druhé řady si ale vlasy natrvalo zkrátil. Jaffa Teal'c (Christopher Judge) byl jedinou z hlavních postav, která potřebovala více než základní make-up. Jeho egyptská vizáž odráží vzhled Goa'ulda Ra z původního filmu, doplněna byla o symbol na čele a nazlátlý odstín kůže. Jeho make-up byl ale v průběhu let zjednodušen. Judge si také doma každý den holil hlavu, teprve v osmé řadě mu producenti povolili, aby si vlasy ponechal. Jako vyškolená zdravotní sestra dokázala hlavní maskérka Jan Newman vytvořit popáleniny, řezné rány či otlaky, čímž vypadala zranění týmu SG-1 autenticky.\n\nPro vzhled mimozemšťanů spolupracovalo maskérské oddělení s protetickými společnostmi (včetně Todd Masters) z Vancouveru a Los Angeles. Zatímco lidský původ mnoha mimozemských ras a lidských civilizací byl lehce rozeznatelný, rasa zvaná Unasové potřebovala komplikované masky a make-up. Pro ukázání nezávislého vývoje lidských civilizací po jejich přemístění ze Země použili kostyméři prvky z různých pozemských kultur a zkombinovali je s moderními látkami, komplikovanými ozdobami a řetízky, což vyvolává dojem historických oděvů z jiného světa. Vzhled Goa'uldů, například Apophise, byl odvozen od vzhledu Ra z původního filmu. Původ vizáže Oriů a Převorů a jejich kostýmů v deváté řadě pochází z Japonska a od samurajů. Art director James Robbins také našel u malých kmenů v džungli mystické kresby na tváři, jizvy i popáleniny, které použil jako inspiraci pro pozměněné tváře Převorů a Dociho. Původní úvahy o prodloužení jejich prstů a zjizvení rukou se ukázaly jako nepraktické.\n\n\"Hvězdná brána\" byla jedním z největších zaměstnavatelů ve Vancouveru na poli vizuálních efektů, neboť produkce utrácela 400 000 amerických dolarů za jednu epizodu. Největším dodavatelem byla společnost Rainmaker Digital Effects, jejíž tvůrce digitálních efektů Bruce Woloshyn pracoval průměrně deset měsíců v roce v úzké spolupráci s lidmi ze štábu seriálu, supervizorem vizuálních efektů a producentem Jamesem Tichenorem a supervizorem vizuálních efektů Michellem Comensem. Producenti z počátku najali několik společností, které měly vytvořit vodě podobný horizont událostí hvězdné brány, a Rainmaker byla jediná firma, které se to povedlo. Její běžné záběry s efekty v průběhu seriálu zahrnovaly aktivaci a použití samotné brány (přes 300 horizontů událostí v několika prvních letech), transportní kruhy a paprskové výstřely tyčových zbraní a zat'nik'atelů. Méně pravidelně vytvářeli také vizuální efekty goa'uldských nákladních lodí a útočných kluzáků.\n\nOd začátku seriálu do konce páté řady vytvářela některé vizuální efekty společnost Lost Boys Studios, od druhé řady se na \"Hvězdné bráně\" podílela také firma Image Engine. Společně s navazujícím seriálem \"Atlantida\" tvořila \"Hvězdná brána\" 30 až 40 % obchodu společnosti Atmosphere Visual Effects. Supervizor James Tichenor považoval několik epizod s velkým rozpočtem pro vizuální efekty za oblíbená díla, která by mohla zaujmout i poroty různých cen. Seriál pomohl vejít ve známost místním postprodukčním firmám, epizody „Malá vítězství“ (4. řada), „Překvapivá odhalení“ (5. řada) a „Ztracené město“ (7. řada) obdržely několik cen a nominací v kategoriích vizuálních efektů.\n\nPodle skladatele Joela Goldsmithe měla \"Hvězdná brána\" tradiční akčně-dobrodružnou hudbu se „sci-fi, fantasy stylem“, která se pohybovala „od komedie k dramatu, k ohromnosti, k napětí, k akčnosti, k éteričnosti“. Brad Wright s Jonathanem Glassnerem znali Goldsmithe od druhé sezóny seriálu \"Krajní meze\" a proto jej přizvali i k práci na pilotní epizodě připravovaného seriálu. Goldsmith a David Arnold, autor hudby k původnímu filmu, se spolu bavili o hudebních tématech pro televizní adaptaci. Hlavní znělku \"Hvězdné brány\" vytvořili jako medley několika témat z celovečerního snímku, nicméně Goldsmith napsal i vlastní koncovou znělku, aby se seriál ukázal jako nezávislá entita. MGM trvalo na použití Arnoldovy hudby v pilotní epizodě, nicméně Brad Wright použil Goldsmithovu hudbu v nově sestříhané epizodě „Děti bohů“, která vyšla v roce 2009 na DVD.\n\nProtože nemohl být z rozpočtových důvodů využit skutečný orchestr, pro každou epizodu Goldsmith nasimuloval na syntezátorech 80členný symfonický orchestr. Příležitostně ale využil i dva nebo tři hudebníky pro vytvoření orchestrální autenticity. Goldsmithův dlouholetý asistent Neal Acree začal v osmé sezóně seriálu skládat doprovodnou hudbu. Délka zkomponované hudby pro jednu 44minutovou epizodu se pohybovala mezi 12 a 33 minutami s průměrem kolem 22–26 minut, což bylo více, než u běžných seriálů a pro skladatele tak činilo \"Hvězdnou bránu\" časově náročnější. Protože Goldsmith bydlel tisíce kilometrů od Vancouveru, domlouval se s producenty pomocí telefonu a výměnu nahraných pásků realizoval několik let přes Federal Express, dokud nebylo přistoupeno k přenosům souborů přes internet.\n\nGoldsmithova důvěra v Arnoldovu hudbu se postupem času snižovala, neboť seriál se postupně odpoutával od tématu Goa'uldů a uváděl na scénu nové postavy a rasy. Měl však k rasám a vesmírným lodím tematický přístup. Například chtěl mechanický, repetitivní hudební motiv pro Replikátory, gotická, gregoriánská a křesťanská hudební témata byla inspirací pro orijský motiv. Antické téma bylo záměrně přeneseno do seriálu \"Hvězdná brána: Atlantida\", když se základní melodie z konce dvojepizody „Ztracené město“ stala na návrh Goldsmithova asistenta částí hlavní znělky \"Atlantidy\". Nepůvodní hudba byla v \"Hvězdné bráně\" použita pouze zřídka, nicméně Goldsmith vybral pro epizodu „Odstíny šedi“ z třetí řady árii „Vesti la giubba“ z Leoncavallových \"Komediantů\". Kromě toho využil také píseň „Who am I“ od Lily Frost (epizoda „Křehká rovnováha“ v sedmé řadě) a v poslední epizodě seriálu „Bez konce“ píseň „Have You Ever Seen the Rain?“ od Creedence Clearwater Revival. Televizní soundtrack s Goldsmithem upravenou hudbou byl vydán v roce 1997, roku 2001 je následoval best of výběr.\n\nSeriál \"Hvězdná brána\" měl několik variant sekvencí úvodních titulků se znělkou, kterým obvykle předcházel teaser. Titulky byly většinou 60 sekund dlouhé a Richard Dean Anderson byl jediným hercem, jehož jméno se na obrazovce objevilo ještě před názvem seriálu. Jméno Michaela Shankse bylo po jeho návratu v sedmé řadě přemístěno na konec titulků s doplňkem „as Daniel Jackson“ (česky \"jako Daniel Jackson\"). Některé DVD verze prvních sezón seriálu mají úvodní titulky odlišné od televizní verze, stejně jsou na tom DVD filmy. Skladatel Joel Goldmith upravil pro úvodní titulky hudbu David Arnolda z původního celovečerního filmu a ta zůstala stejná po celou dobu vysílání seriálu i na DVD filmech.\n\nPrvní úvodní sekvence titulků byla použita v prvních pěti řadách a zobrazovala zblízka pomalu se pohybující kamerou Raovou maskou. Producenti seriálu již před premiérou první sezóny neměli čas a tak jednoduše použili lehce zrychlenou sekvenci záběrů z původního filmu. Raova maska byla vyrobena pro tento film a původně byla natočena kamerou s kontrolou pohybu. Částečně kvůli šilhajícím očím masky se Brad Wright obrátil na umělecké oddělení o vytvoření nové úvodní sekvence s titulky, nicméně ta původní zůstala až do doby, než seriál přešel pod Sci-Fi Channel. Když byla práva na seriál prodána dalších televizím, byl pro prvních pět sezón použit odlišný úvod, který obsahuje akční záběry jednotlivých postav.\n\nSekvence úvodních titulků v prvních dvou epizodách šesté řady zobrazuje otáčející se rekvizitu hvězdné brány, která byla ze vzdálenosti 3 mm snímána Frazierovým objektivem. Titulky v následujících epizodách částečně využily tento materiál, který byl doplněn sestřihem akčních záběrů postav z předchozích dílů a který byl zakončen vstupem týmu SG-1 do brány. V této podobě, s menšími úpravami záběrů a změn v obsazení, vydržela úvodní sekvence dvě sezóny. Od deváté řady byly titulky podobné předchozím, odlišné ale byly záběry otáčející se brány, které byly viditelně provedeny počítačovou grafikou. Sci-Fi Channel také při premiéře epizod první poloviny deváté sezóny zkrátil úvodní sekvenci ze 60 na 30 sekund. To se však dočkalo silně negativní reakce ze strany fanoušky, takže stanice ve druhé polovině řady vrátila klasickou délku. Scenáristé z této události vytvořili vtip do epizody „Dvoustá“ (10. řada), která obsahovala pouze pětisekundový titulek. Od epizody desáté řady „Spolek zlodějů“ byla použita poslední, lehce upravená verze úvodní sekvence, v níž Vala Mal Doran téměř nestihne SG-1 vstupující do hvězdné brány.\n\nS producenty \"Hvězdné brány\" úzce spolupracoval přes Kancelář letectva pro styk s veřejností a zábavním průmyslem v Los Angeles odbor vojenského letectva Spojených států. Před zahájením výroby seriálu garantovalo letectvo produkci přístup ke komplexu Cheyenne Mountain, aby mohly být pořízeny jeho reálné záběry. Letectvo (USAF) rovněž četlo každý scénář, aby v něm nebyly chyby, a poskytlo pomoc s realistickými životními příběhy všech postav, se stuhami, uniformami, sestřihy vlasů, dějovými linkami a ostatními věcmi, které souvisejí s armádou. USAF také nechalo vzlétnout k Vancouveru několik letounů T-38, F-15 a F-16, jejich záběry byly použity v některých epizodách a DVD filmech. Mnoho vedlejších postav ztvárňujících personál USAF byli jeho skuteční příslušníci.\n\nVe \"Hvězdné bráně\" ztvárnili sami sebe dva náčelníci štábu Letectva Spojených států. Generál Michael E. Ryan se objevil v epizodě „Zázračné dítě“ (4. řada), generál John P. Jumper hrál ve dvojepizodě „Ztracené město“ (7. řada). Druhé vystoupení generála Jumpera bylo plánováno pro dvojepizodu „Čtvrtý jezdec apokalypsy“ deváté sezóny, kvůli trvajícímu konfliktu na Blízkém východě ale muselo být zrušeno. Nezisková organizace Air Force Association pozvala na svoji 57. výroční večeři konanou dne 14. září 2004 Richarda Deana Andersona, byl tak oceněn za svoji práci herce a výkonného producenta v \"Hvězdné bráně\" a pozitivní popis Letectva Spojených států v seriálu.\n\nNěkteré scény z epizody „Malá vítězství“ (4. řada) byly natáčeny na palubě a v okolí vyřazené ruské ponorky třídy \"Foxtrot\", kterou soukromý majitel koupil ve Vladivostoku a přesunul do Vancouveru. Námořnictvo Spojených států také pro natáčení DVD filmu \"Návrat\" pozvalo herce a štáb na palubu jaderné ponorky USS \"Alexandria\" a do polární stanice Applied Physics Laboratory Ice Station v Arktidě.\n\nČeský dabing seriálu \"Hvězdná brána\" vznikl mezi lety 2000 a 2007. Prvních šest řad vyrobila v letech 2000–2003 pro CET 21 společnost Česká produkční 2000, její servisní organizace, ostatní sezóny produkovala v roce 2007 firma DW Agentura. Dabing ve všech deseti řadách režíroval Zdeněk Štěpán. Sezóny 1–4 přeložili společně Renáta a Tomáš Studení, sezóny 5 a 6 pouze Tomáš Studený. Na zbylých řadách se podílelo více překladatelů: Martin Havlíček (7.–8. řada), Petr Chalupecký (7.–10.), Vojtěch Kostiha (8.–9.), Jan Urbánek (7.), Petra Valentinová (7.), Jan Zenáhlík (8.–10.). Hlasové obsazení hlavních postav bylo v průběhu celého seriálu zachováno, jedinou výjimkou byla postava Jonase Quinna, kterého při hostování v sedmé sezóně, v Česku uvedené po čtyřleté přestávce od předchozí řady, daboval Marek Libert, zatímco v páté a šesté to byl Saša Rašilov. Dodržovány však byly hlasy i důležitých vedlejších postav.\n\nPo výměně překladatelů v sedmé řadě se změnila část terminologie, neboť byly v některých případech využity originální názvy (sonda × MALP, symbol × chevron). Z goa'uldského lorda Ti, jehož jméno bylo v dabingu předchozích sezón na tento tvar změněno kvůli zachování vtipu, se stal lord Ju podle původního anglického jména Yu. Prvních pět dílů této sezóny bylo pro reprízu dodatečně dabingově upraveno.\n\n\"Hvězdná brána\" zaujala místo v oblasti vojenské sci-fi a využila běžných sci-fi konceptů o silných a rozdílných postavách bojujících proti jednoznačnému zlému nepříteli, Goa'uldům. Spojení mimozemských ras s divákům známou pozemskou mytologií bylo vytvořeno díky samotné hvězdné bráně. Téměř okamžité meziplanetární cestování umožňuje rychlé změny ve vyprávění mezi politikou na Zemi a realitou boje v mezihvězdné válce. Seriál postupně rozvíjí základní premisu původního celovečerního filmu \"Hvězdná brána\" do vlastní unikátní mytologické superstruktury, která se rozšiřuje na egyptské náboženství (především bohové Apop/Apophis a Anup/Anubis jako goa'uldští protivníci), severskou mytologii (především bůh Thór jako asgardský spojenec) a artušovské legendy (především Merlin jako antický spojenec) až po bohům podobné Orie. \"Hvězdná brána\" uvádí nové rasy, oproti častým mimozemským lidským civilizacím, méně často, než tomu bývá v ostatních televizních sci-fi seriálech. Tyto nově objevené rasy i civilizace či navštívené planety v jednotlivých epizodách bývají poté zařazeny do už existující mytologie seriálu, čímž opouští příběhy jednoduše přístupné pro nové diváky. I přes rozsáhlou mezigalaktickou mytologii seriálu a sci-fi prvky považuje M. Keith Booker seriál za silně závislý na postavách a kamarádství mezi členy SG-1.\n\nProducenti si osvojili i humor a chtěli, aby \"Hvězdná brána\" byla zábavnou show, která sama sebe nebere příliš vážně. Brad Wright považoval seriál za rodinnou show s přiměřeným násilím na rozdíl od náhodného nebo bezdůvodného násilí. Christopher Judge si nemyslel, že \"Hvězdná brána\" by „i přes bujnou fantazii byla seriálem s poselstvím, nicméně občas se v ní nějaká sdělení objevila“. Jako dílo zaměřené na široké publikum odkazoval seriál často na populární kulturu, čímž zdůrazňoval svoje příběhy, jejichž děj probíhal na současné Zemi. Podobně tomu tak bylo i například v seriálech \"Akta X\" a \"Buffy, přemožitelka upírů\". Jonathan Glassner psal do vlastních scénářů v prvních sezónách odkazy na \"Čaroděje ze země Oz\", což ostatní scenáristé přijali za své poté, co Richard Dean Anderson začal odkazovat na tento film i sám. Postava O'Neilla se v seriálu také často zmiňuje o \"Simpsonových\", Andersonově oblíbeném seriálu. \"Hvězdná brána\" v několika epizodách rovněž odkazuje na proces psaní a natáčení televizních sci-fi seriálů, či zmiňuje předchozí role herců, např. v pilotní epizodě (zmínka Carterové o \"MacGyverovi\" byla v českém dabingu vypuštěna) a v krátké ukázce seriálu \"Farscape\" v epizodě „Dvoustá“.\n\nAmerický kanál pro předplatitele Showtime objednal v roce 1996 dvě řady \"Hvězdné brány\" s celkem 44 epizodami. Dvouhodinový pilotní díl, později rozdělený na dvě epizody, byl nejlépe sledovaným premiérovým dílem seriálu v historii stanice, od 20 hodin v neděli 27. července 1997 se na něj dívalo přibližně 1,5 milionu domácností. Podle producentů seriálu chtěla vysílací síť zrušit \"Hvězdnou bránu\" po několika epizodách, samotný kanál ale na seriál nijak netlačil, aby mohl „získat pořádnou sledovanost, která síti ukáže, co umí“. \"Hvězdná brána\" byla stále nejsledovanějším pořadem kanálu (i včetně celovečerních filmů), takže Showtime v červenci 1998 objednal třetí a čtvrtou sezónu, každou po 22 epizodách.\n\nPoté, co se výroba \"Hvězdné brány\" stala příliš drahou, dohodla se MGM se Showtimem, že seriál může být vysílán v syndikaci na dalších stanicích šest měsíců po premiéře na Showtimu. Všech 22 stanic ze sítě Fox vysílalo první řady po jejich debutu na Showtimu s podmínkou dosažení pokrytí 41 % Spojených států. V roce 1998 nakoupil svoji největší programovou akvizici Sci-Fi Channel, jehož balík exkluzivních práv na kabelové vysílání za 150 milionů dolarů zahrnoval seriály \"Hvězdná brána\", \"Krajní meze\" a \"Poltergeist\". Na konci páté řady se Showtime rozhodl ukončit spolupráci s MGM s prohlášením, že seriál má stále značnou sledovanost, ale kvůli syndikaci už nedokáže pro kanál získat nové předplatitele.\n\nDíky tomu, že sledovanost \"Hvězdné brány\" byla z finančního hlediska dobrá, podal Sci-Fi Channel nabídku MGM, že by měl zájem pokračovat šestou sezónou, která by měla mít o trochu nižší rozpočet. Tento kanál poté vysílal novou řadu každý pátek v 21 hodin mezi seriály \"The Dead Zone\" a \"Farscape\", zatímco staré epizody běžely ve čtyřhodinovém bloku v pondělí od 19 hodin. I díly šesté řady byly vysílány v americké syndikaci šest měsíců po jejich premiéře na Sci-Fi Channelu. Šestá a sedmá sezóna \"Hvězdné brány\" byla pro Sci-Fi Channel nejsledovanějším původním seriálem s průměrem 2 milionů diváků v 1,3 milionu domácností, což vyneslo kanál do top 10 kabelových stanic ve Spojených státech. V následujících několika letech producenti předpokládali, že právě probíhající sezóna seriálu bude tou poslední a opakovaně tedy vytvářeli velké finálové epizody, úspěch \"Hvězdné brány\" ale vždy jejich předpoklady změnil a odložil jejich plány na napsání filmu. Sci-Fi Channel zkrátil od osmé řady délku sezóny z 22 na 20 epizod.\n\nPůvodní představy byly nahradit \"Hvězdnou bránu\" spin-offovým seriálem \"\", jeho vysílání však bylo zahájeno v létě 2004 souběžně s osmou řadou původního seriálu. Vznikl tak rekord ve sledovanosti \"Hvězdné brány\" (3,2 milionu diváků) a rekord ve sledovanosti epizody jakéhokoliv seriálu na Sci-Fi Channelu (\"Atlantida\" – 4,2 milionu diváků). Na kanále se ke dvěma \"Hvězdným branám\" připojila v lednu 2005 ještě \"Battlestar Galactica\", díky čemuž byl Sci-Fi Channel o pátečních večerech až do léta 2005 lídrem mezi základními kabelovými kanály. Producenti zvažovali po osmé sezóně ukončit seriál \"Hvězdná brána\" a nahradit jej novým s názvem \"Stargate Command\", Sci-Fi Channel ale rozhodl pokračovat v deváté řadě původního seriálu s částečně upraveným obsazením. Sledovanost deváté sezóny se snížila z 2,4 milionu diváků na konci roku 2005 na 2,1 milionu diváků v 1,8 milionech domácností na začátku roku 2006. Úpadek sledovanosti v syndikaci v letech 2005 a 2006 se shodoval se snížením sledovanosti u všech syndikovaných sci-fi akčních seriálů. Sci-Fi Channel si sice v roce 2005 objednal rekordní desátou řadu \"Hvězdné brány\", v létě 2006 ale oznámil, že další sezóny již nebudou. Poslední epizoda seriálu „Bez konce“ měla světovou premiéru 13. března 2007 na britském kanále Sky1, při americké premiéře 22. června 2007 ji na Sci-Fi Channelu sledovalo přibližně 2,2 milionu diváků.\n\nPodle Wrighta a Coopera byla důležitým faktorem úspěchu \"Hvězdné brány\" celosvětová popularita sci-fi a právě dobré mezinárodní přijetí pomohlo v počátcích udržet seriál ve výrobě. Několik novin v letech 2005 a 2006 oznámilo, že \"Hvězdná brána\" byla vysílána ve více jak 100 zemích světa a týdenní celosvětová sledovanost se pohybovala okolo 10 milionů diváků, \"The New York Times\" v roce 2004 uvedly jiná čísla, podle nichž byl seriál vysílán v 64 zemích s více jak 17 miliony diváky za týden. Seriál měl dobré přijetí zejména ve Spojeném království, Německu, Francii a Austrálii.\n\n\"Hvězdná brána\" ve Spojeném království běžela na Sky1, reprízy proběhly na kanálech Sky2, Sky3 a Channel 4. Sky1 vysílala nové epizody druhé poloviny většiny řad dříve, než proběhla americká premiéra a stejně tak tomu bylo i v případě posledního dílu seriálu „Bez konce“. Brad Wright považoval za „téměř trapné“, že \"Hvězdná brána\" byla ve Spojeném království populárnější než v Kanadě, kde byla vysílána na stanicích Space, Citytv, A, Movie Central a na francouzskojazyčných kanálech TQS a Ztélé.\n\nV Česku byla \"Hvězdná brána\" premiérově vysílána na TV Nova. První část pilotní dvojepizody „Děti bohů“ měla premiéru v neděli 2. dubna 2000, další díly následovaly vždy po týdnu. Od epizody „První přikázání“ vysílané v úterý 2. května přesunula stanice seriál do každodenního vysílání v pracovní dny. Do konce června 2000 viděli čeští diváci první dvě řady, třetí následovala během září a začátku října 2000. Čtvrtá sezóna se na televizních obrazovkách poprvé objevila v červenci 2002, pátá a šestá série byla vysílána od konce května do poloviny července 2003. Premiéra sedmé až desáté řady proběhla v souvislém každodenním vysílání během pracovních dnů od března do července 2007, poslední díl „Bez konce“ zhlédli diváci 11. července toho roku.\n\nPrvní řady \"Hvězdné brány\" byly reprízovány na TV Prima, celý seriál potom jak na stanici TV Nova, tak na jejím sesterském kanálu Nova Cinema, kanálu Prima Cool a na kabelových stanicích AXN a AXN Sci-Fi.\n\nDne 21. srpna 2006, několik dnů po premiéře epizody „Dvoustá“, potvrdil Sci-Fi Channel, že jedenáctá sezóna \"Hvězdné brány\" nevznikne. Zatímco publikované zprávy se zmiňovaly o klesající sledovanosti, drahé výrobě a nedostatku propagace, Mark Stern ze Sci-Fi Channelu pouze prohlásil, že rozhodnutí nebylo provedeno kvůli sledovanosti. Dále řekl, že produkčnímu štábu byl dán dostatek času na vyřešení všech příběhových linií a že je plánováno začlenit herce do pokračujícího seriálu \"Hvězdná brána: Atlantida\". Mezitím MGM, jako držitel práv, a producenti \"Hvězdné brány\" vyjádřili přání, aby seriál pokračoval dále jako film, minisérie či jako jedenáctá řada na jiném kanálu. Brad Wright potvrdil v říjnu 2006 výrobu dvou DVD filmů, Amanda Tapping se připojila k natáčené čtvrté sezóně \"Atlantidy\". První film \"\" byl vydán v březnu 2008 a dokončuje příběh s Orii. Druhý film \"\", příběh o cestování v čase do alternativní časové linie, byl vydán v červenci 2008. V červenci 2009 vyšla na DVD speciální edice pilotní dvouhodinové epizody „Děti bohů“ s nově sestříhanými scénami a odlišnou hudbou.\n\nV dubnu 2009 potvrdila společnost MGM třetí film k \"Hvězdné bráně\", o kterém Brad Wright poprvé mluvil v květnu 2008. Joseph Mallozzi prozradil pracovní název snímku, \"Stargate: Revolution\", napsat jej měl Wright společně s bývalým výkonným producentem \"Atlantidy\" Carlem Binderem, režisérem měl být Martin Wood. Předpokládalo se, že by film mohl být o „možnosti zveřejnění programu Hvězdné brány“. Podle Wrighta se film měl zaměřit na postavu Jacka O'Neilla a měl podle možností opět spojit herce ze seriálu, což ale záleželo na ceně filmu a dostupnosti herců. Postava Valy Mal Doran se ve snímku objevit neměla. Amanda Tapping potvrdila svoji účast v tomto filmu v září 2008 (zároveň se zapojením do prvního, rovněž chystaného filmu \"Atlantidy\"), v lednu 2009 Michael Shanks uvedl, že společně s Richardem Deanem Andersonem budou ve snímku také hrát. Do dubna 2009 nebyly podepsány žádné smlouvy, Wright ale prohlásil, že „může téměř zaručit, že letos [2009] se k filmu dostaneme“. Nicméně jeho výroba byla zastavena. Podle Wrighta byly kvůli ekonomické krizi DVD premiéry pro MGM méně výnosné, než tomu bylo v předchozích letech, což společně s finančními problémy MGM bylo důvodem pro zrušení. I přes to Wright a Mallozzi optimisticky uváděli, že by případná produkce mohla začít, dokud v dubnu 2011 Wright neoznámil, že projekt filmu je definitivně odložen společně s plány na filmy k seriálům \"Atlantida\" a \"Hluboký vesmír\" a cross-overovému snímku, který měl zahrnovat prvky ze všech tří seriálů. Tou dobou už nebyly natáčeny ani seriály \"Atlantida\" a \"Hluboký vesmír\". Brad Wright nicméně nevyloučil budoucnost filmů z prostředí \"Hvězdné brány\": „Je to franšíza. \"Hvězdná brána\" nekončí. Někdo chytrý z MGM na to přijde a něco se stane.“\n\nSeriál \"Hvězdná brána\" byl na DVD poprvé vydán v některých evropských zemích na několika discích, z nichž každý typicky obsahoval čtyři epizody. První disk byl s titulem „The Best of Season 1“ (česky \"To nejlepší z první sezóny\") vydán ve Spojeném království v roce 2000. Každá další řada, počínaje prvními čtyřmi díly druhé sezóny, vyšla vždy na šesti samostatných discích (desátá řada pouze na pěti). Od roku 2001 byla první až osmá sezóna vydána v USA na DVD v pětidiskových plastových obalech. Evropská pobočka MGM Home Entertainment začala v roce 2002 vydávat box sety kompletních sezón (včetně první) souběžně se samostatnými vydáními. Britské box sety se řadami byly obvykle vydány půl roku po britské premiéře poslední epizodě té sezóny.\n\nVětšina DVD obsahuje bonusy v podobě záběrů ze zákulisí, audio komentářů pro téměř všechny epizody počínaje čtvrtou sezónou a fotogalerií z natáčení. Box sety prvních osmi řad byly opětovně vydány ve slim obalech ve všech regionech, první takový vyšel v létě 2006 ve Spojených státech. Kompletní seriál byl poprvé vydán ve Spojených státech v říjnu 2007, toto balení obsahovalo 50 disků s deseti sezónami \"Hvězdné brány\" a čtyři disky s bonusy. Do roku 2006 bylo celkově prodáno více než 30 milionů kopií DVD.\n\nNové epizody \"Hvězdné brány\" byly poprvé vydány na americkém iTunes v srpnu 2006, vždy jeden den po jejich premiéře na Sci-Fi Channelu. Jeden díl bez reklam stály 1,99 amerického dolaru, cena za celou sezónu (20 epizod) činila 37,99 dolarů. Vydání na britském iTunes následovalo v říjnu 2007. V lednu 2008 bylo všech deset řad dostupných na iTunes a na Amazon Unbox. Na Hulu se první sezóna objevila v březnu 2009. Zpočátku diváci ze Spojených států mohli sledovat pouze první řady, od prosince 2009 už byly všechny díly všech deseti sezón dostupné bezplatně s menším počtem reklam. Volný přístup k nim byl zajištěn do 31. července 2011, kdy byly epizody odstraněny. Od 1. února 2011 do 15. srpna 2012 byly v USA všechny epizody celé franšízy \"Hvězdné brány\" dostupné na předplatitelské video streamovací službě Netflixu.\n\nV Česku byla \"Hvězdná brána\" v roce 2012 zdarma dostupná na portálu PrimaPLAY televize Prima, kde se vždy nacházelo posledních pět epizod vysílaných na kanálu Prima Cool.\n\nWill Joyener z \"The New York Times\" považoval ve své recenzi na pilotní epizodu „Děti bohů“ seriál \"Hvězdná brána\" za „náročný, pokud vůbec odvozený mix“, který je „více, než fanoušek \"Hvězdné brány\" [filmu] mohl očekávat, ale zároveň méně, než v co mohl člověk doufat.“ Na obsazení herců měl smíšené názory a byl rozčílen použitím taktiky vizuálního šoku, která byla provedena kvůli nízkému televiznímu rozpočtu. Po zhlédnutí téže epizody kritizoval Tony Scott z magazínu \"Variety\", že v seriálu, který je „v podstatě pro mladé lidi“, „bloudí povrchní postavy svými rolemi bez špetky přesvědčení“. Dělal si legraci z prkenných herců, „nezáživný scénář, zápletky z pulp magazínů, postavy oblečené v obchodech, banální dialogy […] a zřejmá režie Maria Azzopardiho nepochybně potěší miliardy a miliardy.“ Mnoho kritiků v pilotní epizodě negativně reagovalo na bezdůvodné použití sexuální narážky a ženské nahoty, která podle Wrighta byla natočena na naléhání kanálu Showtime navzdory jeho protestům a která byla vystřižena z DVD verze vydané v roce 2009.\n\nPodle Sharon Eberson z novin \"Pittsburgh Post-Gazette\" může být místo \"Hvězdné brány\" v oblasti sci-fi poměřováno dlouhověkostí, dokonale přesnou chemií mezi herci, fanatickými fanoušky a silnými tématy, ačkoliv také ale uvedla, že seriál byl zřídka miláčkem kritiků. Ačkoliv byl seriál nejsledovanějším programem na kanálu Showtime, média mimo sci-fi kruhy se mu v prvních řadách prakticky nevěnovala. \"Hvězdná brána\" získala pozornost médií poté, co dostala zelenou \"Hvězdná brána: Atlantida\" (za zmínku stojí přebal časopisu \"TV Guide\" z 26. července 2003, který uváděl titulek „Zapomeňte na \"Trek\"! \"Hvězdná brána\" je nyní největším sci-fi hitem!“), deník \"Toronto Star\" ale v roce 2006 poznamenal, že „se nezdálo, že by se někomu kromě fanoušků [\"Hvězdná brána\"] líbila; většině televizních kritiků vždy nějak proklouzla pod prsty“. Podle Melanie McFarland z deníku \"Seattle Post-Intelligencer\" si dílo nezískalo „ten typ rozsáhlého respektu, který by si úspěšný seriál s 200 epizodami zasloužil“; \"Hvězdná brána\" pouze výjimečně zaujala místa na seznamech „nejlepších seriálů“, protože zůstala „odsunuta, pokud jde o popularitu,“ za slávou seriálu \"Battlestar Galactica\", ačkoliv každý týden útočila její sledovanost na 10 milionů diváků po celém světě. Producent a showrunner Robert C. Cooper také zdůraznil, že „mimochodem, nikdo netočí ve své době původní \"Star Trek\". Až po 30 letech se lidé začali ohlížet a uvědomovat si ten milník. Myslím, že my všichni skrytě doufáme, že za 10, 15, 20 let bude na \"Hvězdnou bránu\" pohlíženo stejně“. Scott D. Pierce z deníku \"Deseret News\" uvedl, že seriál nikdy neměl „takový typ kulturního dopadu“ jako \"Star Trek\", protože byl „hezkou odvozeninou, kterou se v průběhu let více a více stával.“ Robert Hanks z britských novin \"The Independent\" prohlásil, že seriál během své druhé řady „udělal kus práce“.\n\n\"Hvězdná brána\" byla během svého desetiletého vysílání nominována na řadu cen. Ani jedna ze sedmi nominací na ceny Emmy v kategorii Nejlepší vizuální efekty v seriálu a na jednu Emmy v kategorii Nejlepší hudební kompozice v seriálu (drama) ale nebyla proměněna ve vítězství. Seriál z více než třiceti nominací získal dvě ceny Gemini, dvanáct cen Leo a pět cen Saturn. \"Hvězdná brána\" byla také nominována na dvě ceny VES (2003 a 2005) a dvě ceny Hugo (2005 a 2007).\n\nBrad Wright použil v roce 2001 pro označení fanoušků \"Hvězdné brány\" pojem „Gaters“, který ale nebyl šířeji přijat. Někteří fanoušci věří, že pod komplexem Cheyenne Mountain se nachází skutečná hvězdná brána, která inspirovala Josepha Mallozziho a Paula Mullieho k vlastnímu konspiračnímu příběhu čtvrté sezóny „Není cesty zpět“. Největším webem franšízy se díky speciálním ujednáním s MGM stala fanouškovská stránka GateWorld; její zakladatel Darren Sumner později také působil jako editor oficiálního magazínu \"Hvězdné brány\" a před vydáním kontroloval komiksy, aby neobsahovaly chyby v kontinuitě vůči seriálu. Komik Pierre Bernard se mezi fanoušky stal známým díky svým skečům „Recliner of Rage“ v talk show \"Late Night with Conan O'Brien\", z nichž některé věnoval \"Hvězdné bráně\". Producenti seriálu jej později pozvali pro cameo role v epizodách „Hodina H“ a „Dvoustá“.\n\nDo roku 2005 byl hlavním fanouškovským setkáním Gatecon, který byl poprvé pořádán v roce 2000. Konal se v oblasti Vancouveru a oproti ostatním conům se jej ve větší míře účastnili herci a členové štábu. Cony \"Hvězdné brány\" od společnosti Creation Entertainment byly označovány jako „The Official \"Stargate SG-1\" and \"Stargate Atlantis\" Tour“ a většinou probíhaly ve Spojených státech, dokud Creation Entertainment nezískala v roce 2005 licenci na setkání ve Vancouveru. Společnost Wolf Events organizuje mnoho conů v Evropě, zejména ve Spojeném království a v Německu.\n\nNejvětším českým setkáním je akce rovněž nazvaná Gatecon, která se každoročně od roku 2003 pořádá v rámci Festivalu fantazie v Chotěboři.\n\nPodle seriálu \"Hvězdná brána\" bylo vyráběno mnoho spin-offových produktů. V letech 1999–2001 vyšly v nakladatelství ROC čtyři romány od Ashley McConnell. V roce 2004 začalo britské nakladatelství Fandemonium Press vydávat novou sérii licencovaných románů, přičemž tyto knihy nebyly až do roku 2006, kdy skončil konflikt licencí s ROC, dostupné v Severní Americe. Oficiální časopis \"Stargate Magazine\" byl vydáván v Titan Publishing, Avatar Press vydával sérii komiksů. Britská společnost Big Finish Productions začala na počátku roku 2008 vyrábět audioknihy s novými dobrodružstvími, které jsou namluveny herci ze seriálu.\n\nV roce 2003 byla vydána role-playing hra, roku 2007 sběratelská karetní hra. Firmy Diamond Select Toys a Hasbro uvedly na trh v letech 2005, respektive 2006, kolekce hraček.\n\nPlánovaná počítačová hra \"Stargate SG-1: The Alliance\" byla zrušena v roce 2005, budoucnost MMORPG \"Stargate Worlds\" a střílečky \"Stargate Resistance\" od téhož studia Cheyenne Mountain Entertainment (CME) se vyjasnila v listopadu 2010 po rozhodnutí MGM neprodloužit CME dále licenci na \"Hvězdnou bránu\".\n\nStudio Arkalis Interactive vydalo 14. března 2013 ve spolupráci s MGM první část videohry \"Stargate SG-1: Unleashed\" (je rozdělena do více „epizod“), která je určena pro mobilní zařízení s operačními systémy iOS a Android. Hlavním postavám, tedy týmu SG-1, propůjčili své hlasy herci ze seriálu (Richard Dean Anderson, Michael Shanks, Amanda Tapping a Christopher Judge).\n\nNa bázi \"Hvězdné brány\" byly postaveny čtyři zábavní atrakce. Simulátory Stargate SG-3000 vznikly ve Space Parku v německých Brémách a v parcích Six Flags v Chicagu, San Franciscu a Louisvillu.\n\nDíky seriálu \"Hvězdná brána\" byly natočeny spin-offové seriály \"\", \"\" a animovaný \"Stargate Infinity\". Do roku 2006 přinesla výroba deseti řad seriálu a několika řad \"Atlantidy\" Britské Kolumbii přibližně 500 milionů amerických dolarů. Charles Cohen, výkonný viceprezident MGM, popsal \"Hvězdnou bránu\" a její spin-offy jako televizní protějšek franšízy \"James Bond\", kterou rovněž vlastní MGM, tedy velmi ziskovou a zlepšující jejich image.\n\nPodle knihy \"Reading Stargate SG-1\" z roku 2005 od Stana Beelera a Lisy Dickson jsou jedinými sci-fi seriály, které překračují výdrž \"Hvězdné brány\", \"Pán času\" a franšíza \"Star Trek\"; nicméně \"Akta X\" a \"Buffy\"/\"Angel\" mají též srovnatelnou délku. Brad Wright uvedl jako důvody dlouhověkosti seriálu kontinuitu ve výrobním štábu a oddanost fanoušků. Díky 202. epizodě „Spolek zlodějů“ překonala \"Hvězdná brána\" seriál \"Akta X\", do té doby nejdéle vysílaný severoamerický televizní sci-fi seriál. V roce 2011 byla samotná \"Hvězdná brána\" předstižena seriálem \"Smallville\". Fanoušci \"Pána času\" ale protestovali v roce 2007 proti zařazení seriálu \"Hvězdná brána\" mezi Guinnessovy světové rekordy jako „nejdéle souvisle vysílaný sci-fi seriál“, neboť mezi lety 1963 a 1989 bylo souvisle vysíláno 695 epizod tohoto britského seriálu.\n\n\"Hvězdná brána\" se umístila na 28. místě kultovních seriálů žebříčku časopisu \"TV Guide\". V roce 2005 obsadily seriály \"Hvězdná brána\" a \"Hvězdná brána: Atlantida\" čtvrté místo v hlasování o nejpopulárnější kultovní seriál na britské webové stránce \"Cult TV\". \"Hvězdná brána\" byla také v roce 2009 zahrnuta na seznam „17 nejkultovnějších seriálů všech dob, které jsme vynechali“ magazínu \"Entertainment Weekly\".\n\nAstronomům David J. Tholen a Roy A. Tucker se tak moc zalíbil hlavní padouch \"Hvězdné brány\" Apophis, že po něm pojmenovali planetku Apophis.\n\n"}
{"id": "28574", "url": "https://cs.wikipedia.org/wiki?curid=28574", "title": "Guadalajara", "text": "Guadalajara\n\nGuadalajara je název provincie a města v Mexiku a města ve Španělsku:\n\n\nJméno \"Guadalajara\" pochází z arabštiny; výraz \"Wad-al-Hajarah\" nebo také \"Wad-Al-Hayara\" znamená \"řeka kamenů\" nebo \"údolí kamenů\".\nGuadalajara je také název populární mexické písně z roku 1937, jejímž autorem je Pepe Guízar. Píseň opěvuje krásy města Guadalajara (Mexiko), odkud Guízar pocházel.\n"}
{"id": "28577", "url": "https://cs.wikipedia.org/wiki?curid=28577", "title": "Karibská krize", "text": "Karibská krize\n\nKaribská krize (též Kubánská krize) byla mezinárodní politická krize. Hrozilo, že přeroste v jaderný konflikt. Vypukla v roce 1962 v důsledku rozmístění sovětských raket středního doletu na Kubě, kterým SSSR odpověděl na umístění amerických raket v Turecku. V reakci na to vyhlásily Spojené státy americké blokádu Kuby, která měla zabránit dopravení dalších raket na toto území. To se podařilo, neboť sovětská plavidla se na hranici kontrolované zóny skutečně zastavila. Po dalších jednáních byly odstraněny i již instalované rakety, Spojené státy americké se zavázaly, že nenapadnou Kubu a že stáhnou svoje rakety středního doletu z Turecka (taktické jaderné pumy B61 tam zůstávají dodnes).\n\nDalším významným důsledkem této krize bylo zavedení horké dálnopisné linky mezi Bílým domem a Kremlem v roce 1963.\n\nV roce 1952 se moci na Kubě za podpory americké zpravodajské služby CIA zmocnil diktátor Fulgencio Batista. Téměř okamžitě se vytvořila opozice proti jeho vládě. Ta se zformovala do Hnutí mládeže století (Hnutí 26. července), do jehož čela se postavil mladý levicově orientovaný právník Fidel Castro, který za svoji opoziční činnost pobýval i ve vězení. Castro později odešel do mexického exilu, odkud v roce 1957 začal organizovat partyzánskou válku proti ostrovnímu režimu.\n\nV roce 1959 povstalci zvítězili a prozatímním prezidentem se stal Manuel Urrutia. Fidel Castro zaujal funkci velitele ozbrojených sil. Tam ale nevydržel dlouho. Již 17. února 1959 byl jmenován předsedou nové reorganizované vlády. Tato nová vláda od začátku bezvýhradně podporovala nejchudší obyvatele a jedním z prvních rozhodnutí bylo zvýšení nejnižších mezd a snížení cen léků, elektřiny apod. Od začátku v této vládě také vzrůstal vliv komunistické strany. V říjnu 1959 dokonce Castro ostře zasáhl proti pravicovým odpůrcům komunistické strany (např. jeden z důstojníků, Hubert Matos, byl odsouzen k dvaceti letům vězení za svoji kritiku komunistické strany Kuby).\n\nHlavním důvodem Castrových zásahů proti nesouhlasným hlasům však nebyla přímá sympatie s komunisty. Castro se spíše bál spojení vnitřní opozice s exilovými organizacemi, jejichž aktivita výrazně narůstala. Castrova vláda mezitím stále více zasahovala do soukromého sektoru hospodářství (např. uvalila vysokou daň na těžbu ropy). Tato opatření se kubánských firem výrazně nedotkla, ovšem dotkla se amerických firem, které část svého podnikání provozovaly na Kubě.\n\nSpojené státy americké se ihned rozhodly pro odvetná opatření a začaly blokovat obchod s Kubou, čímž ale Spojené státy odstartovaly kubánský příklon k Sovětskému svazu a přiřadily jim tak roli v bipolárním rozdělení světa. A v tomto momentě, tedy během roku 1960, také začala sovětská podpora Kuby. V dubnu 1960 ukončily Spojené státy americké veškerou svou pomoc Kubě a o měsíc později navázala Havana oficiální diplomatické a obchodní vztahy s Moskvou. Kuba zároveň ukončila veškeré dodávky cukru do Spojených států a ukončila tak svoji roli „cukřenky“ Spojených států. Sovětský svaz poté začal svoji masivní podporu Kuby, která zahrnula i úvěr ve výši sto milionů amerických dolarů určený především na nákup zbraní. Obě velmoci potvrdily začátek nových sporů posílením svých vojenských pozic. V listopadu 1960 například Spojené státy posílily vojenskou přítomnost v oblasti Antil.\n\nJako další krok obrany proti sebemenšímu americkému vlivu zvolil Fidel Castro znárodňování kubánských podniků, což zřejmě utvrdilo odhodlání Američanů zničit Castrův režim. To bylo definitivně potvrzeno 19. října 1960, kdy Spojené státy z Havany odvolaly svého velvyslance a úplně zablokovaly veškerý vývoz amerického zboží na Kubu. Všemi těmito opatřeními však Spojené státy jen prohlubovaly vztahy Moskva – Havana, a potvrzovaly tak postavení Kuby jako předsunuté hlídky SSSR na západní polokouli. Tato kubánská role byla potvrzena, když 3. ledna 1961 došlo k přerušení diplomatických vztahů mezi Havanou a Washingtonem. Spojené státy tak svou reakcí na kubánskou agrární reformu prakticky vehnaly Castra do náruče Sovětského svazu. Fakt, že jediná obrana proti politice USA vede přes SSSR, vedl Castra k akceptování komunismu, ačkoliv sám vyznavačem marxismu-leninismu nebyl a s kubánskými komunisty měl nejeden konflikt.\n\nPo tomto Castrově rozhodnutí o znárodnění začaly Spojené státy organizovat tajné operace a opatření proti havanské vládě, mj. podporu kubánskému exilovému hnutí, kterému byly poskytnuty zbraně a výcvik od CIA. 17. dubna 1961 se ozbrojené síly kubánského exilu vylodily v zátoce Sviní. Útok měl být (minimálně podle představ velitelů těchto invazních sil) podpořen v dalších fázích letectvem a ozbrojenými silami USA. Ve skutečnosti tento příslib měli od CIA, která ovšem nikdy nedocílila otevřeného souhlasu vládní administrativy s tímto bodem plánu.\n\nInvaze byla špatně naplánována, k očekávanému povstání nedošlo a invazní jednotky samy byly slabé a mizerně vyzbrojené, což vedlo k jejich rychlému rozdrcení, zejména když rozhořčené reakce světové veřejnosti přesvědčily prezidenta Kennedyho, že podpořit zřejmě předem ztracenou věc by bylo nevhodné, takže se od celé věci distancoval. Castro díky tomuto útoku a následnému vítězství dostal příležitost na Kubě dokončit budování totality. To také učinil založením Sjednocení revolučních organizací (ORI), které spojovalo doposud samostatné politické subjekty (Hnutí 26. července, Lidovou socialistickou stranu a Direktorium 13. března).\n\nJeště před tímto útokem, 13. března 1961, ale americká vláda vyhlásila otevřenou distanci od latinskoamerických diktatur.\n\nPřes veškeré neshody ale kubánští činitelé, především Che Guevara a Fidel Castro, několikrát naznačili možnost uvolnění vazeb se sovětským blokem a ochotu „rozmrazit“ vztahy mezi Havanou a Washingtonem. Ale Kennedyho vláda na tyto náznaky nereagovala a posunula tak Kubu opět blíže Sovětskému svazu. Počátkem roku 1962 se Castro dokonce demonstrativně přihlásil k ideologii marxismu-leninismu, čímž ovšem ztratil podporu některých jihoamerických států a na lednovém sjezdu Organizace amerických států byla Kuba ostrakizována coby nástroj komunistického bloku. O několik dní později, 3. února, uvalily Spojené státy embargo na veškerý obchod s Kubou, zanedlouho poté byla Kuba dokonce vyloučena z Hospodářské a sociální rady Organizace amerických států a jiných sdružení a rad Organizace amerických států (navíc byla ustanovena komise, která měla plnit dozor nad dodržováním všech sankcí vůči Kubě).\n\nMezitím se v Moskvě zrodila operace Anadyr, jejíž náplní byl projekt vybudování sovětských vojenských základen na Kubě. Tento plán byl vymyšlen jako odpověď na rozmístění amerických střel v Turecku a Itálii. Během jara 1962 bylo o operaci definitivně rozhodnuto a v květnu na Kubu vyrazila sovětská delegace, která měla vyjednat souhlas kubánské vlády. Toho se jí také dostalo (souhlas byl bez váhání a jednohlasný) a v červnu už Chruščov potvrzoval sestavu velitelského sboru pro operaci a na Kubu byla zároveň vyslána další sovětská delegace, která s Havanou uzavřela sovětsko-kubánskou vojenskou smlouvu.\n\nOd 12. července začal probíhat přesun vojenského materiálu a personálu na Kubu. Tehdy selhala americká rozvědka. Washington totiž o dění na Kubě dostal informace až koncem srpna. První varování, jako reakci na tyto informace, dostala Moskva 4. září 1962, zároveň Spojené státy povolaly do akce 150 tisíc záložních vojáků. Na toto varování Chruščov odpověděl prohlášením, že na Kubě žádné sovětské rakety neumístí. V té době už rakety ale na Kubě byly.\nO necelý měsíc později založil prezident John Fitzgerald Kennedy, na základě pozorování průzkumných letounů, zvláštní skupinu CIA pro Kubu. Ve stejné době probíhalo zasedání Valného shromáždění OSN, kde kubánský prezident Osvaldo Dorticos Torrado reagoval na kritiku militarizace prohlášením, že země pouze reaguje na hrozbu vnější agrese.\n\nZa další týden, 16. října 1962, se prezidentu Kennedymu dostaly do rukou snímky sovětských základen na Kubě. Okamžitě svolal schůzi se svými poradci, na které byla řešena otázka možného zásahu, případně jeho charakteru a možných rizik.\n\nO dva dny později měl Kennedy v rukou další snímky Kuby. Zcela zřetelně z nich vyčetl rychlý postup sovětských prací. Podle vědecké analýzy nové ozbrojení „ostrova svobody“ ohrožovalo životy 80 milionů Američanů raketami Sandal SS-4 s doletem 2000 km, rakety Skean měly dosah 5000 km a tudíž by se jednalo o přímé ohrožení USA. Opět, tentokrát naléhavěji, diskutoval americký prezident se svými poradci o možnostech obrany proti takovému ohrožení a sovětských reakcích na taková opatření. Ještě téhož dne v 17 hodin se Kennedy setkal se sovětským ministrem zahraničí Andrejem Gromykem. Na této schůzce Gromyko vznesl požadavek, aby Spojené státy přestaly ohrožovat Kubu, a zároveň konstatoval, že Sovětský svaz Kubě pouze pomáhá s modernizací zemědělství a jen Kubě poskytuje malé množství obranných zbraní. O raketách na schůzce nepadlo ani slovo. Gromyko o nich pochopitelně nezačal a udivený Kennedy nakonec také ne.\n\nSpojené státy se nakonec, přes veškeré dohady, rozhodly reagovat na ohrožení námořní blokádou Kuby. Bylo rozhodnuto, že půjde pouze o čistě vojenskou blokádu a útočit budou Spojené státy pouze v případě selhání tohoto opatření. První vojenská opatření začala 22. října 1962 v pravé poledne. Tentýž den v 19:00 vystoupil prezident Kennedy v televizi a v rozhlase. Ve svém projevu vysvětloval svým občanům následující akci. Ta začala 24. října v 10:00. Den před tím se Rada Organizace amerických států usnesla na ukončení dodávky zbraní na Kubu. Zároveň počaly kubánské jednotky obléhat Guantánamo a v zemích Varšavské smlouvy začala mobilizace. Před polednem 23. října dorazila do Washingtonu odpověď na chystanou blokádu. Moskva se v ní (zcela pochopitelně) postavila naprosto proti akci Spojených států a označila ji za ohrožení světového míru, vměšování se do cizích záležitostí apod.\nPo započetí blokády se sovětské lodě, které nebyly podpořeny ponorkami, které pluly daleko za obchodními loděmi a byly to snad nejhorší dieselelektrické ponorky, které mohli Sověti do této akce zapojit, zastavily na hranici blokády na základě signálů vysílaných z USA válečných lodí (některé se obrátily k návratu), tankery podle dohody mohly projet. Na území Kuby však nadále probíhala kompletace již dovezených raketových systémů. V Severní Americe začala probíhat preventivní opatření (otevírání krytů, poplašné cvičení aj., zároveň začala velká nákupní horečka), vláda Spojených států začala zvažovat i embargo na dovoz ropy na ostrov a také začala nacvičovat v Západním Berlíně. Obávala se, že by se konflikt mohl přenést i tam.\n\nO dva dny později Chruščov poprvé uznal existenci raket na Kubě a také prvně naznačil možnost kompromisu, o další den později vznesl jako základní požadavek stažení amerických raket z Turecka a Itálie. Ve stejný den, tedy 27. října, dali Sověti jasně najevo, že nenechají tuto situaci jen tak, a tak byl na popud sovětského důstojníka nad Kubou sestřelen americký špionážní letoun Lockheed U-2, jeho pilot major Rodolf Anderson, Jr. zahynul. To mělo za následek zamyšlení Kennedyho nad vážností situace a tak napsal další rozhořčený dopis pro Nikitu Chruščova, ve kterém se prezident Kennedy rozčiloval nad sestřelením letounu, který podle mezinárodního práva porušil územní celistvost Kuby a nad pokračující výstavbou sovětských základen na Kubě. V dopise Kennedy definitivně prohlásil, že jeho snaha o mírové řešení končí a dal Sovětskému svazu jasné ultimátum požadující stažení sovětských raket do 48 hodin. Zároveň uvedl, že pokud se tak stane, Spojené státy upustí od blokády Kuby a budou garantovat i její bezpečnost. Ultimáta se Sovětský svaz nezalekl, protože dál stupňoval své požadavky.\n\nChruščov odpověděl již druhý den, 28. října, dopoledne. Jeho odpověď byla naprostým šokem pro Kubu a úlevou pro zbytek světa: Chruščov souhlasil se stažením zbraní z Kuby, ale vymínil si, že budou staženy rakety z Itálie a Turecka. Kennedy vyšel vstříc Sovětům a slíbil, že rakety z Turecka a Itálie odstraní. Hned další den byly nařízeny demontážní práce ze sovětské strany. \n\nTímto souhlasem se hrozící horká válka stala opět studenou válkou a hrozba jaderné katastrofy byla odložena na neurčito. I přes zdlouhavé jednání o přesných podmínkách stažení zbraní spory nastaly kolem určování, co je ještě obranná a co už útočná zbraň (tento spor se týkal především letounů Iljušin); největší problém byl ale s Castrovým odmítnutím kontroly odsunu sovětských zbraní. Fidel Castro se totiž cítil naprosto ošizen a vyřazen z veškerého jednání a neuklidnil ho ani příjezd Anastáze Mikojana, který měl za úkol vysvětlit mu všechny důvody vynechání kubánské vlády z jednání. Jako hlavní důvody uvedl nedostatek času a také argument, že v případě útoku jadernou zbraní by Kuba nebyla jen poškozena jako světové velmoci, ale rovnou by zmizela z mapy světa.\n\nV téže době, kdy Mikojan uklidňoval rozčileného Castra, pobýval v New Yorku náměstek sovětského ministra zahraničí Vasil Kuzněcov, který zde vyjednával přesnou podobu sovětsko-americké dohody. Blokáda Kuby byla definitivně odvolána 20. listopadu 1962 po splnění Kennedyho požadavků. Sovětský svaz souhlasil i s kontrolou demilitarizace, ovšem jednání o tomto kroku elegantně přehodil na Kubu, coby suverénní stát. Jednání sice ještě pokračovala, Chruščov s Kennedym si vyměnili několik dalších dopisů (ty se však týkaly spíše budoucnosti vztahů s Kubou než minulé krize), ale karibská krize pomalu utichala. A to i přesto, že americké závazky ke Kubě písemně potvrdil až Henry Kissinger v roce 1970.\n\n\n\n"}
{"id": "28580", "url": "https://cs.wikipedia.org/wiki?curid=28580", "title": "Blood Sugar Sex Magik", "text": "Blood Sugar Sex Magik\n\nBlood Sugar Sex Magik (často zkracováno jako BSSM) je funk rockové album skupiny Red Hot Chili Peppers, vydané v září roku 1991. Album bylo napsáno a nahráno ve vile v Laurel Canyon, která nyní patří producentu Ricku Rubinovi.\n\nSkupina vstoupila do mainstreamu s hity jako „Give It Away“, nebo „Under the Bridge“. Album bylo v roce 1998 čtenáři časopisu Q magazine zvoleno 72. nejlepším albem historie. Roku 2003 jej časopis Rolling Stone vyhlásil 310. nejlepším albem všech dob. Tentýž časopis jej také vyznamenal 19. místem v seznamu nejlepších alb devadesátých let.\n\nShodou okolností tentýž den vydala skupina Nirvana album Nevermind. Píseň Give It Away se objevila v seriálu Simpsonovi, v díle Šáša Krusty zrušen, Šáša Krusty má padáka.\n\nS nadcházející popularitou alba a skupiny se však kytarista John Frusciante nedokázal srovnat. Začal brát heroin a při turné podporující toto album proto ze skupiny odešel.\n\nVšechny skladby napsali Flea, Anthony Kiedis, John Frusciante a Chad Smith, pokud není uvedeno jinak.\n"}
{"id": "28582", "url": "https://cs.wikipedia.org/wiki?curid=28582", "title": "Ambientní hudba", "text": "Ambientní hudba\n\nAmbientní hudba, též pouze ambient (z latiny pocházející výraz, znamenající prostředí, okolí) je hudební styl a forma vycházející z předpokladu, že všechny zvuky, které nás obklopují, mohou být za jistých okolností hudbou. Druhým pólem a součástí předpokladu je skutečnost, že stejně tak primárně hudební zvuk či skladba může být prostředím, tedy zvukovým prostorem, který utváří naši pocitovou orientaci. Obě polarity se prolínají a pojetí hudební tvorby tohoto typu v sobě proto může zahrnovat jak sofistikovanou muzikalizaci primárně nehudebních prvků (hluků, šumů, atd.), tak demuzikalizaci prvků, primárně hudebních, stejně jako prostou reprodukci slyšeného nebo kombinaci obojího.\n\nZpůsob práce je druhotný, základním posláním je vytvořit akustické prostředí či zvukovou krajinu určitého charakteru a navodit tím atmosféru či vjem, který posluchač zpracuje jako jistou náladu, pocit, atd. Ačkoli může být též skládána i s praktickou účelností coby prostředek k vytvoření psychického komfortu posluchače, není to naprosto jejím základním účelem. Vzhledem k široké škále prostředků má ambientní hudba mnoho vlastních odnoží. V zásadě vyžaduje posluchače soustředěného, schopného stát se její součástí, mnohdy by jinak (avšak zdaleka nikoli vždy) mohla být považována za pouhou kulisu. Ambientní hudba též využívá možnosti vstřebávat prvky celé řady jiných hudebních směrů či stylů (elektronická hudba, současná klasická hudba, rock, jazz, ad.), což je již otázkou vkusu a přesvědčení tvůrce o autenticitě sdělení. Stejně tak ovšem (viz níže) přejímají prvky ambientu nejrůznější hudební styly a žánry.\n\nZa zakladatele ambientní hudby je považován francouzský skladatel Erik Satie (1866-1925).\nExperimentoval s hudbou, které říkal \"furniture musique\", čímž mínil zvuky pozadí či prostředí. Skládal ji tak, aby byla poslouchána např. z různých úhlů, proto vzájemně velmi podobné skladby dělil do jednotlivých částí podle prostorového hlediska (\"„Furniture musique 1-3“\"). Jeho experimenty byly natolik nestravitelné pro tehdejší i bezprostředně následující dobu, že byl objeven až v 50. letech a stal se inspirátorem širokého okruhu moderní hudby ambientního typu.\n\nJeště předtím lze prvky ambientní hudby nalézt u Edgarda Varèseho (skladba \"„Ecuatorial“\" z roku 1934) či Karlheinze Stockhausena. Představitelem základů ryze ambientní hudby současnosti je Brian Eno, jehož cyklus nahrávek tohoto typu odstartoval deskou \"„Music For Airports“\" (1978), jejímž cílem bylo navodit klid pasažérů před letem. V poznámkách k tomuto albu napsal: \"\"ambientní hudba musí být schopna přizpůsobit se na mnoha úrovních sluchových vjemů posluchači bez použití jakéhokoliv nátlaku – musí být stejně tak ignorovatelná jako zajímavá“.\" (Toto tvrzení ovšem již dávno neplatí, v současnosti je mnoho druhů ambientní hudby, kterou lze považovat za velmi agresivní nátlak.)\n\nAmbientem se zabývali a jeho prvky lze najít v dílech skladatelů Johna Cage či minimalistů (Steve Reich, Philip Glass, ad.). Ambientní prvky do rockové hudby přinesli v šedesátých letech Pink Floyd ve svých „kosmických“ experimentech na svých objevných albech \"Saucerful Of Secrets\" či \"Meddle\" (skladby \"Interstellar Overdrive\", \"Echoes\" ad.) a v tradici významné úlohy těchto zvuků ve svých skladbách pokračovali i v dalších období své tvorby.\n\nV jazzové hudbě je uplatnil Miles Davis poprvé na albu „In A Silent Way“ (1969). V Itálii se ambientní hudbou zabývá hudební skladatel Jean Ven Robert Hal, v Řecku například Vangelis.\n\nOd konce 70. let minulého století pronikl ambient pevně do struktur avantgardní hudby včetně současné klasické hudby a stal se substrátem pro vznik nejrůznějších subžánrů, z nichž nejrozšířenější jsou\nMéně známým typem je např. tzv. izolacionistický ambient, který je velmi příbuzný ambientu industriálnímu, prolíná se však s prvky techna. Existuje dokonce též tzv. ambient politický, který však neoznačuje hudební subžánr jako takový, ale jeho ideovou náplň.\nV současné době funguje ambientní hudba v mnoha podobách a aplikacích jako velmi rozvinutý a rozšířený fenomén a kromě množství skladatelů a souborů, které se jí zabývají, jsou její prvky již dávno i běžnou součástí nejrůznějších forem popu.\n\n"}
{"id": "28583", "url": "https://cs.wikipedia.org/wiki?curid=28583", "title": "Vojenský újezd Libavá", "text": "Vojenský újezd Libavá\n\nVojenský újezd Libavá je vojenským újezdem o rozloze 235,5 km² v Olomouckém kraji, na severovýchodě okresu Olomouc, v oblasti Oderských vrchů. Sídlem újezdního úřadu je Město Libavá. Rozkládá se na Moravě, ale před svým zmenšením k 1. lednu 2016 zasahoval východním okrajem svého tehdejšího území i do Slezska.\n\nVojenské území kolem Města Libavá vzniklo na základě rozhodnutí Gottwaldovy vlády ze dne 17. září 1946 o zřízení vojenského tábora Město Libavá. Na základě usnesení vlády ČSR ze dne 6. června 1950 byl vojenský tábor ke dni 1. červenci 1950 prohlášen vojenským újezdem. Vymezení újezdu se různým způsobem dotklo celkem 47 obcí. Území újezdu bylo rozšířeno dalším usnesením vlády ČSR ze dne 5. února 1952 se zpětnou platností k 1. únoru 1952. Po rozšíření tvořila území újezdu celá katastrální území 24 obcí (16 ze správního okresu Moravský Beroun); 1 ze správního okresu Šternberk; 4 ze správního okresu Hranice; 3 ze správního okresu Olomouc). Roku 1957 došlo k menší změnám vymezení území vojenského újezdu. K 1. lednu 2003 byl vojenský újezd Město Libavá přejmenován na vojenský újezd Libavá.\n\nVe všech zdejších obcích žili do roku 1945 téměř výhradně Němci, kteří byli v letech 1945–1946 nuceně vysídleni a obce byly osídleny českými přistěhovalci, neboť podle požadavků Ministerstva národní obrany ČSR měl vojenský tábor vzniknout v centrálních Jeseníkách kolem Pradědu a Vrbna pod Pradědem. Pro odpor veřejnosti i místních správních orgánů vláda ČSR dne 17. května 1946 vytvoření vojenského tábora v oblasti kolem Pradědu zamítla. Ministerstvo národní obrany ČSR proto pro vytvoření vojenského tábora urychleně nalezlo náhradní území kolem Města Libavé, což vláda schválila 17. září 1946. Obce, jež byly do té doby již osídleny českými přistěhovalci, byly nuceně vysídleny v průběhu roku 1947, některé však až počátkem 50. let.\n\nV roce 1948 byla ve vojenském výcvikovém táboře Libavá pod vedením Antonína Sochora organizována a cvičena izraelská vojenská brigáda. V Československu vycvičení izraelští vojáci pozemních jednotek sice již nezasáhli do války za nezávislost v roce 1948, ale uplatnili se v konfliktech pozdějších.\n\nVymezení území vojenského újezdu podle stavu z roku 2015 s uvedením původních katastrálních území:\nK. ú. začleněná úplně:\nK. ú. začleněná částečně, avšak s celým intravilánem:\nK. ú. začleněná částečně, avšak intravilán začleněn nebyl:\n\nK. ú. začleněná úplně:\nK. ú. začleněná částečně, avšak intravilán začleněn nebyl:\n\nK. ú. začleněná úplně:\nK. ú. začleněná částečně:\n\n\n\n\nNa území vojenského újezdu se do konce roku 2015 nacházelo osm základních sídelních jednotek, kterými byly:\n\nK 20. prosinci 2002 bylo území vojenského újezdu nově přerozděleno na následujících pět katastrálních území, jimiž byly:\n\nV průběhu následujících let byly opuštěné vesnice postupně zdemolovány včetně historických památek, kterými byla řada kostelů, kaplí i polních křížů, vodních a větrných mlýnů i tradičních selských usedlostí. Výjimkou se stalo pouze Město Libavá a bývalé obce Heroltovice, Luboměř pod Strážnou, Kozlov a Slavkov, kde je dodnes sporé osídlení. Památkový úřad v Brně uplatňoval památkový zájem téměř u všech libavských obcí, především u sakrálních objektů a dále u 24 větrných mlýnů různých typů, které se zde vyskytovaly. Zachoval se však pouze poutní kostel ve Staré Vodě a větrný mlýn ve Městě Libavá. Na území vojenského újezdu je zakázáno soukromé vlastnictví, což se projevuje především na chátrání dosud zachovalých budov.\n\nPo okupaci sovětskou armádou v roce 1968 byla část vojenského prostoru Libavá společně s vojenskými prostory Milovice a Ralsko postoupena sovětské Střední skupině vojsk. \nZatímco milovický a ralský prostor byly při odchodu sovětských vojsk v červnu 1991 zrušeny, libavský převzala opět československá, později česká armáda.\n\nVojenský historik Martin Vaňourek na základě průzkumu zdejších staveb i typu vyslaných jednotek tvrdí, že v sovětské zóně vojenského prostoru Libavá byly po dobu 5 let rozmístěny jaderné střely namířené na západní Evropu, v reakci na rozmístění téměř 600 jaderných střel na území států NATO v Evropě. 122. raketová brigáda by podle něj nebyla počátkem roku 1983 vyslána do střední Evropy bez jaderných hlavic a tomu napovídá i technické zabezpečení základen. Sovětská armáda tu měla tři palebná postavení: Stará Voda, Přáslavice a Zelený kříž. Raketová brigáda byla odsunuta od 25. února do 16. března 1988 na základě odzbrojovacích jednání mezi Ronaldem Reaganem a Michailem Gorbačovem a rakety byly následně v SSSR zničeny.\n\nSovětská jednotka byla vybavena balistickými raketami 9K76 Temp-S (NATO je nazývalo SS-12 Scaleboard) schopnými nést jaderné hlavice. Před místními obyvateli byly skutečné údaje o poslání a výzbroji jednotky tajeny, mimo vojenský prostor však vznikla proti umístění raket řada peticí a protestů, jejichž autoři a signatáři byli pronásledováni.\n\nVojenský prostor Libavá byl ze všech vojenských újezdů nejobydlenější. Nerespektování práv obyvatel vojenských újezdů (právo na místní samosprávu a právo vlastnit majetek) se před rokem 2007 několik let systematicky věnovala senátorka Jitka Seitlová, zejména v souvislosti s vojenským újezdem Libavá, kde začátkem roku 2007 žilo nejvíce, tedy 1174 obyvatel. Tři závažné podněty týkající se závažného porušování zákonů se potvrdily, jeden z nich se týkal nezákonného zahrabání bojových ochranných látek. Některé podněty se týkaly podezřelých okolností pořádání honů zvěře, neevidovaných a nezpoplatněných. Pro své snahy nenalezla širokou podporu ani u obyvatel vojenských újezdů (podle průzkumu z roku 2002 pořádaného armádou vyjádřilo 64 % obyvatel VÚ Libavá spokojenost se životem v újezdu), ti si však za ní chodili stěžovat neformálně soukromě, s obavou z prozrazení. Vyjádřila však vůli zabývat se problémem i z pozice zástupkyně veřejného ochránce práv, do které byla mezitím jmenována.\n\nOd vzniku až do roku 1991 byl vojenský prostor pro veřejnost zcela uzavřen. V roce 1991 přednosta újezdního úřadu rozhodnutím zpřístupnil intravilány sídelních útvarů civilistům bez omezení. V roce 2002 vydal výnos o zpřístupnění vybraných prostor, komunikací a turistických stezek. Ten byl v roce 2007, 2009 a 2010 nahrazen vždy novým výnosem.\n\nV roce 2002 bylo zpřístupněno 75 km² ploch a 27 km turistických stezek a cyklostezek, vojenský újezd jednal s Klubem českých turistů o vyznačení dalších a Vojenské lesy a statky chystaly výstavbu přístřešků, laviček, informačních tabulí a odpadkových košů.\n\nTrvalé přístupné jsou podle výnosu újezdního úřadu sídelní útvary Město Libavá, Heroltovice, Kozlov, Luboměř pod Strážnou a Slavkov. Krom toho je trvale přístupná plocha kolem sakrálních objektů ve Staré Vodě, tedy kostel sv. Anny a sv. Jakuba Většího a kaple svaté Anny s Královskou studánkou s přístupovými cestami a okolím do 50 metrů (podle výnosů z let 2007 a 2009 to bylo do vzdálenosti 100 metrů).\n\nDále jsou trvale přístupné silnice 440, 443 a 444 do sídla Město Libavá (444 přes Heroltovice, přes Starou Vodu), silnice 441 přes Kozlov, silnice 437 od Zeleného kříže u Kozlova přes Slavkov směrem k Loučce, silnice III/4427 přes Nové Oldřůvky, na okraji vojenského újezdu dálnice D35, a účelová komunikace ze sídla Luboměř pod Strážnou.\n\nNěkteré oblasti byly postupně zpřístupněny veřejnosti o sobotách, nedělích a svátcích. Sektory jsou ve výnosech přednosty újezdního úřadu označeny písmeny velké abecedy.\n\nOkrajové prostory vojenského újezdu, cyklotrasy a turistické stezky, které byly zpřístupněny veřejnosti, jsou určeny pouze k pěší turistice, cykloturistice a ke sběru lesních plodů o sobotách, nedělích a státem uznaných svátcích.\n\nZejména pro obyvatele újezdu a okolních obcí se v odůvodněných případech vydávají též povolení ke vstupu do dalších částí újezdu. Na některá místa je kromě povolení újezdního úřadu třeba též povolení náčelníka SOVZ nebo ředitele divize Vojenských lesů a statků ČR. Pro občany s trvalém bydlištěm na území vojenského újezdu neplatí časová omezení vstupu a vjezdu a mohou vjíždět i na režimové páteřní komunikace bez povolení, na kole a motocyklu mohou od roku 2010 jezdit po všech účelových komunikacích vojenského újezdu. Děti do 15 let nemusí být od roku 2010 uvedeny na povolení, ale musí být vždy v doprovodu dospělé osoby.\n\nParkovat lze v intravilánech sídelních útvarů, mimo ně jsou vyhrazena 4 parkoviště ve veřejně přístupných částech újezdu a 5 parkovišť v režimové části újezdu.\n\nNa celém území újezdu platí trvalý zákaz volného rozdělávání ohně, kouření v lese, zákaz pobytu od setmění do svítání a zákaz táboření a stanování. O výjimky lze žádat přednostu újezdního úřadu nebo divizi Vojenských lesů a statků. Od 1. září do 31. října od 16 do 8 hodin platí omezení pohybu kvůli lovné sezoně. Cykloturistika je zakázána mimo vyjmenované cyklotrasy (t. j. i na většině z trvale přístupných silnic).\n\nRozsah přístupnosti od 30. dubna 2009 do konce října 2010 byl přibližně shodný. Ve výnosu z roku 2007 nebyl uveden sektor E. Předchozí výnos byl vydán v roce 2002.\n\nVojenský prostor se každým rokem otevírá cyklistům během akce nazvané „\"BÍLÝ KÁMEN\"“.\n\nMinisterstvo obrany pod vedením Alexandra Vondry přišlo v dubnu 2011 s plánem optimalizace vojenských újezdů, podle kterého se měl vojenský újezd Libavá do roku 2015 zmenšit asi o 79,15 km², tedy necelou čtvrtinu, zejména o okrajové části, které jsou částečně turisticky zpřístupněné. Kromě úspor armády je cílem také vyčlenit z vojenského újezdu co nejvíce obyvatel. V září 2011 představil ministr obrany plán starostům obcí z okolí vojenského újezdu. Přitom uvedl, že v závislosti na názoru místních obyvatel se odloučená území buď připojí k sousedním obcím, nebo vzniknou nové obce. Na začátku ledna 2012 záměr schválila vláda.\n\nV pátek 10. února a v sobotu 11. února se ve vybraných osadách konala anketa, obdoba místního referenda, s otázku, zda si obyvatelé přejí připojení k sousední obci, nebo vznik samostatné obce. Bylo určeno 5 anketních okrsků a tomu odpovídajících 5 anketních míst, a to v Městě Libavá, Heroltovicích, Kozlově, Slavkově a Luboměři pod Strážnou. Každý okrsek měl jiný typ anketního lístku. Anketní otázky nabízely větší množství možností, tedy v některém případě až dva způsoby vzniku nové obce a na výběr několik obcí, k nimž by sídelní útvar mohl být připojen. K platnosti rozhodnutí byla třeba účast nejméně 35 % oprávněných osob, přičemž rozhodnutí mělo být považováno za závazné, pokud pro ně hlasovalo nejméně 50 % hlasujících a zároveň nejméně 25 % ze všech oprávněných osob.\n\nVýsledky ankety:\n\n\nPředpokládalo se, že na území vojenského újezdu vzniknou dvě obce: Město Libavá s částí Heroltovice a obec Luboměř pod Strážnou. Ministerstvo následně jednalo o připojení osad Kozlova a Slavkova k sousedním obcím.\n\nV rámci příprav pro optimalizaci území vojenského újezdu Libavá byla nově vytvořena tato katastrální území:\n\nVznikem k. ú. Kozlov u Velkého Újezdu a k. ú. Varhošť u Města Libavá zároveň zaniklo k. ú. Slavkov u Města Libavá.\n\nV únoru 2015 proběhlo ve Městě Libavá jednání mezi zástupci ministerstva obrany, armády a obyvateli budoucích obcí. Z něj vyplynulo, že 1. září 2015 začnou oficiálně pracovat takzvané přípravné výbory, které mají připravit půdu pro „převod“ obcí do civilní samosprávy. K tomu došlo k 1. lednu 2016.\n\nZákonem č. 15/2015 Sb., o hranicích vojenských újezdů, vznikla od 1. ledna 2016 z katastrálních území Město Libavá, Město Libavá I a Město Libavá II nová obec Město Libavá, z katastrálních území Kozlov u Velkého Újezdu a Kozlov u Velkého Újezdu I obec Kozlov a z katastrálního území Luboměř u Potštátu obec Luboměř pod Strážnou, všechny se tím zároveň z vojenského újezdu vyčlenily. Dále se katastrální území Domašov nad Bystřicí I připojilo k obci Domašov nad Bystřicí, Hadinka k obci Vítkov, Hlubočky I, Hlubočky II, Hlubočky III a Hlubočky IV k obci Hlubočky, Jívová I k obci Jívová, Mrsklesy na Moravě I k obci Mrsklesy a Nové Oldřůvky I k obci Budišov nad Budišovkou (katastrální území Hadinka a Nové Oldřůvky I tedy zároveň přešly do Moravskoslezského kraje).<ref name=\"Zákon č. 15/2015 Sb.\">Zákon č. 15/2015 Sb., o zrušení vojenského újezdu Brdy, o stanovení hranic vojenských újezdů, o změně hranic krajů a o změně souvisejících zákonů (zákon o hranicích vojenských újezdů). Dostupné online.</ref>\n\nZbývající území vojenského újezdu i nadále spravuje újezdní úřad ve Městě Libavá a skládá se z katastrálních území:\n\n\n"}
{"id": "28591", "url": "https://cs.wikipedia.org/wiki?curid=28591", "title": "Nadání Josefa, Marie a Zdenky Hlávkových", "text": "Nadání Josefa, Marie a Zdenky Hlávkových\n\nNadání Josefa, Marie a Zdenky Hlávkových, obecně známé jako Hlávkova nadace, je nejstarší existující česká nadace, založená 25. ledna 1904 architektem Josefem Hlávkou.\n\nHlávkova nadace spolu s Nadací Českého literárního fondu každoročně udělují Literární cenu Josefa Hlávky. Dále je udělována Medaile Josefa Hlávky.\n\nNejstarší česká nadace byla založena Josefem Hlávkou 25. ledna 1904 a zachovala si nepřetržitou právní kontinuitu až do současnosti. Nadání bylo výhradním dědicem veškerého velice rozsáhlého jmění Josefa Hlávky a jeho posláním je sloužit vzdělanosti českého národa. Finanční a ekonomický otřes v důsledku 1. světové války znehodnotil část majetkové nadace, ale ta přesto jen v letech 1904 až 1939 podpořila cca 3 500 nemajetných vysokoškolských studentů bezplatným ubytováním na Hlávkově koleji.\n\nV roce 1953 byly rozhodnutím komunistické vlády zrušeny všechny české nadace s výjimkou Nadání Josefa, Marie a Zdenky Hlávkových, které byla ponechána možnost formální existence, však byla připravena o nemalou část nadačního majetku. V roce 1954 byla Studentskému spolku pražských vysokoškoláků zabavena kolej Josefa Hlávky a převedena do vlastnictví státu. Po listopadu 1989 došlo k opětovnému rozvoji nadace.\n\nNadání nyní spravuje jmění zahrnující především zámek Josefa Hlávky v Lužanech u Přeštic a nadační domy v Praze. Výnosy z pronájmů slouží finančnímu zajištění nadačního programu, který vychází z přání zakladatele. Svému účelu se vrátila i kolej Josefa Hlávky v Jenštejnské ulici v Praze, kde jsou na náklady Nadání ubytováni vynikající studenti vysokých škol. Péče o stav koleje zajišťuje České vysoké učení technické, které také budovu vlastní.\n\nOd roku 1991 činily nadační příspěvky pro vynikající studenty vysokých škol a mladé vědce a umělce více než 55 milionů korun. V ediční řadě Národohospodářského ústavu podporované nadací bylo vydáno 79 odborných studií.\n\n"}
{"id": "28592", "url": "https://cs.wikipedia.org/wiki?curid=28592", "title": "Těsnění", "text": "Těsnění\n\nTěsnění je součástka, která zabraňuje průniku tekutin (kapalin nebo plynů) mezerami mezi jinými součástkami.\n\nTěsnění se obvykle vyrábějí z pružných, nebo alespoň do malé míry deformovatelných materiálů.\n\n\n\n"}
{"id": "28596", "url": "https://cs.wikipedia.org/wiki?curid=28596", "title": "Skviřínský dub", "text": "Skviřínský dub\n\nSkviřínský dub je památný strom ve vesnici Skviřín východně od Boru. Zdravý třistaletý dub letní (\"Quercus robur\") roste pod hřbitovní zdí v severozápadní části vsi v nadmořské výšce 465 m. Obvod jeho kmene měří 370 cm a koruna stromu dosahuje do výšky 25 m (měření 1980). Dub je chráněn od roku 1981 pro svůj vzrůst a jako krajinná dominanta. V roce 2000 byl proveden zdravotní a redukční řez koruny stromu.\n\n"}
{"id": "28598", "url": "https://cs.wikipedia.org/wiki?curid=28598", "title": "Nirvana", "text": "Nirvana\n\nNirvana byla americká grungeová kapela založená v roce 1987 v Aberdeenu ve státě Washington. Patří mezi nejvlivnější hudební skupiny 90. let 20. století. Zakládajícími členy byli Kurt Cobain (kytara, zpěv) a Krist Novoselic (basová kytara). V kapele se vystřídalo několik bubeníků, z nichž nejvýznamnější byl Dave Grohl, který byl poslední v řadě. Jako doprovodný kytarista byl přijat Pat Smear.\n\nV roce 1989 Nirvana nahrála své první studiové album s názvem \"Bleach\", avšak stále nepatřila k hlavnímu proudu populární hudby. Zlom nastal v okamžiku, kdy v roce 1991 vyšel její nový singl s názvem „Smells Like Teen Spirit“ k albu \"Nevermind\". Tato píseň se dostala na první příčky v hitparádách a otevřela Nirvaně cestu ke slávě. Třetí a zároveň poslední studiové album vyšlo v roce 1993 a dostalo název \"In Utero\"; obsahovalo později populární skladby jako „Rape Me“ a „Heart-Shaped Box“.\n\nK typickým rysům vystoupení Nirvany patřilo rozbíjení svých instrumentů a skákání do bicí soupravy. Členové kapely se tak chtěli vyhnout nátlaku ze strany fanoušků, aby zahráli přídavek. Tato praxe ovšem snižovala výnos koncertů.\n\nNirvana se rozpadla po sebevraždě frontmana skupiny Kurta Cobaina v dubnu 1994. Od svého vzniku prodala po celém světě více než 50 milionů alb. Hudebnímu stylu, který Nirvana hrála, se začalo říkat grunge. Podobnou hudbu reprezentovaly a reprezentují například kapely Alice in Chains, Mudhoney, Pearl Jam a Soundgarden.\n\nPočátky kapely spadají do roku 1985, kdy se prostřednictvím Buzze Osborna, kytaristy a zpěváka skupiny Melvins, poprvé setkali zakládající členové skupiny Kurt Cobain a Krist Novoselic. Novoselic hrál na baskytaru a Cobain v té době již hrál na kytaru a zpíval v punkové skupině Fecal Matter, kterou založil tentýž rok a z jejíž tvorby později těžila Nirvana. Po rozpadu Fecal Matter Cobain s Novoselicem usilovali o založení nové kapely. Roku 1987 se jim podařilo najít bubeníka Aarona Burckharda, s nímž nacvičili některé ze skladeb Fecal Matter. Poté se však po vzoru Melvins pustili do pilného zkoušení nových skladeb; za tři měsíce jich měli asi tucet, včetně coververze nizozemské kapely Shocking Blue „Love Buzz“. Kapela si v čele s Cobainem přála vystupovat před publikem. První opravdové vystoupení absolvovali 7. března 1987 v Raymondu ve Washingtonu na jednom domácím večírku.\n\nNásledovalo několik dalších vystoupení, většinou v Aberdeenu a blízkém okolí. V létě 1987 se činnost kapely pozastavila, protože Novoselic se se svou přítelkyní Shelli přestěhovali do Tacomy, Cobain za Tracy do Olympie a Burckhard zůstal v Aberdeenu, nebylo tudíž snadné zkoušet. Cobain se s Novoselicem spojil v Tacomě a aniž by Burckhardovi cokoli řekli, v říjnu zveřejnili v časopise \"The Rocket\" inzerát, že hledají bubeníka. Na inzerát nikdo neodpověděl a na nadcházející demo si vybrali bubeníka Melvins Dalea Crovera. V lednu roku 1988 nahrál s Nirvanou v seattleském studiu Reciprocal Recording první demo nahrávky, z nichž se některé objevily na albu \"Bleach\" a některé až na albu \"Incesticide\". Po nahrání dema se stal v pořadí třetím bubeníkem Dave Foster.\n\nBěhem těchto měsíců Nirvana vystřídala množství jmen jako Skid Row, Pen Cap Chew, Ted Ed Fred, nebo Bliss. První vystoupení pod názvem Nirvana se uskutečnilo 19. března 1988 v Community World Theater. „Nirvana“ (\"nirvána\") je pojem pocházející z východních náboženství (zejména buddhismu a hinduismu) a označuje vykročení z nekonečného kruhu znovuzrození a lidského utrpení.\n\nFoster byl v květnu krátce zatčen za napadení syna starosty města Cosmopolis. To Cobain s Novoselicem využili jako příležitost, jak Fostera dostat z kapely, protože s ním byli stále více nespokojení. V květnovém vydání \"The Rocket\" se objevil inzerát, že hledají bubeníka. Krátce pak zkoušeli s Burckhardem, ale ten nevydržel dlouho. Nakonec se stal bubeníkem Chad Channing.\n\nPrvní singl Nirvany se nazýval „Love Buzz“ a byl nahrán roku 1988 u nezávislého hudebního vydavatelství Sub Pop v Seattlu. B–stranu singlu tvořila píseň „Big Cheese“. Bylo vydáno pouhých tisíc kusů, což z něj dnes činí vzácný kus pro sběratele. Krátce poté vydavatelství Sub Pop vydalo kompilaci \"Sub Pop 200\", na které se Nirvana prezentovala skladbou „Spank Thru“. Ta vznikla ještě pod hlavičkou Fecal Matters. Po vydání singlu se Cobain definitivně rozhodl, že Nirvana nebude jen jeho koníčkem, ale že se chce vydat na hudební dráhu a další, co si přeje udělat, je vydat album, na které zanedlouho Nirvana získala od Sub Popu smlouvu.\n\n30. října 1988 Nirvana vystupovala na studentské koleji v Olympii. Zahráli pár svých písniček a pár coververzí. Po poslední „Blew“ Cobain rozbil svou kytaru. To se později stalo charakteristické pro vystoupení Nirvany, tím že si zničili vlastní nástroje se vyhnuli nátlaku, aby zahráli přídavek. Tato praxe ovšem pochopitelně výrazně snižovala výdělek z koncertů.\n\nNa nahrávání alba Nirvana potřebovala sehnat poplatek 606,17 dolarů. Nikdo z nich takovou částku neměl, proto požádali společného přítele Jasona Evermana o zapůjčení požadovaného obnosu. A jelikož Everman poslední dobou pracoval na Aljašce jako rybář, peníze měl a ochotně je kapele zapůjčil. Everman byl na jaře do kapely přibrán jako druhý kytarista, protože pro Cobaina bylo obtížné zároveň zpívat a hrát na kytaru. Když následujícího roku nahrávali své první album \"Bleach\", Everman na něm sice je uveden jako druhý kytarista, ve skutečnosti však na albu nehrál. Krist Novoselic o tom později řekl: „Chtěli jsme jen, aby se v kapele cítil víc doma.“ \"Bleach\" bylo oficiálně vydáno 15. června 1989.\n\n6. a 21. ledna 1989 Nirvana poprvé vystupovala mimo svůj domovský stát Washington a to v Portlandu ve státě Oregon.\n\nNa turné téhož roku, které následovalo k propagaci alba, Everman z kapely odešel (později hrál se Soundgarden), kvůli hudebním rozporům mezi ním a kapelou. O svém působení v kapele později prohlásil: „Každá kapela funguje trochu jako rodina, já si tam připadal jako mentálně retardovaný, dvakrát odložený nevlastní syn.“ Alba \"Bleach\" se brzy prodalo 35 000 kusů a jeho pozdější reedice z něj dělá jediné album, které přineslo nahrávací společnosti Sub Pop platinovou desku.\n\nV létě roku 1989 Nirvana nahrála své první EP s názvem \"Blew\", jehož producentem byl Steve Fisk. Poté se skupina společně s kapelou TAD vydala na turné po Evropě. Nedlouho po návratu do USA se Nirvana vydala na další turné, tentokrát po západním pobřeží Spojených států. Cobain s Novoselicem však začali být hrubě nespokojení s Channingem a nakonec mu sdělili, že v kapele končí. Channing naopak tvrdí, že to byl on, kdo z kapely odešel. Na chvíli jej nahradil Dan Peters z Mudhoney, se kterým ještě stačili nahrát píseň „Sliver“, avšak trvalé místo v kapele získal až tehdejší bubeník kapely Scream Dave Grohl. Skladba „Sliver“ vyšla jako singl a jeho producentem byl tentokrát Butch Vig, který již měl producentské zkušenosti například s The Smashing Pumpkins.\n\nPoslední skladbou, kterou Nirvana nahrála u vydavatelství Sub Pop, byl singl „Molly's Lips“ (cover na skladbu od The Vaselines), který vyšel na počátku roku 1991. Nirvana pak přestoupila k mnohem většímu vydavatelství Geffen Records. Nirvana zůstala u Geffenu až do svého rozpadu. Koncem roku 1990 Cobain Novoselicovi přiznal, že bere heroin.\n\nDíky finanční podpoře nahrávacího studia Geffen bylo Nirvaně umožněno upustit od smlouvy se Sub Popem. Sub Pop bylo oproti Geffenu malým vydavatelstvím a pokud si Nirvana přála prorazit, Geffen se jevil jako vhodná příležitost. Oficiálně Nirvana podepsala smlouvu s Geffenem 30. dubna 1991. Za producenta nového připravovaného alba byl opět zvolen Butch Vig.\n\nNové album začali nahrávat v Los Angeles v květnu a červnu roku 1991 ve studiu Sound City v Kalifornii. V této době se Cobain poprvé setkal se svou budoucí ženou Courtney Love, ale o místě a času setkání budoucích manželů panují neshody. Album dostalo název \"Nevermind\". Ještě koncem června Nirvana vyráží na menší turné po USA jako předkapela Dinosaur Jr.\n\nV létě roku 1991 Nirvana vyrazila se skupinou Sonic Youth na turné po Evropě, které je zachyceno v dokumentu \"\". 10. září vyšel Nirvaně nový singl „Smells Like Teen Spirit“, který měl připravit půdu pro novou desku. Z počátku se neprodával moc dobře; zlom nastal v okamžiku, kdy klip ke „Smells Like Teen Spirit“ začala vysílat hudební stanice MTV. Singl se začal rychle prodávat a totéž platí o novém albu, které následovalo 14 dní po něm. Lidé z Geffen Records doufali, že se alb \"Nevermind\" prodá alespoň 50 000 kusů, zhruba polovinu ze 118 000 kusů alba \"Goo\" od Sonic Youth.\n\nÚspěch, jaký nové album zaznamenalo, měl trvalý dopad na celou kapelu. Cobain si začal stěžovat na zhoršující se bolesti v žaludku a společně s Courtney Love nadále bral heroin, případně jiné drogy. Na přelomu roku 1991 a 1992 se Nirvana vydala na nedlouhé turné s Red Hot Chili Peppers a Pearl Jam. 11. ledna následujícího roku skupina vystoupila v lukrativním pořadu stanice MTV Saturday Night Live. V následujících měsících Nirvana podnikla turné, během něhož navštívila i státy jako Japonsko či Nový Zéland. V době turné vyšla jen v Japonsku a Austrálii limitovaná série alba \"Hormoaning\".\n\nKdyž kapela přijela na Havaj, kde měla vystupovat v rámci turné, Cobain se tam oženil s Courtney Love. 18. srpna roku 1992 se jim narodila dcera, která dostala jméno Frances. Krátce poté měla Nirvana absolvovat vystoupení na Reading festivalu, jednom z nejznámějších festivalů vůbec, z něhož pochází DVD \"Live at Reading\". V tomto období se šířily pověsti ohledně zdraví Kurta Cobaina a ten v reakci na to se nechal na pódium přivézt na nemocničním vozíku a když Novoselic řekl obecenstvu, že Kurt jim přijel zahrát přímo z nemocnice, Cobain se zvedl z vozíku a začal hrát „Breed“. V roce 1992 Nirvana vystupovala na udílení cen MTV, kde byla nominována na čtyři ocenění a odnesla si dvě, obě za „Smells Like Teen Spirit“. Koncem roku vyšlo další album s názvem \"Incesticide\", které bylo sbírkou B–stran singlů a dosud nevydaných skladeb.\n\nZa producenta nového alba si kapela vybrala Steva Albiniho, který byl známý díky své práci na albu \"Surfer Rosa\" od Pixies. Cobain si přál, aby jejich nové album mělo podobný zvuk právě jako \"Sufer Rosa\". Cobain měl základní představu o tom, jaké písničky se na albu objeví a jak budou vypadat, už v polovině roku 1992. Společně s Albinim se členové Nirvany vydali do nahrávacího studia v Minnesotě, kde se zaregistrovali pod jménem The Simon Ritchie Group. Nové, v pořadí třetí studiové album dostalo název \"In Utero\", i když se původně mělo jmenovat „I Hate Myself and Want to Die“. Kapele stačily k jeho nahrání dva týdny. Když \"In Utero\" odeslali do Geffenu, tamějšímu vedení se příliš nelíbilo a dokonce po Cobainovi chtělo, aby jej přepracoval, což odmítl. Album nakonec vyšlo v září téhož roku. I když se \"In Utero\" vyšplhalo na přední příčky hitparád, takového úspěchu jako \"Nevermind\" nedosáhlo. K albu postupně vyšly singly „Heart-Shaped Box“, „All Apologies“/„Rape Me“ a „Pennyroyal Tea“.\n\nV říjnu se Nirvana vydala na turné po Spojených státech, k němuž vzala jako čtvrtého člena kapely Pata Smeara, kytaristu a zpěváka skupiny Germs.\n\nV listopadu roku 1993 se Nirvana objevila v pořadu MTV Unplugged. Bylo nečekané, že takřka polovina písní, které Nirvana zahrála, byly převzaté. Prakticky jediným hitem, který na koncertě zazněl, byla píseň „Come as You Are“. Na pódiu se společně s Cobainem, Grohlem a Novoselicem, objevili ještě bratři Kirkwoodovi z Meat Puppets, doprovodná violoncellistka a stálý host Lori Goldston a Pat Smear, který se o několik měsíců dříve stal členem skupiny.\n\nZačátkem roku 1994 nahrávali v Robert Lang Studios v Seattlu. Tehdy nahráli jedinou písničku, později nazvanou „You Know You're Right“. Poslední vystoupení Nirvany proběhlo 1. března 1994 v Mnichově. Během něj Kurt na chvíli ztratil hlas, a byl tak nucen dočasně opustit pódium. V březnu roku 1994 se Cobain pokusil v Římě o sebevraždu požitím většího množství Rohypnolu, byť sám Cobain ujišťuje, že šlo pouze o nehodu. Nirvana byla uprostřed evropského turné a tato událost jí znemožnila pokračovat ve vystoupeních, během nichž měla mimo jiné poprvé navštívit 11. března i Prahu. Cobain byl hospitalizován a zanedlouho propuštěn. 30. března se Cobain zapsal do centra Exodus Recovery v Los Angeles, aby se léčil ze závislosti, ale za dva dny utekl a odletěl do Seattlu. Následně se vyhýbal lidem, včetně spoluhráčů z kapely a dne 8. dubna byl Kurt Cobain nalezen mrtev ve svém domě s prostřelenou hlavou. Příčina smrti byla klasifikována jako sebevražda a datum smrti bylo stanoveno na 5. dubna. Později se však na základě vysokého obsahu heroinu v krvi vyrojili konspirační teorie, že byl zabit svou manželkou Courtney Love. Tato událost znamenala rozpad kapely.\n\nPo rozpadu Nirvany byla i nadále vydávána její alba. Ještě v listopadu roku 1994 vyšla deska \"MTV Unplugged in New York\", která byla záznamem akustického vystoupení Nirvany na podzim předešlého roku. Dva týdny poté bylo stále pod vydavatelstvím Geffen Records vydáno video \"Live! Tonight! Sold Out!!\". V říjnu 1996 vyšlo další živé album s názvem \"From the Muddy Banks of the Wishkah\". V roce 1997 Courtney Love, Novoselic a Grohl společně založili společnost s názvem Nirvana L. L. C., která měla za úkol spravovat veškerou pozůstalost, která se týkala Nirvany. V následujících letech začali Novoselic s Grohlem zpracovávat většinu nahrávek kapely a v září 2001 se chystali vydat box set k desátému výročí \"Nevermind\". Cobainova vdova Courtney Love však v červnu téhož roku odstoupila od smlouvy, zabránila vydání a začala se soudit se dvěma zbývajícími členy kapely o autorská práva na písně Nirvany, což mělo za následek pozdržení vydání nahrávek o několik let. Soudní pře nakonec skončila dohodou mezi zúčastněnými stranami. Roku 2002 vyšlo výběrové album s prostým názvem \"Nirvana\", které obsahovalo dosud nepublikovanou píseň „You Know You're Right“. Až o tři roky později následoval box set \"With the Lights Out\", který obsahoval 3 CD a jedno DVD. Dalším albem se stalo další výběrové CD \"\" z roku 2005. Zatím posledním vydaným albem se roku 2009 stalo koncertní CD/DVD \"Live at Reading\", záznam z výše uvedeného koncertu ze srpna 1992.\n\nTři zbývající členové zůstali i nadále hudebně aktivní. Dave Grohl brzy po Cobainově smrti dal vzniknout svým prvním demo nahrávkám, které se staly základem debutového alba skupiny Foo Fighters, kterou Grohl založil. S Foo Fighters někdy vystupuje i Pat Smear. V roce 1995 vyšlo jejich debutové album s názvem \"Foo Fighters\". Album z roku 2005 \"In Your Honor\" zahrnuje i píseň z roku 1990 s názvem „Friend of a Friend“, kterou Grohl napsal na základě svého prvního kontaktu s Novoselicem a Cobainem. Grohl dále bubnoval nebo bubnuje s kapelami a osobnostmi jako Tom Petty and the Heartbreakers, Mike Watt, Queens of the Stone Age, Tenacious D a Nine Inch Nails.\n\nKrist Novoselic po rozpadu Nirvany zformoval kapelu Sweet 75, která se však po jednom vydaném albu rozpadla. Později založil společně s Curtem Kirkwoodem z kapely Meat Puppets a Budem Gaughem ze Sublime projekt Eyes Adrift. V roce 2002 vydali své první album, po kterém se kapela rozpadla. Novoselic se také stal politickým aktivistou.\n\nDne 12. prosince 2012 se Grohl, Novoselic a Smear po osmnácti letech sešli na benefičním koncertu , věnovaném obětem hurikánu Sandy, a spolu s Paulem McCartneym zahráli společnou píseň „Cut Me Some Slack“. Ta se objevila v dokumentu \"Sound City\", který Grohl režíroval a který měl premiéru v únoru 2013.\n\nDne 10. dubna 2014 vstoupila skupina do Rock and Roll Hall of Fame. V roce 2020 se uskutečnila sešlost bývalých členů skupiny, samotného Kurta Cobaina zcoverovalo několik známějších i neznámých zpěváků.\n\nCobain popsal na začátku působení skupiny její hudební styl jako „vykrádání Gang of Four a Scratch Acid“. Později, když Nirvana nahrála \"Bleach\", měl Cobain za to, že musí naplnit očekávání grunge zvuku jeho vydavatelství Sub Pop, aby si vybudoval základnu fanoušků. Proto potlačil své bohémské a popové skladatelské rysy a přiblížil se více k rockovému zvuku. Michael Azerrad, autor biografie skupiny, řekl: „Ironií je, že to byly právě omezení zvuku Sub Pop, které pomohly skupině najít její hudební totožnost.“ Azerrad uvedl, že při přihlédnutí k tomu, že členové skupiny vyrůstali na skupinách jako Black Sabbath a Aerosmith, byla Nirvana schopna úspěšně změnit styl své hudby.\n\nSkupina používala dynamické proměny, od tichých zvuků k hlasitým. Cobain usiloval o promíchání tvrdší a popové hudby; prohlásil: „Píšeme mnohem víc popové písně jako „About a Girl“ – někteří lidé by si mohli myslet, že se měníme na něco jiného, ale takoví jsme byli vždycky, teď se to jen začíná víc projevovat.“ Když Cobain po nahrání \"Bleach\" uslyšel album \"Surfer Rosa\" skupiny Pixies, měl pocit, že má přesně ten zvuk, kterého chtěl dosáhnout, přitom se ale bál ho zkusit. Následná popularita Pixies pak povzbudila Cobaina, aby se při skládání řídil svými instinkty. Ke konci svého života Cobain poznamenal, že skupina byla znuděna jednotným stylem hudby, který se jí zdál limitující. Sám skladatel ovšem pochyboval, že měla dovednosti zvládnout více dynamickou hudbu.\n\nCobainův rytmický styl kytar byl založen na power akordech, nízkých tónech a na uvolněné technice levé ruky, což byly výrazné rysy zvuku skupiny. Cobain často hrál kytarový riff první sloky čistým tónem, při opakování kytaru pak zdvojil zkresleným tónem. V těch samých písničkách se také v určitých místech kytara neobjevovala vůbec, zpěv byl dokreslený pouze basovou kytarou a bicími. Případně hrála kytara pouze tiché melodie, jako například v písni „Smells Like Teen Spirit“. Kytarová sóla byla v hudbě Nirvany spíše výjimkou, Cobain místo toho hrál spíš různé variace melodie písně. Sóla též byla spíše neladící a založená na blues stylu. Hudební skupina neměla žádné formální hudební vzdělání, Cobain uvedl: „Neměl jsem vůbec žádný plán, jak se stát hudebníkem... Neprošel bych ani kytarovým kurzem Guitar 101“. Chad Channing popisuje, že Cobain si před zpíváním rozcvičoval hlasivky tak, že „ječel a vřískal.“\n\nBubenický styl Grohla „dostal hudební styl Nirvany na další úroveň intenzity“. Podle Azerrada „silné Grohlovo bubnování posunulo skupinu do zcela nové roviny, míněno vizuálně i hudebně“. Též poznamenal, že přestože je Grohl „nemilosrdný bubeník, jeho party jsou zároveň výrazně hudební – nebylo těžké poznat, kterou píseň zrovna hraje, aniž by se k němu připojily další nástroje.“\n\nDo roku 1992 používali Cobain a Novoselic pro živá vystoupení ladění svých kytar od komorního tónu a ve studiu používali ladění od D#. Toto ladění začali od roku 1992 užívat též během koncertů. Cobain poznamenal: „Hrajeme tak tvrdě, že nestíháme naladit své kytary“. Poznávacím znakem skupiny se stalo též ničení vybavení po skončení koncertu. Novoselic řekl, že „Cobain vymyslel tento gag, aby se dostal dříve z pódia“. Dle Cobaina to začalo jako projev frustrace nad tím, jak bývalý bubeník Chad Channing dělal chyby během koncertů“.\n\nPři skládání písní Cobain přišel se základními prvky, obvykle složenými na akustické kytaře, každé písně, se stylem zpěvu a textem. Sám zdůrazňoval, že je nerad považován za skladatele písní pro Nirvanu, jelikož Novoselic a Grohl měli velké slovo v rozhodování, jak dlouhá píseň bude a kolik částí bude mít. Na otázku ohledně toho, jakou část písně skládá první, Cobain odpověděl, že neví, ale pravděpodobně začíná se slokou a až pak tvoří refrén.\n\nCobain dodělával konečnou podobu textu pár minut před nahráním písně. Poznamenal: „Když píšu skladbu, text je ta nejméně důležitá část. Můžu píseň napsat o dvou nebo třech různých tématech a její název pak nemusí znamenat vůbec nic“. V roce 1993 řekl v rozhovoru pro magazín \"Spin\", že ho „naprosto nezajímá“, o čem jsou texty na albu \"Bleach\". Též uvedl, že dokud negativní texty nejsou „sexistické a příliš trapné, tak je to v pořádku“. Texty na desce \"Nevermind\" byly převzaty z různé poezie, kterou Cobain za dva roky nashromáždil. Z ní pak vybral rýmy, které se mu líbily. Na poslední desce \"In Utero\" pak byly texty více zaměřené na konkrétní témata. Cobain v textech užíval různé protichůdné myšlenky a pocity, někdy také představil určitou myšlenku a následně jí zamítl. Sám to vysvětlil takto: „Někdy jsem strašně nihilistický cvok, jindy zase strašně upřímný a zranitelný.“ Písně pak byly mix obou těchto stavů. Dle Cobaina to reflektovalo stav mnoha lidí v jeho věku.\n\nNirvana měla a má velký vliv na hudební průmysl. Nejednou bylo album \"Nevermind\" prohlášeno za nejzásadnější album 90. let. Velký vliv Nirvany je znát např. u kapel Mudhoney či novější skupiny The Strokes. Podle knihy Nirvana změnila ráz hudby devadesátých let.\n\nSami členové Nirvany byli ovlivněni různými kapelami a hudebními styly. Jedna z nejdůležitějších kapel, která přímo ovlivnila Kurta Cobaina, byla Pixies. Kurt dokonce prohlašoval, že nebýt Pixies, nikdy by Nirvana nevznikla. Z dalších kapel to jsou zajisté Melvins (jejíž frontman Buzz Osborne byl Cobainův kamarád z dětství), Black Flag, na jejichž koncerty Cobain v mládí jezdil, dále Sonic Youth, Sex Pistols, Dead Kennedys, Wipers, Beatles, Beat Happening a The Vaselines. Vliv na hudbu Nirvany měly také hardrockové kapely ze sedmdesátých let, především Led Zeppelin, Aerosmith a Black Sabbath.\n\n\n\n\n\n\n\n\n"}
{"id": "28600", "url": "https://cs.wikipedia.org/wiki?curid=28600", "title": "Borská alej", "text": "Borská alej\n\nBorská alej je chráněné stromořadí u Boru. Oboustranná alej 115 dubů letních (\"Quercus robur\") vede v nadmořské výšce okolo 480 m podél silnice č. 195 od Boru jižně ve směru na Stráž až k rybníku Obora. Obvody kmenů dubů měří od 90 do 260 cm, koruny stromů dosahují do výšky okolo 18 m (měření 1986). Alej je chráněna od roku 1987 jako krajinná dominanta.\n\n"}
{"id": "28601", "url": "https://cs.wikipedia.org/wiki?curid=28601", "title": "Pol Pot", "text": "Pol Pot\n\nPol Pot, vlastním jménem Saloth Sar (březen 1925 Prek Sbauv, Francouzská Indočína, později oficiálně udáván 19. květen téhož roku – 15. dubna 1998 Anlong Veng, Kambodža), byl vůdce Rudých Khmerů a premiérem Kambodže (1976–1979). Během jeho vlády byly zabity více než dva miliony Kambodžanů.\n\nJeho otec byl bohatý venkovský sedlák. V roce 1934 byl Pol Pot poslán do Phnompenhu na tradiční roční pobyt v buddhistickém klášteře, v letech 1935–1943 chodil na francouzskou školu École Miche vedenou katolickými misionáři v Phnompenhu, v letech 1943–1947 nižší střední školu Collége Preah Sihanouk v Kompongchamu, v letech 1947–1948 na Lycée Sisowath v Phnompenhu (zde propadl) a v letech 1948–1949 na Technickou školu v Phnompenhu. Zde složil závěrečné zkoušky a obdržel stipendium, aby mohl ve studiu pokračovat ve Francii.\n\nV Paříži pobýval v letech 1949–1952 a studoval na École française de radioélectricité, nedokončil ji, ztratil stipendium a musel se vrátit do Kambodže. Mnohem více než studium ho v Paříži zaujala politika. Zprvu byl Pol Pot pouze vlastencem, který hledal cesty, jak svou zemi zbavit francouzských kolonialistů, záhy se však přidal ke komunistům. Stal se členem Marxistického kroužku, který v Paříži založili kambodžští studenti pod vedením Ieng Saryho, a pravděpodobně byl i členem Francouzské komunistické strany.\n\nPo návratu do vlasti v lednu 1953 záhy odešel do východního pohraničí ke komunistickým povstalcům z Viet Minhu, v následujícím roce se vrátil do Phnompenhu, kde se plně oddal práci v protokomunistické Lidové revoluční straně Kambodže (LRSK). Na živobytí si vydělával jako učitel dějepisu a francouzské literatury na soukromé škole. V LRSK náležel k tvrdému jádru, které usilovalo o vytvoření v Kambodži opravdové komunistické strany.\n\nTo se stalo v roce 1960, kdy byla založena Komunistická strana Kampučie (KSK). Pro kambodžské komunisty se začalo používat označení Rudí Khmerové. Kvůli přepjatému utajování, které bylo pro stranu charakteristické, byl až do roku 1978 její název tajen i před řadovými členy a mluvilo se o ní jen jako o „Organizaci“ (\"Angkar\"). Pol Pot se stal členem ÚV KSK a v roce 1962 jejím vůdcem.\n\nV roce 1963 Pol Pot a vedení KSK opustili Phnompenh a odešli do džungle na východě země. Na přelomu let 1964/65 Pol Pot navštívil Hanoj a Peking. Vietnamci ho zklamali, neboť ho nabádali, aby skončil s násilným odbojem proti princi Norodomu Sihanukovi, jenž byl jejich spojencem. Zato v Číně se Pol Potovi dostalo dobrého přijetí, a proto se Rudí Khmerové přimkli k Číně.\n\nV roce 1968 Rudí Khmerové zahájili povstání, k němuž se v roce 1970 přidal i Norodom Sihanuk, svržený Lon Nolovým pučem. Po pětileté občanské válce Rudí Khmerové Lon Nola porazili, 17. dubna 1975 obsadili Phnompenh a nastolili v Kambodži nejhorší hrůzovládu, jakou dějiny poznaly.\n\nIhned po vítězství začali Rudí Khmerové uvádět v Kambodži, nyní přejmenované na Demokratickou Kampučii, do života svoji ideologii. Ta byla sloučeninou zkresleného učení marxismu-leninismu (Pol Pot a jeho druzi byli s marxismem obeznámeni jen povrchně, vybírali si z něj, co se jim hodilo, a ostatní ignorovali), vypjatého kambodžského nacionalismu a náboženských prvků. Jejich cílem bylo převést Kambodžu z feudalismu rovnou do komunismu. Především šlo o likvidaci měst, která Pol Pot pokládal za nenapravitelná semeniště kapitalismu. Všechna města v Kambodži byla vysídlena (Phnompenh hned 17. dubna 1975) a obyvatelé přestěhováni na venkov, často jen do džungle, aby se tu „převychovávali“ prací. Pol Pot a vedení státu sídlili ve vylidněném Phnompenhu.\n\nByly zrušeny peníze a zakázán obchod. Život a oblečení Kambodžanů byly plně unifikovány: každý měl mít jen pár základních věcí a musel být jednotně oblečen do černého stejnokroje. Lidé byli rozděleni do družstev a celé dny museli dřít na polích. Rybolov a sbírání plodů spadlých ze stromů byly zakázány jako kontrarevoluční činy. Manželští partneři byli lidem přidělováni a páry se mohly stýkat jen ve vymezených časech za účelem plození dětí. Ty pak byly rodičům odnímány a vychovávány Angkarem. Místo „já“ se muselo říkat „my“, děti své rodiče nazývali „strýčku“ a „teto“, zatímco ostatní dospělé „otče“ nebo „matko“. Národnostní menšiny (Vietnamci, Čamové a Číňané) byly tvrdě perzekvovány a musely se vzdát všeho, co je odlišovalo od ostatních Kambodžanů. Mnoho z nich bylo zavražděno v důsledku genocidy.\n\nV letech 1976–1978 byly v KSK provedeny krvavé čistky. Jejich symbolem se stalo vězení a mučírna Tuol Sleng v Phnompenhu (dnes je tam muzeum genocidy). Čistky zlikvidovaly stranickou hierarchii ve velké části země. Čistka v roce 1978, při níž vypuklo na východě země povstání, stála život 100 000–250 000 lidí. Perzekuce se vyznačovana nesmírnou brutalitou. Metody poprav byly barbarské. Lidé byli odvedeni na tzv. vražedná pole a tam zastřeleni, stínáni mačetami, ušlapáni slony, ubiti kyji a motykami nebo umučeni k smrti. Těla obětí, často ještě jevící známky života, byla házena do hromadných hrobů.\n\nOd roku 1975 docházelo k pohraničním potyčkám s Vietnamem, vztahy mezi oběma zeměmi se neustále zhoršovaly. Když roku 1978 Rudí Khmerové vyvraždili obyvatele pohraniční vietnamské obce Ba Chúc, Vietnam se rozhodl zaútočit. Na přelomu let 1978 a 1979 Vietnamci vpadli do Kambodže a režim Rudých Khmerů svrhli.\n\nRudé Khmery se však úplně potřít nepodařilo, přešli totiž k partyzánské válce. Pol Pota a jeho boj proti Vietnamu podporovali Reagan a Thatcherová. Od roku 1979 až do své smrti Pol Pot pobýval dílem v Thajsku, dílem na západě Kambodže u thajských hranic na území, jež Rudí Khmerové ovládali. Aby Rudí Khmerové znovu získali podporu obyvatelstva, provedli dalekosáhlou přestavbu ideologie i hnutí. Od požadavku komunistické revoluce bylo upuštěno a v roce 1981 byla rozpuštěna KSK. \n\nRoku 1996 Pol Pota opustil nejbližší spolupracovník Ieng Sary a polovina jeho věrných, což bylo více než 4000 mužů. Následujícího roku 1997 nechal Pol Pot zavraždit velitele vojska Rudých Khmerů Son Sena, jehož podezíral ze zrady. Následně byl Rudými Khmery, kteří se obávali dalších čistek, svržen a odsouzen k doživotnímu domácímu vězení. V něm 15. dubna 1998 zemřel. Jeho tělo bylo spáleno na hranici. V následujícím roce byl vládními jednotkami zlikvidován i zbytek Rudých Khmerů.\n\nPol Pot byl dvakrát ženatý: s Khieu Ponnary (1956) a s Meas (1985), s níž měl dceru Sithu.\n\nBilance Pol Potových obětí z let 1975–1979 kolísá mezi 250 000–3 000 000; Kambodža měla celkem 7 000 000 obyvatel. Jen menšina obětí byla zavražděna či umučena v důsledku genocidy, většina zemřela hladem, nemocemi a vyčerpáním. Třetina až polovina veškerého obyvatelstva Kambodže za vlády Rudých Khmerů onemocněla nebo hladověla, případně obojí.\n\n"}
{"id": "28603", "url": "https://cs.wikipedia.org/wiki?curid=28603", "title": "Borský kaštan", "text": "Borský kaštan\n\nBorský kaštan je památný strom v Boru u Tachova. Přibližně stoletý jírovec maďal (\"Aesculus hippocastanum\") roste u zdi vpravo od vchodu v jihovýchodní části městského hřbitova v nadmořské výšce 475 m. Obvod jeho kmene měří 410 cm a koruna stromu dosahuje do výšky 23 m (měření 2000). Strom je chráněn od roku 1981 pro svůj vzrůst a dendrologickou hodnotu.\n\n"}
{"id": "28604", "url": "https://cs.wikipedia.org/wiki?curid=28604", "title": "Prs", "text": "Prs\n\nPrsy (singulár prs, mužského rodu, hovorově prso, latinsky ), též ňadro, je párový útvar na přední stěně hrudníku. U žen jsou prsy vyvýšené výrazněji než u mužů. Ženské prsy obsahují mléčné žlázy a tukovou vrstvu. Také muži mají fyziologicky funkční mléčnou žlázu, byť zakrslou. Na vrcholu prsu se nachází bradavka obklopená tmavším prsním dvorcem. Bradavka slouží ke kojení kojenců. Na prsech se také nacházejí erotogenní zóny a jsou výrazným druhotným sexuálním znakem žen.\n\nPrsy jsou citlivý orgán a procházejí během života ženy různými změnami, které jsou podmíněny hormony. Jedná se zejména o období puberty, šestinedělí, během kojení a v přechodu.\n\nJedním z nejhorších onemocnění je \"karcinom prsu\" (rakovina). V České republice je každý rok diagnostikováno více než 4600 nových onemocnění a více než 2000 žen zde každoročně na následky tohoto onemocnění umírá. Rakovina prsu je tak nejčastější příčinou úmrtí českých žen ve věkové kategorii 20–54 let. Česká republika se připojila k většině evropských zemí a zahájila celoplošný mamografický screening. Ženy nad 45 let mají možnost jít na mamografické vyšetření, které může tuto chorobu odhalit již v časném stádiu, kdy je relativně jednoduše a s velkou pravděpodobností celkového uzdravení léčitelná.\n\nPrognóza onemocnění je závislá na stadiu onemocnění. I objemné nádory prsu, které nemají postiženy svodné uzliny, v 82 % případů přežívají déle než pět let. Při postižení svodných lymfatických uzlin v axile (podpažní jamce) pětileté přežití významně klesá (nádor do 5 cm a postižení do 3 uzlin jen 73 %, postižení více než 3 uzlin dokonce pouze 45 %). U pacientek s metastatickou chorobou je medián přežití 24 měsíců. Operace částečně zachovávají prs s tím, že operativně odstraní uzliny na straně prsu. Bývají vždy doplněny radioterapií. Jednou z výhod této léčby je estetický efekt. Ablace prsu je odstranění celého prsu a lymfatických uzlin v podpaží. Podle operačního nálezu se rozhoduje o vhodnosti dalšího léčebného postupu. Při včasném odhalení nemoci v počátečním stadiu nemusí následovat radioterapie. Velmi důležitá je pooperační péče.\n\nVelikost prsů se v oděvnictví určuje z rozdílu obvodu hrudníku pod prsy a obvodu přes prsy (přes nejširší část, nejčastěji přes bradavky). Tento rozdíl též označuje velikost košíčků u podprsenek.\nStarší značení velikostí podprsenek od 1 do 5 (také hovorově \"jedničky\", \"dvojky\" apod.) se v běžném jazyce dosud udrželo. Velikost a tvar prsů a jejich úprava je tématem estetická plastické chirurgie i alternativních metod.\n\n\"Tannerova klasifikace stádií vývoje prsů\" má podle Roba, Martana a Citterbarta u žen pět stádií podle schematu:\n\nSledování ženských prsou má údajně pozitivní vliv na zdravotní stav mužů, snižuje riziko cévní mozkové příhody i infarktu. Tato zpráva však podle jiných zdrojů není pravdivá a popisovaný výzkum neproběhl.\n\n\n\n"}
{"id": "28605", "url": "https://cs.wikipedia.org/wiki?curid=28605", "title": "Lípa v Lesné na návsi", "text": "Lípa v Lesné na návsi\n\nLípa v Lesné na návsi je památný strom v Lesné jihozápadně od Tachova. Zdravá lípa malolistá (\"Tilia cordata\") roste na návsi v nadmořské výšce cca 600 m. Obvod jejího kmene měří 550 cm a koruna stromu dosahuje do výšky 25 m (měření 1999). Chráněna je od roku 1999 pro svůj vzrůst.\n\n\n"}
{"id": "28606", "url": "https://cs.wikipedia.org/wiki?curid=28606", "title": "Lesenská lípa", "text": "Lesenská lípa\n\nLesenská lípa je památný strom v Lesné jihozápadně od Tachova. Přibližně dvěstěpadesátiletá lípa velkolistá (\"Tilia platyphyllos\") roste u vchodu do barokně upraveného gotického kostela sv. Mikuláše v nadmořské výšce 660 m. Lípa se větví v necelých čtyřech metrech na dvě kosterní větve rostoucí vzhůru. Obvod kmene lípy měří 620 cm a koruna stromu dosahuje do výšky 30 m (měření 1998). Chráněna je od roku 1981 pro svůj vzrůst.\n\n"}
{"id": "28607", "url": "https://cs.wikipedia.org/wiki?curid=28607", "title": "Tokio", "text": "Tokio\n\nTokio (japonsky: 東京, \"\") se považuje za hlavní město Japonska a je sídlem japonského císaře. Název znamená \"Východní hlavní město\".\n\nTokio není v Japonsku oficiálně město. Jde o jednu z několika prefektur (dále Saitama, Čiba, Kanagawa, okrajově i další, viz též článek prefektura Tokio), které tvoří souvislé osídlení v zahraničí označované jako Tokio, přesněji jako Velké Tokio. Na území prefektury Tokio se pouze nachází vládní budovy, císařský palác a hospodářské, kulturní a dopravní centrum oblasti megalopole označované v Japonsku jako Kantó, v zahraničí jako Tokio. Naopak 1/3 prefektury je pokryta horami a lesy. Samotné Tokio nemá jedno městské centrum, ale řadu menších či větších. Ta jsou rozmístěna po obvodě kruhové městské železnice v centru Tokia. Tento článek pojednává dále převážně o Tokiu v západním pojetí.\n\nTokio se nachází na ostrově Honšú v regionu Kantó. Žije v něm více než 9 milionů obyvatel (s předměstími okolo 40 milionů), což je asi 10 % (resp. 25%) japonské populace, a je největším městem Japonska. Až do roku 1868 se město jmenovalo Edo. Tokio může mít dnes problémy kvůli tomu, že leží v seismicky aktivní oblasti.\n\nTokio je, se svými více než 30 miliony obyvatel, momentálně považováno za největší velkoměsto na světě.\n\nV roce 2020 se v Tokiu také budou konat XXXII. Letní olympijské hry 2020. Tokio se tak stane teprve 5. městem v historii, kde se budou konat olympijské hry podruhé v historii - poprvé se zde konaly v roce 1964.\n\nTokio se dříve jmenovalo Edo. Postihlo ho mnoho katastrof:\nA další menší či větší otřesy a vlny tsunami každý rok.\n\nMěsto má bez aglomerace kolem 12 527 115 obyvatel, ale s aglomerací je největší město na světě (38 milionů obyvatel). K tokijské aglomeraci patří Kawasaki, Jokohama a mnoho dalších okolních měst.\nPodle prognóz se počet obyvatel Tokia nadále zvyšuje a zvyšovat se bude.\n\nExtrémní množství aut v Tokiu působí značné problémy. Toto město bývalo jedno z nejznečištěnějších na světě, ve městě jsou rozmístěny tabule s údaji o znečištění. Město bylo známo svým celoročním smogovým příkrovem, avšak v posledních letech se situace podstatně mění k lepšímu, za jasných dnů lze dokonce z některých míst spatřit horu Fudži. V Tokiu se ale nedá koupat, ještě kilometry od Tokia je znečištění pláží patrné.\n\nTokio je hlavním japonským dopravním uzlem pro vnitrostátní i mezinárodní leteckou, silniční a železniční dopravu. Páteř dopravního systému v metropoli tvoří velmi rozsáhlá síť železnic a metra, která je vhodně doplňována autobusy, a jednokolejkami. Rozsáhlá síť vlaků(povrchového metra) byla vybudována v rámci modernizací před Olympiádou v Tokiu jako náhrada tramvají. Tramvajová linka byla ponechána pouze jedna v úseku několika kilometrů jako zajímavost.\n\nV regionu Kantó se nachází dvě mezinárodní letiště. Přímo v Tokiu je letiště Haneda (羽田空港 Haneda kúkó, 羽田国際空港 Haneda kokusai kúkó, 東京国際空港 Tókjó kokusai kúkó), které se specializuje hlavně na vnitrostátní lety a na chartery, ale využívají ho také čínské aerolinie. Pro mezinárodní dopravu slouží letiště Narita (成田国際空港 - Narita kokusai kúkó), které se nachází asi 50 km na východ od centra Tokia v prefektuře Čiba.\n\nV těsné blízkosti Tokia jsou také významné přístavy (např. v Jokohamě), odkud plují lodě do USA přes Tichý oceán a také do dalších zahraničních i japonských přístavů.\n\nTokijské metro je provozováno dvěma nezávislými institucemi: Odborem dopravy tokijské metropolitní vlády a společností Tokyo Metro. Je tvořeno dvanácti linkami, z nichž řada navazuje na povrchové tratě mnoha různých dopravců. Tato návaznost dala vzniknout tzv. „through-service“, kdy příměstské povrchové vlaky v určené stanici sjedou pod zem a dál pokračují jako vlak metra.\n\nV Japonsku se jezdí vlevo, vlaky a metro také.\nAutobusovou dopravu zajišťuje odbor dopravy tokijské metropolitní vlády a soukromí dopravci. Existuje množství městských, regionálních i dálkových spojů, jejichž výchozím bodem jsou zpravidla velké železniční terminály, jako je nádraží Šindžuku nebo tokijské centrální nádraží.\n\nDopravu v Tokiu zajišťují z velké části také auta, která jezdí rovnými a kilometry dlouhými ulicemi. Aut je ale v Tokiu neúnosně mnoho, často více, než je kapacita silnic. Zácpy jsou na denním pořádku. Městská vláda se snaží situaci regulovat například tím, že nepovolí registraci nového automobilu, pokud majitel neprokáže, že má kde zaparkovat. Pod Tokijským zálivem se staví tunel, který má dopravu mírně zlepšit.\n\nSamozřejmě zde existuje také taxislužba, která je proti hromadné dopravě podstatně dražší a má stejné neduhy jako ostatní auta a autobusy - zpravidla neunikne zácpám. Specialitou místních taxíků je automatické otvírání a zavírání dveří, které provádí řidič ze svého místa.\n\nTokijská oblast je protkána jednou z nejhustších a také nejsložitějších železničních sítí na světě. Tokijské centrální nádraží je přirozeným výchozím bodem pro hlavní japonské dálkové tratě a je také centrem sítě šinkansenů. Výjimečnou vlastností tohoto železničního systému je jeho silná integrace s podzemní dráhou. Některé příměstské vlakové soupravy na vybraných nádražích sjíždějí pod povrch a pokračují jako vlaky metra.\n\nMěstská a příměstská železniční doprava v japonské metropoli má převážně charakter povrchového metra. Používají se zde výhradně elektrické článkové jednotky, a to ve velké rozmanitosti typů a stáří.\n\nHlavní tratě, včetně nejvýznamnější linky Jamanote, spravuje společnost JR East, která je největší železniční správou na světě. Většina drah je ale provozována menšími železničními společnostmi, které se snaží JR East konkurovat, ať už kratší jízdní dobou, nižšími nebo žádnými příplatky či pouhou nižší cenou jízdenky. Největší z menších je elektrická železnice Keió.\n\nMenší společnosti při stavbě svých železnic na počátku 20. století v mnoha případech volily jiný rozchod kolejí než tehdejší státní japonské železnice. Proto se můžeme setkat s několika rozchody kolejí: 1067 mm, 1372 mm a 1435 mm, což s sebou samozřejmě přináší nutnost, mít na nádražích pro každý rozchod kolejí separátní infrastrukturu.\n\nProblémem tokijských železnic je jejich častá přeplněnost, zejména na nejdůležitějších linkách ve špičce. V některých stanicích dokonce existují placení „nacpávač“. Přeplněné soupravy pak potřebují delší čas pro výstup a nástup cestujících a vzniká tak zpoždění.\n\n\n\n\n"}
{"id": "28608", "url": "https://cs.wikipedia.org/wiki?curid=28608", "title": "Lípa v Lesné u pana Hrčína", "text": "Lípa v Lesné u pana Hrčína\n\nLípa v Lesné u pana Hrčína je památný strom v Lesné jihozápadně od Tachova. Přibližně dvěstěpadesátiletá lípa velkolistá (\"Tilia platyphyllos\") roste na zahradě bývalé místní hospody čp. 90 v nadmořské výšce 660 m. Mohutný přímý kmen má u paty téměř 2 m vysoký otvor do své dutiny. Lípa vysoká 20 m má obvod kmene 565 cm (měření 1998). Strom je chráněn od roku 1981 pro svůj vzrůst.\n\n"}
{"id": "28609", "url": "https://cs.wikipedia.org/wiki?curid=28609", "title": "Dolní Podluží", "text": "Dolní Podluží\n\nDolní Podluží (do roku 1947 \"Dolní Grund,\" ) je obec na severní straně Lužických hor, v okrese Děčín, v Ústeckém kraji. Obec se nachází jihozápadně od města Varnsdorf, v širokém údolí odvodňovaném potokem Lužničkou, střed obce leží v nadmořské výšce 370 metrů. Jižní část obce se nachází v Chráněné krajinné oblasti Lužické hory. Na území obce se nachází Hornická naučná stezka Údolí Milířky. PSČ Dolního Podluží je 407 55. Na západě navazuje na Horní Podluží, s níž tvoří asi 6 km dlouhé souvislé údolní osídlení.\n\nK obci patří též části Kateřina a Světliny 2. díl. V obci se nachází hraniční přechod do Německa pro pěší a cyklisty \"Dolní Podluží – Herrenwalde.\" Vznik obce souvisí pravděpodobně s činností středověkých skláren ve 13. a 14. století, nebo s vyhledáváním drahých kamenů či těžbou rud. V 18. století se do obce rozšířila výroba sametu a manšestru a byla zde i přírodní bělidla. Nejvýznamnější stavební památkou na území obce je kostel svaté Kateřiny. Dne 22. září 1938 henleinovci v rámci bojů o Šluknovský výběžek zavraždili v obci příslušníky finanční stráže Jana Teichmanna a Václava Kozla. Událost připomíná štíhlý sloup v podobě československého hraničního orientačního sloupu se znakem lva a pamětní deskou, který byl odhalen v září 1945. Po odsunu Němců po druhé světové válce v obci výrazně poklesl počet obyvatel – žije zde obyvatel, zatímco v roce 1935 měla 3 504 obyvatel.\n\nObec se poprvé připomíná v roce 1378 jako Voigtsdorf, fojtova či rychtářova ves, avšak již v roce 1471 se vesnice označovala jménem Grund. Německý výraz \"grund\" znamená mimo jiné údolí, dolinu, úval či rokli. K odlišení bylo později přidáno Nieder, česky Dolní. Do roku 1947 se používalo odvozené jméno z němčiny, Dolní Grunt. Jméno Niedergrund měla na Děčínsku ještě jedna obec, Dolní Žleb. České jméno získala obec v roce 1947 dle návrhu žáka měšťanské školy Jiřího Maška podle polohy pod Lužickými horami a horou Luží. Dolní Grunt byl přejmenován na Dolní Podluží dne 16. ledna 1948 vyhláškou ministra vnitra č. 7/1948 Sb., o změnách úředních názvů měst, obcí, osad a částí, povolených 1947.\n\nMístní část Kateřina měla německý název první zmínka v roce 1690, má v první části ženské osobní jméno (německy = Kateřina), ve druhé části podstatné jméno (německy ' = údolí, dolina); odtud Kateřinino údolí. Světliny 2. díl se německy jmenovaly „Lichtenhain 2. Ant.“ podle knížecího rodu Lichtenštejnů. Název po roce 1945 vychází z chybného překladu první části názvu do češtiny (' = světlo). Název byl zvolen k odlišení od sousední osady Světlík v Horním Podluží. Místní části byly přejmenovány vyhláškou ministra vnitra ze dne 1. července 1947 č. 123/1947 Sb., o změnách úředních názvů měst, obcí, osad a částí povolených v roce 1946.\n\nArcheologické nálezy dokazují, že na dnešním katastru obce, v prostoru jižně od Lesného, existovaly na sklonku 13. století středověké sklárny, čímž se řadí mezi nejstarší známé sklárny na území Čech. Na území obce v údolí Milířky jsou stopy po středověkém dolování, těžil se zde křemen pro sklářské hutě ve druhé polovině 13. století, později železo, olovo a měď. Již kolem roku 1800 se v literatuře uvádí 200–300 let staré šachty a štoly.\n\nPřed 12. stoletím leželo údolí, ve kterém leží dnešní Dolní Podluží, v oblasti, která se nazývala „Záhvozdí“ a která se z části shoduje s dnešním Šluknovským výběžkem. Byly zde pouze neprostupné lesy a neobdělaná půda. Prvními obyvateli, kteří začali mýtit neprostupné lesy, byli němečtí kolonisté. Prvním pánem území, kde dnes je obec, byl Berka z rodu Hovorů, kterému jej propůjčil kníže Jaromír. Jeho potomek založil na místě bývalé dřevěné tvrze hrad Tolštejn. Na vrchností propůjčené půdě vznikly podél potoků osady \"Schneckendorf\" na východě obce, \"Vogstdorf\" ve středu obce a \"Bölmsdorf\" na místě dnešního Horního Podluží.\nJiž v roce 1411 se lze setkat s první zmínkou o kostelu, který byl v roce 1411 novým kostelem, v jehož věžní kopuli se našla listina, ve které stálo: \n\nObec patřila k arcibiskupství v Praze a v roce 1363 je v konfirmačních knihách a v roce 1384 v papežských seznamech odvedených desátků uvedeno: Vila advocati (Vogstdorf, Foitsdorf). Za husitských válek byl kraj v okolí Dolního Podluží velice zpustošen, stejné to bylo i za třicetileté války. O obyvatelích Podluží podávají přesné informace podlužská úřední kniha z roku 1599 a zemské soupisy z let 1599 a 1654. Za třicetileté války byla v okolí Podluží chudoba. V tomto období mnoho rodin emigrovalo. V roce 1708 novou kolonizací byla založena Kateřina, v roce 1734 Světliny. Josef Fröhlich z Varnsdorfu zavedl v Dolním Podluží roku 1792 výrobu manšestru a sametu, v roce 1816 další textilní výrobu zavedl Ignác Richter.\n\nV roce 1825 byly v Dolním Podluží čtyři bělidla. V 80. letech 19. století byla v obci také přádelna červené příze Wilhelma Brasse, továrna na bavlněné zboží, papírna, škrobárna Josefa Worma a továrna na výrobu kartonů Stolle a Lehnert. Byly zde dva mlýny a pila. Převážně německé obyvatelstvo hledalo v průběhu staletí obživu v zemědělství, později tkalcovství, sklářství a těžbě rud. Velký rozmach obec prodělala především ke konci monarchie a v meziválečném období. Dne 30. září 1938 byly v Dolním Podluží odstřeleny mosty přes potok Lužnička na dnešní silnici číslo 9, na dnešní silnici číslo 264 ve střední části obce a most u kostela svaté Kateřiny československou roznětovou hlídkou dle plánů ničení při ochraně hranic. Současná tvář obce je již formována přistěhovalci a jejich potomky z vnitrozemí, kteří do této krajiny přišli po vystěhování německého obyvatelstva v poválečných letech.\n\nZastupitelstvo obce Dolní Podluží je devítičlenné. V zastupitelstvu obce jsou ve volebním období 2006 až 2010 kandidáti šesti stran, Sdružení nezávislých kandidátů – Českého Červeného kříže Dolního Podluží a Dobrovolných hasičů Dolního Podluží má tři zástupce, Komunistická strana Čech a Moravy má dva zástupce v zastupitelstvu, Sdružení nezávislých kandidátů – spolek Domovina, Sdružení nezávislých kandidátů Pro zdravotní aktivity dětí a mládeže, Občanská demokratická strana a Česká strana sociálně demokratická mají jednoho zástupce. Starostou obce je Josef Pecinovský z Sdružení nezávislých kandidátů – Českého červeného kříže Dolního Podluží a dobrovolných hasičů Dolního Podluží.\n\nVlajka a znak byly obci uděleny 13. února 2003 předsedou poslanecké sněmovny Parlamentu České republiky na základě rozhodnutí číslo 16 ze dne 9. prosince 2002. Popis znaku zní: „V červeno-zeleně děleném štítě nahoře vyrůstající kolo svaté Kateřiny se stříbrnými noži, převýšené ve vylomení zlatou korunou, dále dole stříbrné vlnité břevno“. Kolo svaté Kateřiny ukazuje na zasvěcení místního kostela. Koruna na kole ukazuje na skutečnost, že svatá Kateřina byla královskou dcerou a je zobrazována s korunou na hlavě. Svatá Kateřina Alexandrijská žila ve 4. století a od 10. století se vypráví legendy o vzdělané královské dceři, která odmítla nabídku k sňatku od císaře Maxentia. Císař Kateřinu uvěznil a mučil jí. Blesk roztříštil mučicí nástroj, vozové kolo na obvodu osázené noži a tak byla Kateřina sťata mečem. Atributem Kateřiny je z tohoto důvodu kolo, většinou zlomené. Červená barva na znaku se shoduje s obvyklým způsobem zobrazování atributů mučedníků. Dolní zelená polovina štítu se inspiruje Lužickými horami a vlnité břevno se vztahuje k říčce Lužničce, na jejích březích obec leží.\n\nPodoba praporu odpovídá popisu: „List tvoří čtyři vodorovné pruhy, červený, zelený, bílý vlnitý se třemi vrcholy a dvěma prohlubněmi a zelený, v poměru 4:1:2:1. Do červeného pruhu vzrůstá žluté kolo svaté Kateřiny s bílými noži, převýšené ve vylomení žlutou korunou. Poměr šířky k délce listu je 2:3.“ Prapor opakuje podobu znaku.\n\nDolní Podluží se nachází v údolí potoka v údolí potoka Lužnička, do nějž se poblíž středu obce vlévá Lesenský potok. Centrum obce se nachází v nadmořské výšce 370 metrů. Na hranici katastru obce s Libereckým krajem se nachází nejvyšší hora okresu Děčín Pěnkavčí vrch o nadmořské výšce 792 metrů, dále se na katastru obce nachází desátý nejvyšší vrchol Lužických hor, Weberberg o nadmořské výšce 702 metrů. Na vodní plochy je obec chudá, nachází se zde jen Lesenská přehrada a koupaliště poblíž středu obce. Na území obce se nachází evropsky významná lokalita Natura 2000 Lužickohorské bučiny. Dále se na území obce nachází dvě první zóny Chráněné krajinné oblasti Lužické hory.\nNa jihu území obce se nachází 1. zóna na lesním půdním fondu Kozí hřbet o rozloze 227,98 ha s kvalitními porosty buku lesního, jilmu, javoru a jasanu ztepilého, je zde bohatě vyvinuté bylinné patro. Celé území slouží jako významné prameniště a nachází se zde pozůstatky po starých důlních dílech. Další první zónou je Pěnkavčí vrch o rozloze 78,02 ha, spolu se stabilními původními bukovými porosty se zde nachází značně poškozené rozpadající se smrkové porosty, které jsou postupně nahrazovány porosty s přirozenou druhovou skladbou a lokalita je významným prameništěm vod.\n\nV Kostelním lese na sever od Dolního Podluží se nachází lesní společenství ve svahových prameništních polohách s bohatým bylinným podrostem, vyskytuje se zde kyčelnice devítilistá a cibulkonosná, lýkovec jedovatý, kokořík přeslenitý, strdivka jednokvětná, rozrazil horský, ječmenka evropská, vraní oko čtyřlisté. Významný je dále výskyt česneku medvědího, áron plamatého a prstnatce Fuschova. V lesíku „Bräuers Büschel“ se zachoval fragment cenných vstavačových luk s výskytem vzácné orchideje vstavače mužského.\nZ geologického hlediska se na území obce vyskytují dvě základní geologické jednotky, lužický pluton a česká křídová pánev, které od sebe odděluje lužický zlom. Na území obce se nachází terciérní sedimenty v okolí Světlin. V souvrství tufitů, ale i písčitých a jílových sedimentů se vyskytují uhelné polohy, které byly dobývány především v 19. století. Stopy po dobývání uhlí se v terénu již nevyskytují. První zprávy o těžbě uhlí pochází z roku 1656, další z roku 1784. Poslední jsou z konce 19. století, z let 1891 až 1894. Předmětem těžby se staly slojky třetihorního lignitického uhlí. Podle novějších výzkumů pocházely z období středního miocénu. Uhlí se vyskytovalo pod čedičem a jílovitými čedičovými tufy. Na území obce se minulosti vyskytovaly pískovcové lomy pod Čertovou plání jihovýchodně od Lesného. Čedič se těžil pouze v malém rozsahu, opuštěné lomy jsou na sever od Dolního Podluží v Světlinách a pod Pětikostelním kamenem.\n\nDolní Podluží klimaticky leží v mírně teplé oblasti, nejvyšší polohy území obce leží v chladné oblasti. Obec má roční teplotní průměr 7 °C, nejvyšší polohy 5 °C. Vítr vane převážně západním směrem. Roční úhrn srážek se pohybuje dle polohy od 700 do 1000 mm.\n\nNa severovýchodě obce se nachází odkaliště, kde se ukládal popílek z teplárny Velvety Varnsdorf. Odkaliště je oplocené a nepřístupné.\n\nZ hlediska geomorfologického členění se katastr Dolního Podluží rozkládá na pomezí Šluknovské pahorkatiny a Lužických hor, přičemž vlastní sídlo se nachází na samém jižním okraji prvně jmenovaného celku, při severním úpatí západní části Lužických hor. Rozloha katastru obce je 15,15 km, z toho zaujímá\norná půda 0,34 km, zahrady 0,37 km, ovocné sady 0,04 km, trvalé travní porosty 4,48 km, lesní půda 8,73 km, vodní plochy 0,08 km, zastavěné plochy 0,24 km a ostatní plochy 0,87 km. V roce 2007 byla provedena změna katastrálních hranic obce, území obce se zmenšilo o 27 ha ve prospěch Jiřetína pod Jedlovou. Obec má jedno katastrální území a místní části Kateřina a Světliny 2. díl.\n\nDolní Podluží sousedí katastrálním územím na severu s městem Varnsdorf, na západě s obcí Horní Podluží a s Jiřetínem pod Jedlovou. Značnou část katastrální hranice s Jiřetínem pod Jedlovou tvoří silnice číslo 9. Na jihu sousedí s obcí Mařenice v Libereckém kraji a východní hranici obce tvoří státní hranice s Německem.\n\nOttův slovník naučný uvádí v roce 1890 337 domů a 2 731 obyvatel.\n\nDo poloviny dvacátého století tvořili drtivou většinu obyvatel Čeští Němci. Po druhé světové válce bylo původní německé obyvatelstvo nuceně vysídleno. Do obce se nastěhovali noví obyvatelé z českého vnitrozemí, Slovenska a středovýchodní Evropy.\n\nDle sčítání lidu v roce 2001 žilo v Dolním Podluží trvale 1201 osob, z toho 616 žen. Celkem 1064 občanů se hlásilo k české národnosti, 44 slovenské, 33 německé, 9 polské, 3 moravské, 7 ukrajinské a 9 k vietnamské národnosti. Z 1201 osob bylo 221 věřících, z toho se 169 lidí hlásilo k římskokatolické církvi, 7 k církvi československé husitské, 8 k českobratrské církvi evangelické a 1 osoba k pravoslavné církvi. 931 osob bylo bez vyznání.\n\nNejvýznamnější stavební památkou v obci je kostel svaté Kateřiny Alexandrijské z roku 1547 postavený na místě staršího dřevěného kostela z roku 1411, který byl barokně přestavěn v letech 1721 až 1734, s věží z roku 1756. Dne 17. července 1783 byl kostel poškozen úderem blesku a jeho dnešní novogotický vzhled byl získán během úprav kolem roku 1800. Roku 1867 vyhořela věž a definitivní stavební podobu kostel získal po opravě v roce 1882.\n\nKostel je jednolodní s polokruhovým závěrem a hranolovou věží nad západním průčelím a má po stranách dvě čtvercové sakristie, v jedné z nich se dochovala křížová hřebínková klenba ze 16. století. Hřbitov, který kostel dodnes ze severní strany lemuje, byl zrušen roce 1885 a sloužil i Hornímu Podluží. Kostel je ve špatném technickém stavu a v roce 1998 se v něm přestaly pořádat bohoslužby. V roce 2006 vznikla občanská iniciativa – Sdružení na záchranu kostela svaté Kateřiny. Sdružení má za cíl podniknout záchranné práce k zajištění stropní konstrukce a zajistit finanční prostředky k výměně stropních trámů. Sdružení spolupracuje na záchraně kostela s bývalými rodáky z obce.\n\nV obci se nachází pomník padlých příslušníků finanční stráže Jana Teichmana a Václava Kozla, kteří padli 22. září 1938 při přestřelce s henleinovci. Pomník připomíná i inspektora finanční stráže Adolfa Marvana, který zemřel dne 26. září 1943 v nemocnici v Mělníku na následky mučení v koncentračním táboře. Jednotka SOS číslo 76 pod vedením inspektora finanční stráže Adolfa Marvana ustupovala krátce po 14. hodině před davem ordnerů spolu s jednotkou číslo 77 Josefa Lejska na obranné postavení československé armády v Nové Huti. U benzínové stanice v Dolním Podluží bylo družstvo napadeno davem nacistů a palbou z kulometů. Od družstva odjeli k čerpadlu na benzín Jan Teichman, Václav Kozel a Miroslav Bernard. Jakmile začali čerpat benzín, dorazili k náspu henleinovci a začala přestřelka. Zastřelen byli Václav Kozel, těžce zraněn a zajat byl Miroslav Bernard, Jan Teichman z místa boje unikl, ale byl zastřelen ordnerem Stonnerem. Zastřelen byl i německý čerpadlář. Pohřeb zastřelených se konal 26. září 1938 ve Varnsdorfu. Zbytek družstva se pomocí dalšího družstva dostal z hrozícího obklíčení a dospěl do obranného postavení československé armády. Pomník byl odhalen v září 1945 k 7. výročí události za přítomnosti ministra financí Vavro Šrobára a divizního generála Karla Klapálka. Slavnostní odhalení pomníku provedl respicient finanční stráže Miroslav Bernard, který byl při útoku těžce zraněn. Pomník byl odhalen za zvuků husitského chorálu „Ktož jsú Boží bojovníci“. Slavnosti se zúčastnilo 3500 lidí. Pomník zhotovila kamenická firma J. Sppölgen ze Šluknova.\n\nV obci je v provozu kino Bio Luž. Dále proběhla v obci v roce 2001 rekonstrukce sportovního areálu, na kterou obec získala dotaci od Phare a Ministerstva pro místní rozvoj. V obci se každoročně pořádá akce pro děti Pohádkový les, kdy se v lese vyskytují postavy z pohádek. Obec vlastní knihovnu o 15 000 svazcích. Působí zde spolek Domovina, který sdružuje rodáky a přátele obce Dolní Podluží. Dále zde působí místní pobočka Červeného kříže a místní hasičský spolek. Obec se podílí se sousedními obcemi Jiřetín pod Jedlovou a Horní Podluží na vydávání měsíčníku Permoník. Do poloviny devadesátých let vycházel Dolnopodlužský občasník.\n\nZápadní částí obce prochází silnice číslo 9, která spojuje Šluknovský výběžek s vnitrozemím České republiky, na hranici obce s Jiřetínem pod Jedlovou se nachází křižovatka „Na Mýtě“ se silnicí druhé třídy číslo 264 z Rybniště do Varnsdorfu. Na území obce se nachází železniční stanice Dolní Podluží a železniční zastávka Jiřetín pod Jedlovou, obě leží na trati Liberec–Rybniště. Autobusové spojení se zbytkem Šluknovského výběžku zajišťuje ČSAD Semily a linku do Prahy zajišťuje především společnost Quick Bus, a. s. a ČSAD Semily. V obci je šest autobusových zastávek.\n\nV Dolním Podluží je základní i mateřská škola. Do základní školy dochází i děti z Jiřetína pod Jedlovou a z Horního Podluží. Rozhodnutí postavit dnešní školu padlo na zasedání zastupitelstva dne 7. února 1894, škola byla dokončena v roce 1904. Chlapecká měšťanská škola zahájila vyučovaní dne 1. září 1896 v náhradních prostorách. V Dolním Podluží je ordinace praktického lékaře a stomatologická ordinace.\n\nNa území obce vede červená turistická cesta číslo 0318 z Lesného na vrchol Hvozdu, která je zároveň Evropskou dálkovou trasou E3 z Istanbulu k mysu Svatého Vincenta ve Španělsku. Další turistickou cestou je modrá trasa číslo 1656 z železniční stanice Dolní Podluží k rozcestí na Půlnoční stráni pod horou Klíč. Dále obcí vede žlutá trasa číslo 7027 z náměstí v Jiřetíně pod Jedlovou na hraniční přechod v Dolním Podluží, v Německu dál pokračuje na koupaliště Trixi v Großschönau. Na území obce se nachází Hornická naučná stezka Údolí Milířky, která má 7 informačních tabulí a byla otevřena v 1999. Obcí prochází cyklotrasa číslo 3015 z Varnsdorfu k Hraničnímu rybníku. V obci je sídlo mikroregionu Tolštejn.\n\nV obci v 19. století byla výroba velvetu a velvetonu, na který později navázala Velveta Varnsdorf. V letech budování socialismu byly v Dolním Podluží nejdůležitějšími provozy závod národního podniku Velveta Varnsdorf a líhně a brojlerárna o.p. Drůbežnictví. Na katastru obce se nachází část areálu Továren obráběcích strojů Varnsdorf. V obci je výrobna Krenotechu KRENO, s.r.o., pobočka Varnsdorf. Vyrábí se zde parkovací systémy pro osobní automobily do 2,6 tun, parkovací plošiny, průmyslová, garážová a rychlootevírací vrata, posuvné a křídlové brány a jejich díly. V obci se dál nachází provozovna firmy HELIX – Liberec s.r.o., která se jako jediná v České republice zabývá výkupem a následným zpracováním hlemýždě zahradního. Firma odkoupila objekt po Drůbežářských závodech v Dolním Podluží v roce 1992 a jejím výhradním odbytištěm je francouzský trh. Zemědělství jako ve zbytku Šluknovského výběžku prakticky neexistuje, problémem je i základní údržba zemědělských ploch.\n\n\n"}
{"id": "28610", "url": "https://cs.wikipedia.org/wiki?curid=28610", "title": "Bradavka", "text": "Bradavka\n\nBradavka je bradavčitý výběžek uprostřed prsního dvorce (prsu), na kterém vyúsťují mléčné žlázy. U žen slouží v období laktace ke kojení. Také u mužů je bradavka vývodem fyziologicky funkčních mléčných žláz, ale mužská laktace je výjimečná. Každý člověk má jeden pár bradavek, vzácně se vyskytnou vývojové anomálie, kdy je na mléčné liště vyvinuto více párů bradavek. Při vzrušení (ale i například vlivem chladu) dochází ke zvětšení a ztuhnutí bradavek.\n\nV některých případech se stává, že bradavka nevystupuje z prsu, ale je tzv. vpáčená do něho. V tomto případě se hovoří o tzv. vpáčené bradavce, která způsobuje značné problémy v psychice ženy a ve správné funkci kojení dítěte. Jedná se většinou o vrozenou vadu, kterou je možné řešit za pomoci plastické chirurgie. V případě, že se vpáčená bradavka objeví až v průběhu života, může to napovídat o nádorovém bujení v prsu. Na druhou stranu se problém vpáčené bradavky často objevuje u dívek v době puberty a jedná se jen o dočasný jev.\n\n"}
{"id": "28611", "url": "https://cs.wikipedia.org/wiki?curid=28611", "title": "Platinová deska", "text": "Platinová deska\n\nPlatinová deska je ocenění, které předává hudební vydavatelství svému interpretovi za úspěšný prodej jejich děl. Termín platinová deska vznikl v roce 1968 kvůli albu \"In-A-Gadda-Da-Vida\" od americké skupiny Iron Butterfly.\n\nV Česku jsou pro udělování platinových desek společnosti IFPI stanovena tato kritéria (počty prodaných děl): V roce 2013 došlo v regionu střední Evropa ke snížení počtu prodaných kusů pro zisk platinové desky (ČR původně 12 000 / 6 000 ks, Slovensko o 2 000 ks apod.).\n\n\nTabulka ukazuje vývoj limitů pro udělení platinové desky v Česku.\nV jiných zemích se podle velikosti trhu stanovují jiná kritéria. Například:\n\n"}
{"id": "28612", "url": "https://cs.wikipedia.org/wiki?curid=28612", "title": "Otrokářství", "text": "Otrokářství\n\nOtrokářství je označení systému, ve kterém se využívá práce nesvobodných lidí (otroků), kteří jsou po právní i faktické stránce obchodovatelným majetkem zbaveným osobní svobody. V širším slova smyslu se hovoří o otroctví i v případech, kdy je jedna osoba na druhé natolik závislá, že je nucena pro ni proti své vůli pracovat a je tím zbavena osobní svobody, byť se teoreticky nejedná o stav protiprávní nebo právem přímo definovaný.\n\nNeolitická revoluce je spjata se vznikem otrokářství. Historicky bylo legálně využívané ve většině zemí světa a bylo považováno za normální (pozitivní) součást života (společenský žebříček a služba bohům). Starověké Řecko či starověký Řím na něm byli existenčně závislé a velkou roli hrálo ještě při produkci americké bavlny v 19. století (práce otroků značně zlevňovala její produkci a zvýhodňovala ji tak na evropských trzích). Dnes je prakticky ve všech zemích světa (včetně České republiky) zakázané a zakazuje je a stíhá i mezinárodní právo (viz Úmluva o otroctví z roku 1926, Všeobecná deklarace lidských práv z roku 1950).\n\nVe slovanských zemích navíc slovo „otrok“ mělo (a někde i dnes má) význam jiný než „sluha“ – nedospělé děti (dítě – „otroče“) jako mladík/syn („otrok“) či dívka/dcerka („otroczyca“). Existují náznaky, že se ve Velkomoravské říši vybírala daň z potomků.\n\nNavzdory zákazům je možné se setkat s otroctvím i dnes. I v civilizovaném světě se objevují různé nezákonné případy naplňující širší definici otroctví. Ve faktickém otroctví jsou často drženy ženy, které se staly obětí obchodu s bílým masem a jsou nuceny k prostituci (prakticky všude po světě, včetně České republiky), ve Španělsku byla v roce 2005 zatčena skupina lidí, která organizovala otrockou práci mentálně postižených v zemědělství.\n\nS otroctvím se lze setkat i na státní úrovni, definici otroctví jako nesvobodné práce odpovídá práce vězňů v nápravných institucích států. Nucená práce vězňů se v Evropě využívala od začátku 16. století. Nacistické Německo nutilo obyvatelstvo okupovaných zemí vykonávat nucené práce ve svém válečném průmyslu. Obrovského rozsahu dosáhl systém pracovních táborů v SSSR. Sovětský vzor následoval i komunistický režim v Československu, který rovněž vytvořil síť táborů nucené práce. Prací vězňů získávají nezanedbatelné prostředky firmy vlastnící nápravná zařízení ve Spojených státech, v západních zemích jsou za využívání nucené práce vězňů kritizovány Čínská lidová republika a Severní Korea Podle tiskové zprávy ČTK je v pracovních táborech pro politické vězně v KLDR drženo na 150 tisíc lidí. Podle odhadu ministerstva zahraničí Spojených států Severní Korea drží v táborech 150–200 tisíc vězňů. Severokorejští vězňové jsou zbaveni základních práv a nuceni každý den tvrdě pracovat zejména v uhelných dolech, při těžbě dřeva a na polích.\n\nV africkém státě Niger bylo otroctví postaveno mimo zákon teprve v roce 2004, některé humanitární organizace ale odhadují, že v otroctví stále žije až 8 % obyvatel Nigeru. Otroctví přetrvává i ve státech Mauritánie, Mali a Súdán. Všechny tyto státy se nacházejí na pomezí arabské a černé (subsaharské) Afriky. Otroci jsou příslušníci různých černošských etnik, kteří žijí v otroctví již po celé generace a přijali identitu svých pánů (např. poarabštělí Haratínové černé pleti). Majiteli černých otroků jsou nomádské kmeny žijící na Sahaře a v oblasti Sahelu - Arabové (bílí Maurové v Mauritánii nebo baggarské kmeny v Súdánu), berberští Tuaregové a Fulbové.\n\nOtrokářství je často vnímáno pouze jako jeden z typů společenského systému. Ovšem ze sociopsychologického pohledu představuje extrémní způsob stratifikace (rozvrstvení) společnosti, který otevírá závažné etické otázky z hlediska otrokáře, které jsou aktuální, pokud tento vyznává nějaký hodnotový systém (náboženský). Zatímco dnes panuje obecná shoda ohledně etiky otrokářství, případy totalitních režimů zejména z 20. století ukazují, že psychologie lidského jedince patrně neprošla nějakým zásadním vývojem a určité státní formy otrokářství (ve smyslu zbavení lidských práv určitých sociálních skupin) jsou i v současné době možné, ačkoliv je naděje, že nejsou dlouhodobě stabilní.\n\nI přesto, že je otroctví v dnešní době v každé zemi zakázáno, je dnes počet otroků odhadován mezi 12 miliony a 29,8 miliony.\n\nPodle zprávy organizace Walk Free Foundation z roku 2013 je nejvyšší počet otroků v Indii, přibližně 14 milionů. Následuje Čína (2,9 milionu), Pákistán (2,1 milionu), Nigérie, Ethiopie, Rusko, Thajsko, Demokratická republika Kongo, Myanmar a Bangladéš; zatímco mezi zeměmi s nejvyšším podílem otroků byla Mauritánie, Haiti, Pákistán, Indie a Nepál.\n\nV červnu 2013 vydalo americké ministerstvo zahraničí zprávu o otroctví, která zařadila Rusko, Čínu a Uzbekistán na nejhorší místa. Kuba, Írán, Severní Korea, Súdán, Sýrie a Zimbabwe se ocitly také na nejnižší úrovni. Seznam obsahoval i Alžírsko, Libyi, Saúdskou Arábii a Kuvajt mezi celkem 21 zeměmi.\n\nSlovanské slovo \"otrok\" původně značilo člověka, který neměl právo účastnit se \"roku\" - tj. sněmu, ať už pro nízký věk, nebo z jiných příčin. Dodnes v některých jazycích slovo \"otrok\" znamená prostě \"dítě\". V 2. polovině 10. století byla Praha jedním z velkých center obchodu s otroky, existují ovšem i doklady, že otroctví existovalo i v rámci Velkomoravské říše (nálezy okovů, arabské zprávy o trhu Moravanů). Příčinou je, že po obsazení Karpatské kotliny Maďary na počátku 10. století došlo k přesunu mezinárodní obchodní cesty, která spojovala Cordóbský chalífát s Kyjevem a dále s chazarskými trhy na Volze, na sever - vedla tak nyní přes Prahu a Krakov. Pražský trh se tak dostal do velmi výhodného postavení a Boleslav I. tuto situaci využil ještě dále k východní expanzi podél této obchodní cesty, což mu zajistilo zvýšenou kontrolu nad proudícím zbožím a zároveň umožnilo získat pohanské otroky k vlastnímu prodeji. Hlavním zdrojem příjmů Přemyslovců byl v tomto období právě obchod s otroky (např. tzv. \"\"daň z míru\"\", vybraná od svobodných domácích obyvatel za rok odpovídala ceně asi 90 otroků). Kolaps této politiky nadešel až ve chvíli, kdy nové zdroje pro „lov“ pohanských otroků nebyly k dispozici, východní oblasti přemyslovského státu připadly křesťanským státům (Kyjevské Rusi a Krakovsko Polsku). V té době se objevila snaha prodávat do muslimských zemí (často prostřednictvím židovských obchodníků) jako otroky i křesťany, což církev rozhodně nevítala – vyvolalo to spor o mezi Slavníkovcem sv. Vojtěchem a Boleslavem II. Vojtěch totiž proti prodeji křesťanských otroků jinověrcům protestoval, což se u panovníka a elitních vrstev nesetkalo s pochopením. V době nemoci knížete Boleslava II. pak jeho družina rod Slavníkovců vyvraždila.\n\nExistence otroctví, byť ne jako hybné síly ekonomiky raně středověkého státu, je doložena v písemných pramenech až do 12. století. Není zcela jasné, jak byl institut otroctví v českém státě právně ošetřen a tudíž ani není známo datum jeho legislativního zrušení v Českých zemích.\n\nKomunistickým státem zřízené nápravné pracovní tábory, tábory nucených prací a pomocné technické prapory, jakož i některé věznice, představovaly v podstatě novodobé otrokářské instituce, v nichž byli desetitisíce politických vězňů a „politicky nespolehlivých“ občanů (např. kněží, kulaků, členů nekomunistických stran, šlechticů, hrdinů západního odboje a další lidí s (předpokládaným) „nepřátelským poměrem k socialistickému zřízení“) nuceny k otrocké práci.\n\nPracovalo se často v nelidských podmínkách, s nesplnitelnými normami, jejichž nenaplnění bylo tvrdě postihováno. V některých odvětvích docházelo k velkému počtu úmrtí či doživotnímu zmrzačení vězňů a napravovaných, neboť dodržování běžných pravidel bezpečnosti práce bylo považována za luxus, na který „tento typ pracujících“ nemá nárok. Další skupinou podrobenou nezákonné internaci a využívanou jako levná pracovní síla představovaly řeholní sestry.\n\nTaké dnes se v Česku vyskytují určité formy sexuálního otroctví, která je opakovaně kritizována mezinárodními nevládními organizacemi za laxní přístup k boji proti obchodu s lidmi a souvisejícím sexuálním otroctvím , které je rozšířeno hlavně v rakouském a německém pohraničí. České trestní právo otroctví hodnotí jako trestný čin zbavení osobní svobody.\nNeolitická revoluce souvisí se zavedením otrokářství, protože předchozí lovci a sběrači byli společností rovnostářskou, která byla většinou polygamní, neznaje otcovství, majetek či války.\n\nOtroctví bylo ve starověku velmi rozšířené, zmiňováno bylo již v nejstarších literárních památkách jako je Chammurapiho zákoník. V Mezopotámii bylo postavení otroka buď jako věci (celkem luxusní a méně časté) či otroka, který splácel svůj dluh (častější varianta), ale nemohl býti prodán. V Egyptě se rozmáhá během Střední říše a otroci jsou také značkováni pro případ útěku.\n\nVe starověkém Římě mělo otroctví nejprve patriarchální povahu. Spolu s rozvojem státu však došlo i ke změně chápání postavení otroka z neplnoprávného člověka na živou věc. Postavení otroka římské právo definovalo zásadou \"servus nullum caput habet\" (otrok nemá žádnou „hlavu“, nemá právní osobnost) ze které však v různých konkrétních případech slevováno. Postupem času se v Římě zvyšoval počet státních i soukromých otroků, kteří se otroky stávali jako potomci otroků, váleční zajatci či z jiného důvodu (zotročení pro nevděk, zotročení pro dluhy, podvodný prodej svobodného občana do otroctví, kterého se prodávaný dobrovolně účastnil atd.). Ačkoliv nesměl být svobodný člověk bezdůvodně zotročen, tak k takovým porušením práva v určitých fázích dějin Římské říše často docházelo.\n\nZ otroctví mohl být člověk propuštěn, ve výjimečných případech dokonce pojil zákon propuštění z otroctví s vykonáním nějakého skutku či dlouhodobější jednání (např. záchrana života císaři či pracování určitý počet let v nějakém povolání). Počátkem císařství bylo propouštění otroků natolik rozšířené, že byly vydány zákony (Lex Fufia Caninia a Lex Aelia Sentia), které propouštění omezovaly. V poslední fázi dějin Římské říše často docházelo ke splývání postavení kolónů a otroků a pod vlivem křesťanství i ke změně chápání osoby otroka. V mnoha oblastech přešel otrokářský systém plynule do systému feudálního.\n\nOtroctví ve starověkém Izraeli se odlišovalo od institutu otroctví v jiných starověkých společnostech. Tato skutečnost vyplývala z toho, že náboženství starého Izraele vytvořilo také na svou dobu ojedinělé etické učení a právní systém, v nichž byly silné důrazy na sociální cítění.\n\nV židovském právu zůstával otrok lidskou bytostí a byl subjektem práva, tj. byl nositelem práv. Mojžíšův zákon chránil otroka proti svévolnému mrzačení a stíhal jeho usmrcení otrokovým pánem. Otrokův život byl chráněn jako život kteréhokoli jiného člověka. Deuteronomium (23,15-16) dokonce zaručuje uprchlým otrokům azyl a zakazuje jejich vydání jejich pánům. Toto ustanovení ostře kontrastuje s tím, co je známo z jakéhokoli starověkého právního systému a zejména z práva římského. Ve prospěch izraelských otroků existovala ustanovení o sobotním odpočinku (Ex 20,10), ustanovení o účasti na slavení pesachu (Ex 12,44), svátků týdnů (Dt 16,11), ustanovení časově omezující otroctví otroků izraelského původu (Ex 21,2; Dt 15,12) a chránící zájmy otrokyň prodaných za družky svých pánů (Ex 21,7-11).\n\nTřetina populace raných islámských statů západního Súdánu (dnešní Západní Afrika) jako Ghana (750–1076), Mali (1235–1645), Segou (1712–1861) a Songhaj (1275–1591) byla zotročena.\n\nOtroci byli zakoupeni nebo odchyceni na hranicích islámského světa a poté importováni do hlavních center, kde probíhaly trhy s otroky odkud byli ve velkém distribuováni. V 9. a 10. století černí otroci mohli představovat alespoň polovinu z celkového počtu obyvatel dolního Iráku. Ve stejné době mnoho otroků v regionu také pocházelo ze Střední Asie a Kavkazu a mnoho otroků bylo také pořízeno za válek s křesťanskými národy středověké Evropy.\n\nČeský historik Josef Žemlička ve své knize \"Čechy v době knížecí\" píše: \"„Obchod s otroky v Evropě\nprovozovali po celý raný a z části vrcholný středověk většinou židé. V té době Praha patřila k hlavním evropským překladištím\notroků. Od západních i východních Slovanů mířily otrocké transporty na trhy většinou v orientu. Židovští obchodníci také dopravovali kolem 12. stol. na uherské trhy jak cizí zajatce, tak i část zotročeného domácího lidu.“\"\n\nV dobách kolonialismu Evropané využívali otroky ve svých koloniích. Například cukrová třtina se přepočítávala na životy otroků..\n\nNicméně již v roce 1807 deklarovala Velká Británie za nelegální veškerý obchod s otroky, o rok později zákaz následovali Dánové, Švédové, a dovoz otroků z Afriky zakázaly také Spojené státy. V roce 1823 obchod s otroky ukončili Portugalci a Holanďané, jejichž námořní kapitáni měli na transatlantickém obchodu s otroky lví podíl, jej zákonem zakázali až v roce 1863.\n\nAtlantický obchod s otroky začal v roce 1441, když portugalský kapitán Antam Gonçalvez na západním pobřeží Sahary získal dva černé otroky, muže a ženu, a dodal je Jindřichu Mořeplavci, za což byl povýšen do rytířského stavu. O čtyři roky později Portugalci postavili pevnost na ostrově Arguin při pobřeží dnešní Mauretánie.\n\nObchod s otroky vzkvétal od poloviny 14. století, především v návaznosti na pěstování cukrové třtiny, které se postupně rozšiřovalo v oblasti Středomoří (Evropané se z ní naučili vyrábět cukr od Arabů v průběhu Křížových výprav). Kromě zisku otroků ovšem Portugalci chtěli získat i přístup na trh se zlatem. V roce 1415 nedokázali udržet marockou Ceutu, což mělo na jejich podíl v obchodě s touto komoditou nemalý vliv. Arguin tak měl sloužit jako obchodní místo pro karavany se zlatem mířící jinak do Maroka.\n\nOtrokářství bylo ovšem běžné i v samotných afrických společnostech, které v řídce osídlených oblastech trpěly nedostatkem pracovní síly. Portugalci tak od počátku získali řadu obchodních partnerů, kteří byli do obchodu s otroky zapojení již dříve – například Maurové či království Wolofů (tamní král neváhal Maurům a později i Portugalcům prodat i své poddané výměnou za koně a jiné zboží. Za devět až čtrnáct otroků získal král jednoho koně, pomocí nichž pořádal razie na další otroky a žil tak z obchodu s nimi). Řada kmenů ovšem se do tohoto obchodu odmítala zapojit (do konce 17. století se mu vyhýbal lid Jola, nikdy se jej nezúčastnil lid Baga (dnešní Guinea) či Kru (dnešní Libérie)). Navíc příslušníci těchto kmenů kladli v otroctví velký odpor a snažili se zabít své pány či sami sebe, což nakonec Evropany zcela odradilo od jejich zotročování.\n\nV roce 1482 Portugalci založili pevnost Elmínu na Zlatém pobřeží, čímž obešli transsaharský obchod a získali přístup přímo ke zdroji zlata. V roce 1506 již tvořily příjmy z obchodu se zlatem čtvrtinu příjmů portugalské koruny a teprve po roce 1700 jej ve výnosnosti vystřídali otroci. Od Akanů na Zlatém pobřeží bylo zlato kupováno za otroky dovážené z jiných částí Afriky. Koně v místních podmínkách totiž neměli dlouhou životnost a dřívější dodávky palných zbraní zakázal papež v obavě, že by se mohly dostat do rukou muslimů. Otroky sem Portugalci dováželi především z Beninu, který mohl po územních expanzích prodávat zajatce. Ve strachu ze ztráty pracovní síly ovšem místní vládce v roce 1516 vývoz otroků zakázal. Portugalci tak Akanům dodávali otroky z delty Nigeru a Iby žijící dále na východ.\n\nV roce 1500 začali Portugalci na ostrově Svatý Tomáš pěstovat cukrovou třtinu. Pracovní sílu získávali v nedalekém Kongu. Konžský král Afonso Mbemba Nzinga nastoupil na trůn v roce 1506. Od Portugalců přijal písmo, některé technologie a pravidelně s nimi obchodoval; byl křesťanem stejně jako jeho otec. Pro značný úpadek a vylidnění, které byly spojeny s obchodem s otroky – obyvatelé Konga se zotročovali navzájem v touze po portugalském zboží, v roce 1526 Portugalci z Konga odváželi dva až tři tisíce otroků ročně – Afonso ovšem obchod omezil. Přesto se toto království nadále rozmohlo a přetrvalo až do poloviny 17. století. Portugalci následně založili významné středisko obchodu s otroky v Luandě (roku 1576). Otroky odtud vozili do Portugalska, na Madeiru, Svatý Tomáš a od roku 1532 též do Ameriky, jejíž domorodé obyvatelstvo bylo decimováno epidemiemi evropského původu. Od roku 1540 se cukrová třtina pěstovala i v Brazílii. Zejména kvůli své vyšší imunitě se afričtí otroci v Americe osvědčili a na konci 16. století tam již mířilo 80% afrického vývozu otroků.\n\nVýsadní pozici Portugalců zničili Nizozemci, kteří se nejprve zmocnili severní Brazílie (roku 1630), Elmíny (1637) a přechodně i Luandy (1641). Za velice nízké ceny pak otroky vyváželi hlavně do střední Ameriky. Jejich pozice posléze převzali Britové a Francouzi prostřednictvím společností se zvláštními privilegii (např. \"Royal African Company\" v roce 1672), které v 18. století vystřídali soukromí obchodníci s otroky - jejich společnosti sídlili hlavně v Liverpoolu a Nantes. Například na někdejší francouzskou kolonii Haiti byl dovezen necelý milion Afričanů (ti zde v roce 1791 uskutečnili úspěšnou vzpouru).\n\nNebyli to jen Evropané. Podle střízlivých odhadů arabští otrokáři v osmnáctém a devatenáctém století odvlekli z Afriky deset až osmnáct milionů lidí. Arabští otrokáři jsou aktivní dodnes.\n\nOtrokářství mělo jednoznačně záporné dopady na růst počtu obyvatel v některých částech Afriky, například v Angole. V jiných částech Afriky jsou však reálné dopady přítomnosti Evropanů sporné. Je nutno vzít v potaz, že ve stejné době Evropané do Afriky zavlekli některé nemoci, jichž byla území na jih od Sahary dříve ušetřena pro svou izolaci, na druhou stranu sem Evropané přinesli vysokokalorické plodiny z Ameriky – manihot (kasava) a kukuřice. Demografické dopady těchto změn byly jistě také významné.\n\nOtroctví v Jižní Americe má svůj počátek v době kolonizace. S otroctvím samotným začal Francisco Pizarro, když pro něho odmítli pracovat místní Inkové, ve značné míře na něm byli závislí i Portugalci.\n\nOtrokářství v podobě využívání místních lidí bylo u Španělů spíše výjimkou než pravidlem, rozšířenější byl dovoz černých otroků z Afriky. Portugalci zpočátku využívali jihoamerické indiány častěji a zpočátku podnikali rozsáhlé otrokářské výpravy i do španělských držav a na území jezuitských redukcí. Tuto praxi ukončily až drtivé porážky, které jim v bitvách u Caazapá Guazú (1639) a na řece Mbororé (1641) připravily jezuity vyzbrojené a vedené indiánské milice.\n\nKonec otroctví v Brazílii přišel 13. května 1888, kdy podpisem princezny-regentky Isabely vstoupil v platnost tzv. Zlatý zákon, který je zrušil. Zákon ve svých důsledcích vedl k pádu monarchie, kterou svrhl o rok později puč zorganizovaný rozzuřenými plantážníky, kteří se přidali k republikánům. Obnovit otroctví se jim už ale po vyhlášení republiky nepovedlo.\n\nMegasthenés ve svém díle Indika otroky mezi sedmi popisovanými skupinami obyvatelstva nezmiňuje.\nPravděpodobně první známý případ, kdy se vladař zajímal o postavení otroků, pochází z Maurjovské říše za vlády Ašóky (304–232 př. n. l.).\nTataři z Krymského chanátu a Nogajci, kterým vládli krymští chánové, potomci Čingischána a od 15. století vazalové osmanského sultána, podnikali téměř každý rok loupeživé vpády při kterých byla vylidněna prakticky celá jižní a východní Ukrajina. Někteří historici odhadují, že při nájezdech obávané krymskotatarské jízdy tzv. sklízení stepí, mezi 15. a 18. století, bylo odvlečeno a prodáno do otroctví v Osmanské říši až 3 miliony lidí, především Ukrajinců, ale také Rusů, Bělorusů a Poláků. V roce 1571 byla krymskými Tatary vypálena dokonce i Moskva a mnoho tisíc obyvatel odvlečeno do otroctví. V roce 1663 podnikli krymští Tataři společně s Turky sérii krutých vpádů na Moravu při kterých bylo uneseno do otroctví na 12 000 lidí, především mladých dívek a dětí.. \"\"Čoskoro sa začalo ohavné neslýchané prznenie a znásilňovanie žien a panien,\"\" píše očitý svědek evangelický farář Štefan Pilárik o ženách, které Tataři odvlekli. Otrokářské nájezdy Tatarů ukončila až ruská carevna Kateřina Veliká ovládnutím Krymského chanátu roku 1783.\n\nPři nájezdech berberských (barbarských) pirátů ze Severní Afriky bylo odvlečeno do otroctví přes 1 milion Evropanů. Zlatý věk severoafrických pirátů nastal v 16. a 17. století, kdy spojili své síly s Osmanskými Turky a řádili až u pobřeží Irska a Islandu. Do čela severoafrických pirátů se počátkem 16. století postavil obávaný turecký pirát Chajruddín Barbarossa. V roce 1571 byla spojená turecko-alžírská flotila poražena Svatou Ligou v krvavé bitvě u Lepanta, ale během několika let získali piráti svojí převahu ve Středomoří zpět. Pobřeží Itálie, Španělska a středomořských ostrovů bylo prakticky vylidněno, obyvatelé byli odvlečeni do otroctví nebo uprchli do hor, do otroctví byl unesen i mladý Miguel de Cervantes a několik let žil jako otrok v Alžíru, než byl vykoupen svou rodinou. Definitivní konec pirátství v Severní Africe nastal až roku 1830 po dobytí Alžíru francouzskou armádou.\n\nGulag byl sítí sovětských pracovních táborů, do kterých byli umísťováni politicky nespolehliví jedinci a skupiny. Vězni pracovali v nuzných podmínkách často nedostatečně vybavení. Za práci dostávali pouze jídlo. Počet obětí Gulagu se odhaduje na více než 8 milionů lidí - Solženicin uvádí počty násobně větší.\n\nSexuální otroctví je datováno už od starověku. Většinou souviselo s mnohoženstvím nebo právem vlastnit otroky, méně často bylo dědičné. Za druhé světové války např. zneužívali japonští vojáci zadržené jihokorejské ženy, které využívali jako svoje sexuální otrokyně.\n\nUž od doby, kdy bylo otroctví a zneužívání žen oficiálně zakázáno, působí v řadě zemí misie, které pomáhají uprchlým obětem, stejně tak i neziskové organizace, jako je organizace Česko proti chudobě. Značnou činnost vyvíjejí především jezuité, kteří dodnes působí v mnoha zemích Jižní Ameriky, kde je kdysi přivedli Španělé a Portugalci, aby místní obyvatele převedli na víru. V arabských zemích je zase vyvíjen tlak na poskytnutí \"větších práv pro ženy\", které se někdy nemohou vzdělávat a manžel je může prodat na trhu.\n\nProblémem sexuálního otroctví z hlediska chudoby a klesání počtu obyvatel se zabývá organizace Člověk v tísni. Také řeší potíže s nedostatkem obyvatel a hromadnými odchody obyvatelstva, které věří dealerům a snadno se stane obětí obchodníků s lidskými orgány a majitelů nevěstinců. Ale mnoho se zlepšilo. Po vrcholu v 90. letech způsobeném pozvolným stoupáním počtu otroků od 80. let je v současnosti počet otroků na světě celkově nižší než dříve, zajatců v občanských válkách také ubývá. Také ženy získaly více příležitostí a alespoň částečně mají ve většině zemí šanci na normální život a minimálně základní vzdělání.\n\nObecně odmítavou a závaznou oficiální reakci katolické církve na otrokářství obsahuje encyklika \"Sicut Dudum\" papeže Evžena IV. z 13. ledna 1434, která se týkala zotročování domorodců na Kanárských ostrovech španělskými obchodníky. Papež nařídil všechny otroky propustit na svobodu do 15 dnů od vyhlášení encykliky a neuposlechnutí jeho příkazu, jakož i další pokračování v obchodu s lidmi, trestal tehdy nejtěžším možným trestem pro křesťana, automatickou exkomunikací. Španělští dobyvatelé, kteří do té doby považovali domorodce za druh zvířat a nikoliv za lidi, ovšem nařízení neuposlechli a nadále ho ignorovali.\n\nV roce 1462 papež Pius II. označil otrokářství jako těžký hřích (magnum scelus). V roce 1537, papež Pavel III. opětovně zakázal zotročování Indiánů a ostatních lidí v papežské bule Sublimus Dei, což zopakoval a potvrdil i Papež Urban VIII. v roce 1639 při schvalování Jezuitské mise do Afriky a papež Benedikt XIV. 22. prosince 1741 v bule Immensa Pastorum principis, která odsoudila otrokářství jako takové a která výslovně jmenovala otrokářství v Americe.\n\nPřítomnost černých otroků provází kolonizaci Amerického kontinentu od samého počátku. Již v roce 1619 přistála první loď s otroky v Jamestownu. Jejich počáteční status je však podobný ostatním kolonizátorům – jejich vztah k majiteli je zajištěn smluvně. Do 60. let 17. století bylo také zvykem pokřtěné otroky propouštět na svobodu. Postupně, jak hospodářský význam otroctví v jižní části Spojených států narůstal, se však jejich situace zhoršovala a nové zákoníky \"Slave codes\" jim vymezovaly postavení téměř bezprávného majetku. \n\nVýznamnými otrokáři v Americe byla rodina Carrollů a jejich bohatství bylo založeno na práci otroků. Charles Carroll byl v zásadě proti otroctví a říkal: „Proč udržovat naživu otázku otroctví? Všichni připouštějí, že je to velké zlo.“ Přestože podporoval jeho postupné zrušení, své vlastní otroky neosvobodil. Carroll představil návrh postupného zrušení otroctví v marylandském Senátu, ale návrh neprošel. V roce 1828, ve věku 91 let, působil jako prezident „Auxiliary State Colonization Society of Maryland“ (Pomocné státní kolonizační společnosti v Marylandu), marylandské pobočky „American Colonization Society“ (Americké kolonizační společnosti), která se věnovala návratu černých Američanů zpět do Afriky, ke svobodnému způsobu života v zemích jako je Libérie.\n\nOtroctví bylo v USA zrušeno prezidentem A. Lincolnem v roce 1863 – ale pouze na území Unií neovládaných \"povstaleckých států\" a z propagačních důvodů (snaha o zabránění uznání Konfederace Evropou). Otroctví v celých USA bylo zrušeno až víc než půl roku po jeho smrti 6. prosince 1865. Z formálního hlediska však došlo ke zrušení otroctví na území USA až v únoru 2013, kdy jako poslední americký stát dokončilo ratifikaci třináctého dodatku ústavy Mississippi.\n\nV achaimenovské Perské říši bylo otroctví zrušeno s přijetím věrouky zoroastrismu, jenž institut otroctví zakazuje, vládnoucí vrstvou v 6. století př. n. l., což vedlo například k propuštění Židů z babylonského zajetí.\n\nV těchto zemích bylo otroctví zrušeno v následujícím roce:\n\n\n\n"}
{"id": "28613", "url": "https://cs.wikipedia.org/wiki?curid=28613", "title": "Prsní dvorec", "text": "Prsní dvorec\n\nPrsní dvorec, v anatomii \"areola\", (areola mammae), je přibližně kruhová oblast na prsu okolo bradavky s tmavším zabarvením oproti okolní kůži. Pod prsním dvorcem jsou u žen umístěny vývody mléčných žláz, které slouží ke kojení, ústící do bradavky. Dvorec samotný obsahuje nervové receptory sloužící ke spuštění uvolňování mateřského mléka.\n\nBarva dvorce se liší podle typu kůže od světle růžové po tmavě hnědou. Světlejší typy mají i světlejší dvorce a lidé s tmavším typem kůže mají i tmavší dvorce až případně k černé. U některých lidí může být prsní dvorec téměř neznatelný. Během těhotenství dostanou dvorce tmavší odstín. Tato změna prospívá orientaci kojenců a je většinou nevratná.\n\nV Japonsku je pro ženy tmavnutí dvorců znakem stáří a používají mastičky na jejich zesvětlení.\n"}
{"id": "28614", "url": "https://cs.wikipedia.org/wiki?curid=28614", "title": "Windows Vista", "text": "Windows Vista\n\nWindows Vista je operační systém z řady Windows NT firmy Microsoft, který byl vydán v roce 2007. Všeobecná podpora byla ukončena 10. dubna 2012, bezpečnostní aktualizace byly vydávány do konce rozšířené podpory dne 11. dubna 2017. Označení \"vista\" znamená \"výhled\", \"rozhled\". Systém Windows Vista byl určen pro obecné použití na domácích či firemních osobních počítačích, laptopech či mediálních centrech. Systém sdílí důležité části se systémem Windows Server 2008. Windows Vista se vyznačoval značnou nekompatibilitou se starším software i hardware a vysokými hardwarovými požadavky, které byly příčinou pomalého výkonu (ve srovnání se starším systémem Windows XP). Přes některá dílčí vylepšení a opravy se systém Windows Vista nikdy nezbavil špatné pověsti a neoblíbenosti u koncových uživatelů a ve srovnání se staršími či pozdějšími produkty Microsoftu dosáhl jen zlomek podílu na trhu operačních systémů (v době ukončení podpory, v dubnu 2012, to bylo necelých 9%).\n\nPůvodní plán počítal s vydáním Visty někdy na počátku roku 2006 jako mezikrok mezi Windows XP a Windows Vienna (tj. Windows 7), postupně však byla velká část významných inovací plánovaných do Windows Vienny přenesena do Windows Vista.\n\nV srpnu 2004 Microsoft oznámil, že plán vývoje nové verze (tehdy ještě známé jen jako Longhorn) se zásadním způsobem mění; v podstatě celý vývoj začal od znova, s tím, že základem pro vývoj se stal systém Windows Server 2003. V rámci tohoto rozhodnutí Microsoft oznámil, že nový souborový systém WinFS nebude součástí první verze, aby se vydání Visty stihlo „v rozumném čase“.\n\nOficiální název \"Windows Vista\" byl představen 22. července 2005. Dne 27. července 2005 byla uvedena první betaverze, Windows Vista Beta 1 (build 5112), která byla k dispozici předplatitelům MSDN, vybrané části betatesterů a na některých konferencích pořádaných Microsoftem, jako např. \"Professional Developers Conference\" (PDC) a \"WinHEC\". V květnu 2006 byla uvolněna Beta 2. V září 2006 společnost Microsoft uvolnila verzi Release Candidate 1 (RC1), od 14. září 2006 volně ke stažení na firemních webových stránkách.\n\nFinální produkt (RTM) byl v anglické verzi do výroby uvolněn 9. listopadu 2006. Prodej byl v Česku zahájen v listopadu 2006 (pro firemní zákazníky prostřednictvím multilicenčních smluv) a 30. ledna 2007 pro všechny ostatní. Česká verze byla k dispozici od 1. března 2007.\n\nWindows Vista je vnitřně označován jako Windows verze 6.0 (přičemž Windows 2000, Windows XP a Windows Server 2003 jsou označeny jako 5.0, 5.1, resp. 5.2 podle verze jádra NT).\n\nPrvní aktualizační balíček ( ) byl uvolněn 18. března 2008. Druhý (SP2) byl uvolněn 26. května 2009. Dne 27. října 2009 byl vydán \"Platform Update for Windows Vista\", který obsahuje některé komponenty vydané společně s Windows 7 včetně aktualizovaných běhových knihoven (v automatickém seznamu aktualizací je označen jako doporučený).\n\nMicrosoft jako tzv. „pilíře Visty“ označuje:\n\nVista obsahuje mnoho konkrétních novinek; následující seznam obsahuje některé takové vlastnosti. Některé z nich se nemusí vyskytovat ve všech verzích Windows Vista.\n\nVe Windows Vista se objevuje zcela přepracované grafické rozhraní, označované názvem \"Aero\", které využívá počítačovou 3D grafiku. Podporuje průhlednost oken a nabídek, trojrozměrné animace, ikonky přizpůsobené vyšším rozlišením apod. Pro funkčnost rozhraní Aero je nutné mít v počítači grafickou kartu, ke které musí existovat WDDM ovladač (softwarové řešení pomocí hlavního procesoru počítače není oficiálně k dispozici).\n\nVista obsahuje nové vyhledávání fungující na principu indexování souborů, takže výsledky poskytuje prakticky okamžitě (na rozdíl od hledání ve Windows XP, kde hledání trvá typicky několik minut). Obsahuje také nové funkce, jako např. kombinované filtry, nebo uložená vyhledávání, která fungují jako tzv. \"virtuální adresáře\" – otevření takového adresáře automaticky provede zadané hledání a výsledky zobrazí jako obsah tohoto adresáře (podobná funkce již byla součástí aplikace Microsoft Outlook ve verzi 2003). Obsah těchto virtuálních adresářů je také možno nabízet prostřednictvím RSS, a naopak, vyhledávání má schopnost hledat i ve feedech RSS/ATOM. Ostatní programy mohou toto vyhledávání rozšiřovat o podporu pro prohledávání vlastních formátů souborů.\n\nXPS (dříve známé pod krycím názvem \"Metro\"), je nový formát dokumentů založený na XML, podobný formátu PDF od Adobe Systems. Cílem formátu XPS je umožnit uživatelům prohlížení, tisk a archivaci dokumentů i bez programu, který dokument původně vytvořil. Zatímco mezi odbornou veřejností se návrh XPS obecně chápe jako pokus Microsoftu o vytlačení formátu PDF, Microsoft prohlašuje, že tento formát PDF nahrazovat nebude a že nebude zahrnovat všechny funkce PDF.\n\nXPS funguje jako podmnožina Windows Presentation Foundation, kvůli přenositelnosti používá pouze nízkoúrovňové techniky (popis v křivkách). V podstatě se jedná o několik XAML dokumentů a použitých písem, sbalených do komprimovaného souboru.\n\nGrafické uživatelské rozhraní (GUI) bylo přepracováno (proti Windows XP) a obsahuje mnoho nových funkcí. Na mnoha místech je využíváno výše zmíněné vyhledávání (kromě adresářů a souborů i na různé seznamy). Ve vyšších verzích obsahuje funkci \"stínová kopie\" ( ), která zajišťuje ukládání omezené historie obsahu měněných souborů.\n\nShell také obsahuje řadu vylepšení v zobrazování souborů – při pohledu do adresáře se zobrazují náhledy multimediálních souborů spolu s popisem typu souboru a možností zobrazení změny podporovaných metadat. Velikost náhledů může uživatel plynule měnit.\n\nVe Windows Vista je obsažena zcela nová implementace sady protokolů počítačových sítí. Obsahuje úplnější podporu IPv6. Obsahuje systém označený \"Castle\" („hrad“), který prostřednictvím technologie peer-to-peer umožňuje šířit autentizační informace v počítačových sítích i bez centrálního serveru, což je typický případ malých domácích sítí. Obsahuje nástroj pro podporu diagnostiky problémů s připojením k počítačové síti. Podporuje UPnP, které umožňuje přehledně zobrazit ostatní zařízení v počítačové síti, nastavovat je a sledovat jejich činnost.\n\n\nWindows Vista nabízí několik následujících stylů:\n\nWindows Aero\n\nWindows Vista Standard\n\nWindows Vista Basic\nWindows Classic\n\nPodle původních plánů měla Windows Vista zahrnovat WinFS (\"Windows File System\"), kombinaci relační databáze a vysokoúrovňového souborového systému, který měl fungovat na nové verzi Microsoft SQL Serveru (krycí název \"Yukon\") a existujícího souborového systému NTFS. Microsoft však v srpnu 2004 oznámil, že se WinFS ve Windows Vista neobjeví; na začátku června 2006 pak oznámil, že vývoj WinFS ukončuje a části WinFS použije v nové verzi MS SQL serveru.\n\nMicrosoft vydal celkem 6 různých edicí:\n\nKaždá edice Visty, která obsahuje Windows Media Player 11, má i speciální verzi vyžádanou Evropskou unií, která Windows Media Player neobsahuje. Tyto edice mají koncovku „N“.\n\nVšechny nové schopnosti systému Windows Vista vyžadují relativně vysoké nároky na hardwarové vybavení počítače oproti předchozí verzi systému Windows. Doporučené požadavky pro plnohodnotnou funkci systému a především pro plné využití grafického subsystému Windows Aero jsou:\n\n\nGrafická karta s plnou podporou rozhraní DirectX 9, která splňuje následující předpoklady:\n\nOperační systém Windows Vista přešel po pěti letech od vydání v roce 2012 do režimu tzv. rozšířené podpory, kdy byly opravovány bezpečnostní chyby, nešlo počítat s opravou jiných chyb nebo přidáváním nových funkcí. Tento druh podpory byl poskytován do 11. dubna 2017.\n\nKritizovanými vlastnostmi Windows Vista jsou jejich cena, nekompatibilita s některým software i hardware, licenční politika, ochrana Digital rights management (DRM), User Account Control (UAC), podobnost s Mac OS X, vysoké hardwarové požadavky.\n\nProblémy způsobovala významná nekompatibilita se starším softwarovým vybavením a skutečnost, že jen málo odborníků si vědělo v případě potíží se systémem rady (ve srovnání s Windows XP). V důsledku toho prodejci počítačů při reklamacích raději nabízeli zákazníkům instalaci starších verzí operačního systému (nejčastěji Windows XP), což také mnozí zákazníci při koupi nového počítače sami vyžadovali. Někteří výrobci a prodejci počítačů již nainstalované Visty začali stahovat z prodeje. Vzhledem ke špatné reputaci systému, viceprezident konzultační společnosti Gartner označil Windows Vista za „úplnou katastrofu“ pro společnost Microsoft.\n\nV Česku proběhl úspěšný pokus o vrácení peněz za nepoužitou instalaci Windows Vista.\n\n"}
{"id": "28616", "url": "https://cs.wikipedia.org/wiki?curid=28616", "title": "Mučení", "text": "Mučení\n\nMučení (též tortura, z lat. \"torquere\" – kroutit) je mezinárodně protiprávní jednání, jímž je člověku úmyslně způsobena silná bolest či tělesné nebo duševní utrpení. Pro živočichy se používá termín týrání zvířat.\n\nMůže jít o různé formy hrubého nebo ponižujícího zacházení, které přímo nespadají pod mučení. Takovým jednáním může být a často bývá i jednání uskutečňující se při znásilnění, sexuálním zneužívání a ponižování které má výrazný vliv na psychiku oběti. Protože pro mučení je charakteristické, že se zpravidla nejedná o jednorázový akt, má určitou systematičnost a jednotlivé útoky se opakují, lze pod pojem jiné nelidské a kruté zacházení zahrnout i jednotlivé akty působící méně intenzivní tělesné nebo duševní utrpení, které je však při působení na oběť vystupňováno delším či opakovaným působením.\n\nObjektem je nedotknutelnost osoby zejména z hlediska jejího zdraví a života, které jsou při mučení vždy ohrožovány, ale i její lidská důstojnost.\n\nMučení je zpravidla prováděno za účelem:\nToto vymezení nezahrnuje bolest nebo utrpení, které vznikají pouze v důsledku zákonných sankcí, jsou od těchto sankcí neoddělitelné nebo jsou jimi vyvolány náhodou.\nV některých případech, například při indiánském rituálu Tanec slunce, sloužilo mučení jako zkouška statečnosti a schopnosti snášet bolest pro mladé muže. Z podobného důvodu se některé formy mučení stávaly součástí iniciace mladíků u některých tradičních kultur v Americe, Africe i Austrálii a Oceánii.\n\n\nMezi prvními, kdo se ozvali proti mučení, byli Friedrich Spee a Anton Praetorius, který v roce 1613 o situaci vězňů v žalářích napsal ve své knize (Z\"evrubná zpráva o čarodějnictví a čarodějích/nicích\").\n\nNapoleon Bonaparte v roce 1798 (v době, kdy byl v Egyptě) napsal generálmajoru Berthiérovi: \"„Tento barbarský zvyk bičování lidí podezřelých z toho, že mají důležitá tajemství k odhalení, musí být zrušen. Vždy se vědělo, že tato metoda vyslýchání prostřednictvím uvrhnutí lidí do mučidel není k užitku. Ti ubožáci řeknou, cokoli je napadne a cokoli si myslí, že (jejich trýznitelé) chtějí věřit. Následkem toho nejvyšší velitel zapovídá použití této metody, která je v rozporu s rozumem a lidskostí.“\"\n\nPřed vydáním papežské buly z roku 1816 bylo mučení zakázáno:\nDnes je zákaz mučení obsažen v různých mezinárodních úmluvách a paktech. Zajímavé je, že nejsou žádné výjimky k tomu, aby mučení mohlo nastat. Jedná se o mezinárodní zločin, který musí být právem potrestán. Jedná se o tzv. kogentní normu mezinárodního práva – ius cogens. Tato norma se charakterizuje tím, že je absolutní a nezrušitelná.\n\nHlavní dokumenty týkající se mučení je Úmluva proti mučení a jinému krutému, nelidskému či ponižujícímu zacházení nebo trestání a Všeobecná deklarace lidských práv.\n\nValné shromáždění OSN přijalo roku 1975 Deklaraci o ochraně všech osob před mučením a jiným krutým nelidským či ponižujícím zacházením nebo trestáním, na níž navázalo roku 1984 sjednání Úmluvy proti mučení a jinému krutému, nelidskému či ponižujícímu zacházení nebo trestání. V rámci Rady Evropy zakazuje mučení čl. 3 Úmluvy o ochraně lidských práv a základních svobod z roku 1950, na níž roku 1987 navázala Evropská úmluva o zabránění mučení a nelidskému či ponižujícímu zacházení nebo trestání. Přes veškerou snahu mučení zamezit, přetrvalo i do 21. století.\n\nMučení zakazují:\nTato úmluva zahrnuje i výbor proti mučení, jehož úkolem je přezkum zpráv a podvýbor, který sleduje a kontroluje dodržování úmluvy. OSN toto ještě doplňuje o Speciální zpravodaj pro mučení a jiné kruté, nelidské nebo ponižující zacházení nebo trest. \n\nNedotknutelnost osoby a jejího soukromí je zaručena. Omezena může být jen v případech stanovených zákonem.Nikdo nesmí být mučen ani podroben krutému, nelidskému nebo ponižujícímu zacházení nebo trestu.\nZa mučení a jiné nelidské a kruté zacházení jsou takové to tresty. Prvním trestem je odnětí svobody na šest měsíců až pět let. Tento trest je udělen tomu, kdo mučením nebo jiným nelidským či krutým zacházením způsobí člověku tělesné či duševní utrpeníDruhý trest je odnětí svobody na dva roky až osm let. Tento trest je udělen tomu, kdo spáchá tento trestný čin z pozice úředníka, také tomu, kdo jej spáchá na osobách, v rámci popisu jejich práce. Také tomu, kdo spáchá tento trestný čin kvůli nějaké formě diskriminace, tomu, kdo čin spáchá opakovaně a tomu, kdo jej spáchá s nejméně dvěma dalšími osobami.Třetí trest, kterým je odnětí svobody na pět až dvanáct let, bude udělen tomu, kdo spáchá tento trestný čin těhotné ženě nebo dítěti mladšímu patnácti let. Další skupinou činů, která je takto trestána je trestný čin, který je spáchán obzvláště surovým způsobem anebo čin, který způsobí těžkou újmu na zdraví. V poslední řadě zmíním největší trest a tím je trest na osm až osmnáct let, který bude udělen tomu, kdo svým činem zapříčiní smrt. Důležité je dodat, že trestná je i příprava takového činu.\n\nMučení se podle Úmluvy naopak nepovažuje bolest nebo utrpení vznikající výhradně v důsledku zákonných sankcí, které jsou od těchto sankcí neoddělitelné nebo jsou jimi náhodně způsobeny. Mučení je sice zásadně způsobilé vyvolat tzv. mučivé útrapy a způsobit tak poškozenému těžkou újmu na zdraví, ovšem ne každá silná bolest nebo tělesné či duševní utrpení. Mučení způsobené musí mít charakter mučivých útrap ve smyslu § 122 písm. h) TrZ, které vyžaduje, aby zároveň šlo o vážnou poruchu zdraví nebo jiné vážné onemocnění.\n\nAmeričané používali waterboarding na vietnamské válečné zajatce od války ve Vietnamu až do roku 1983.\n\nNejnovější aplikací mučení se stalo získávání důležitých informací v boji proti terorismu.\n\nPo 11. září 2001 bylo ve Spojených státech v administrativě George W. Bushe schváleno mučení vězňů. Americké veřejnosti bylo prezentované pod eufemističtějším názvem „pokročilé vyšetřovací techniky“ a bylo ji sděleno, že tyto techniky jsou nasazeny k výslechu zajatých teroristů, lidí podezřelých z terorismu a tzv. nepřátelských bojovníků v Afghánistánu, Iráku a dalších zemích, ve kterých se americká armáda angažovala ve válce proti teroru. Do dnešního dne bylo zveřejněno několik (senátních či jiných) zpráv o rozsahu a podobě tohoto typu mučení. Senátní report z prosince 2014 o mučení vedeným CIA přiznává, že účelem těchto technik nebylo získání hodnotných informací (v kontrastu toho, jak byly prezentovány americkým občanům), ale účelem bylo mučení samotné.\n\nK mučení docházelo na mnoha tzv. black sites (černých místech) po světě, mediálně známé se staly věznice na základně Guantánamo nebo v roce 2004 centrální bagdádská věznice Abú Ghrajb, ve které docházelo k obzvláště nelidskému ponižování vězňů. Ve stejné době docházelo v Iráku k mučení i z rukou tamních iráckých policejních a armádních jednotek na civilním obyvatelstvu – prozatímní koaliční správa podepsala tzv. fragmentální rozkazy (fragmentary orders/Frago 242), které nadále nedávaly za povinnost hlásit a vyšetřovat jakákoliv násilí páchané proamerickými iráckými jednotkami na civilních osobách, včetně mučení, které dosahovalo ohavných rozměrů.\n\nSenát Spojených států si ke konci roku 2014 od CIA vyžádal zprávu o těchto „pokročilých vyšetřovacích technikách“ (zahrnujících bití, hladovění, spánkové deprivace, waterboardingu a dalších metod), které měly fyzický a psychologický dopad na zajaté vězně. Ze zprávy mj. vzešlo, že:\nV červnu 2015 byla zveřejněna v médiích 27stránková výpověď Majida Khana, jednoho z vězňů v Guantánamu (2003-2015). Ta popisuje, že CIA využívala ještě horší praktiky než ve zprávě z roku 2014, včetně sexuálního napadání, zavěšování vězňů z traverzy, kde byli ponecháváni bez přestávky až po několik dní, nebo násilného simulovaného topení vězňů v sudech ledové vody, za přítomnosti lékaře, který měl zajistit, aby „se nezašlo příliš daleko“. V říjnu 2015 někteří bývalí vězni mučení výše zmíněnými technikami a organizace ACLU žalují dva psychology (Jamese E. Mitchella a Johna Jessena), kteří detaily programu mučení navrhovali. Dle žaloby ACLU oba věděli, že mučení lidé budou vystaveni „neovladatelné bolesti“, která po psychické stránce povede k pocitu beznaděje; stejně jako to, že účelem aplikace jimi navržených „vyšetřovacích technik“ není získávání autentických informací, ale toliko způsobování této nekontrolovatelné bolesti. Mitchell a Jessen byli po dobu programu dotováni 81 miliony dolarů a dalších 5 milionů bylo v říjnu 2015 vyčleněno z veřejných financí CIA na jejich právní obhajobu.\n\nExistuje však i forma mučení, která je vyhledávána jako součást erotických a sexuálních her. Souhrnně jsou tyto praktiky označeny jako BDSM. Moderní mučírny jsou vedle nástrojů používaných po generace vybaveny i například zařízením využívajícím elektrickou energii.\n"}
{"id": "28619", "url": "https://cs.wikipedia.org/wiki?curid=28619", "title": "Znásilnění", "text": "Znásilnění\n\nZnásilnění je druh sexuálního násilí spočívající ve vynucení si pohlavního styku či jiné podobné sexuální aktivity proti vůli zneužité osoby. Termín je obvykle definován ve skutkové podstatě příslušného trestného činu. Za znásilnění je obvykle považován také jakýkoliv, tedy i dobrovolný, sexuální styk s nezletilou osobou.\n\nSvětová zdravotnická organizace definuje znásilnění jako „fyzickým násilím nebo jinak vynucenou penetraci vulvy nebo řitního otvoru pyjem, jinou částí těla nebo věcí“ a řadí ho do širší kategorie sexuálního násilí.\n\nIncidence znásilnění nahlášených na policii v roce 2008 se pohybovala mezi 0,1 případu na 100 000 lidí v Egyptě a 91,6 případy na 100 000 lidí v Lesothu, s hodnotou 4,9 na 100 000 lidí v Litvě jako medián. Podle Americké zdravotnické asociace (1995) je sexuální násilí a znásilnění považováno za nejméně nahlašovaný násilný trestný čin. Znásilnění cizincem je méně časté než znásilnění osobou, kterou oběť znala. Za nejméně ohlašovanou formu znásilnění bývají označována vězeňská znásilnění.\n\nPodle § 185 trestního zákoníku se znásilnění dopustí ten, kdo násilím nebo pohrůžkou násilí nebo jiné těžké újmy donutí jiného k pohlavnímu styku nebo kdo k takovému činu zneužije bezbrannosti jiného, připouští tedy i znásilnění muže ženou. Znásilněním může být naplněna skutková podstata trestného činu znásilnění (§ 185) nebo, je-li znásilnění součástí rozsáhlého nebo systematického útoku zaměřeného proti civilnímu obyvatelstvu, trestného činu útok proti lidskosti (§ 401 podle písmene d) nebo, když účelem systematických znásilnění je způsobit takový počet vynucených těhotenství ženám jiné rasové skupiny, aby tato rasová skupina byla úplně nebo částečně zničena, trestného činu genocidium (§ 400 podle písmen a,b).\n\nV případě znásilnění kvalifikovaného jako § 185 hrozí pachateli trest odnětí svobody na 6 měsíců až 5 let. V případě znásilnění formou soulože, na dítěti nebo se zbraní se trestní sazba zvyšuje na 2 léta až 10 let. V případě znásilnění dítěte mladšího 14 let nebo na místě, kde je omezována osobní svoboda nebo způsobení těžké újmy na zdraví znásilněním se trestní sazba zvyšuje na 5 až 12 let. V případě nedbalostního usmrcení při znásilnění se trestní sazba zvyšuje na 10 až 16 let. U trestných činů útok proti lidskosti a genocidium stanovuje Zákoník trestní sazbu dvanáct až dvacet let nebo výjimečný trest.\n\nDo roku 2001 bylo možno spáchat trestný čin znásilnění pouze na ženě a pouze v případě, že mělo charakter klasického pohlavního styku. Přinucení k orálnímu či análnímu sexu se neklasifikovalo jako znásilnění, nýbrž většinou jako omezování osobní svobody, které se trestalo mnohem nižšími tresty. Do roku 1950 se znásilnění označovalo souslovím násilné smilstvo (nezahrnovalo násilné vynucení sexu na manželce) a tento pojem se vyskytuje v některých dosud platných mezinárodních smlouvách o extradici (např. Smlouva mezi republikou Československou a Spojenými státy o vzájemném vydávání zločinců ze dne 2. července 1925 ve znění dodatkové úmluvy ze dne 29. dubna 1935).\n\nPřed znásilněním v době ozbrojeného konfliktu chrání oběti i Ženevské úmluvy na ochranu obětí války a dodatkové protokoly k nim (čl. 27 úmluvy o ochraně civilních osob za války, čl. 76 Prvního dodatkového protokolu a čl. 4 Druhého dodatkového protokolu).\n\nNeexistuje jediná teorie, která by přesvědčivě vysvětlila motivaci pachatelů znásilnění. Mezi navrženými a diskutovanými motivy jsou: hněv, touha po moci, sadismus, stejně jako sexuální uspokojení a evoluční tlaky.\n\nSvětová zdravotnická organizace uvádí, že hlavními faktory, které vedou k páchání sexuálního násilí, jsou:\n\nOběti znásilnění mohou být traumatizované nebo zraněné, jsou také vystaveny riziku nákazy sexuálně přenosnou nemocí nebo nechtěného těhotenství. Zdravotní rizika mohou být výrazně redukována včasným lékařským ošetřením, při němž je možné zajistit důkazy usvědčující pachatele. Psychologické trauma se může rozvinout v posttraumatickou stresovou poruchu, oběti mohou cítit strach, smutek, nebo se dokonce cítit provinile.\n\nV některých státech, kde je interrupce jinak nelegální, je otěhotnění následkem znásilnění důvodem či jedním z více důvodů pro legálnost interrupce. I tato výjimka může být předmětem kontroverzí.\n\nObviňování oběti obecně činí oběť trestného činu zcela nebo z části zodpovědnou za spáchaný zločin. Tento pojem pochází ze sociální psychologie, kde odkazuje tzv.: teorii spravedlivého světa. V případě znásilnění je spoluodpovědnost oběti dokládána chováním, jako je flirtování, nebo vyzývavým oblečením. V extrémních případech jsou oběti popisovány jako ty, které si „o to říkaly“, protože se nechovaly dostatečně zdrženlivě. Ve většině západních zemí není obrana násilníka s poukazem na údajnou provokaci oběti chápána jako polehčující okolnost.\n\nKe znásilnění zastává striktně odsuzující postoj většina náboženství, včetně křesťanství, judaismu a islámu. Všechna tři zmíněná náboženství je považují za velmi těžký hřích.\n\nVe Starém zákoně lze nalézt několik zmínek o tom, co dnes nazýváme znásilněním, např.:\n\nIslám sice považuje znásilnění za těžký hřích a jako trest stanoví trest smrti, zároveň však disproporce mezi silou svědectví ženy a muže a jejich právy a povinnostmi zejména na poli sexuální morálky způsobuje, že podle striktně islámského práva znásilněná žena často nemá šanci dobrat se u soudu zastání, pokud nejsou jiní z pohledu islámského práva věrohodní svědci. V řadě případů by její pokus o obvinění násilníka skončil jejím uvězněním a popravou. Islám též obecně ukládá manželce povinnost podřídit se sexuálním požadavkům manžela, jinými slovy manželku podle něj nelze znásilnit, protože nemá právo pohlavní styk odmítnout. Určité místní varianty zvykového práva, kombinující islám s jinými tradicemi, pak navíc připouštějí znásilnění jakožto legální trest či součást trestu (byť zpravidla v rozporu s oficiálním právním systémem).\nV některých případech je udělen trest 100 až 250 ran bičem, bičování musí přihlížet i rodina bičované.\n\nVe středověku a počátkem novověku bylo v Česku násilné smilstvo trestáno smrtí formou lámání kolem, posléze stětím a následným vpletením v kolo, posléze pouze stětím.\n\nK znásilnění v průběhu války docházelo už ve starověku, je zmiňováno v Bibli. Izraelské, perské, řecké a římské armády se během svých tažení dopouštěly znásilnění. Dokumenty sepsané během vlády Čingischána, říkají, že po boji mongolští vojáci plenili, drancovali a znásilňovali.\n\nModerním příkladem takových zvěrstev může být Nankingský masakr v jehož průběhu japonští vojáci znásilnili během šesti dní až 80 000 žen. Během druhé světové války bylo asi 200 000 korejských a čínských žen donuceno k prostituci v japonských vojenských nevěstincích..\n\nBěhem Bangladéšské války za nezávislost bylo podle obvinění znásilněno pákistánskými vojáky na 200 000 žen, a téměř 20 000 bosenských muslimek bylo znásilněno srbskými jednotkami během Války v Bosně.\nVálečná propaganda často zdůrazňuje a přehání zprávy o špatném nakládání s civilisty ze strany nepřátelských vojsk, v důsledku čehož je problematické zjistit, co se doopravdy stalo.\n\nPodle zprávy UNICEF je znásilnění obvyklé v zemích postižených válkou a přírodními pohromami. Tedy v zemích s výrazným vykořeněním společnosti a oslabenými sociálními normami. Znásilňování provázelo konflikty v Súdánu, Čadu a Demokratické republice Kongo. Je odhadováno, že na 200 000 žen bylo v Konžské demokratické republice znásilněno v průběhu nedávných konfliktů. Podle některých odhadů je kolem 60% bojovníků v Kongu nakaženo HIV.\n\nPodle Ženevské úmluvy na ochranu obětí války z roku 1949 jsou ženy zvlášť chráněny proti každému útoku na jejich čest, zejména pak proti znásilnění, proti nucení k prostituci a proti každému nemravnému jednání.\n\nSkupinové znásilnění je znásilnění oběti skupinou dvou a více osob. V českém trestním zákoníku se pojem skupinové znásilnění nevyskytuje, nicméně k němu na území Česka občas dochází.\n\nFrancouzská, původem alžírská autorka, Samira Bellil, vylíčila ve své autobiografii \"Dans l'enfer des tournantes\" násilí, které ona a jiné mladé ženy zakoušely v převážně muslimském přistěhovaleckém předměstí Paříže. V pubertě byla opakovaně skupinově znásilněna gangy (slangově \"la tournante\"), vedenými lidmi, které znala. Policii ze strachu z odvety nic nenahlásila. V důsledku ji opustila její rodina i přátelé.\n\nBritská televize Channel 4 sledovala při přípravě jedné reportáže 29 případů skupinových znásilnění, ke kterým došlo v Londýně mezi lednem 2006 a březnem 2009. Z 92 pachatelů, kteří v nich byli odsouzeni, bylo 66 černých nebo smíšeného původu, 13 bílých, ostatní jiné etnicity (ze zemí jako Afghánistán, Irák a Libye).\n\n"}
{"id": "28623", "url": "https://cs.wikipedia.org/wiki?curid=28623", "title": "Sebevražda", "text": "Sebevražda\n\nSebevražda (latinsky \"suicidium\") je čin, kterým člověk úmyslně zapříčiní vlastní smrt. „Z psychologického hlediska je sebevražda agresí obrácenou proti sobě. Lze si však představit i jiné psychologické mechanismy včetně projevu zoufalství, existenciální tísně a neschopnosti dál žít.“\nPříčinou může být deprese, bipolární porucha, schizofrenie, alkoholismus, narkomanie aj. Svou roli nezřídka hrají i stresové faktory, jako například finanční potíže nebo problémy s mezilidskými vztahy. Snaha zabránit sebevraždám se odráží v omezení přístupu ke střelným zbraním, v léčbě duševních nemocí, v psychoterapii, v terapii při zneužívání návykových látek i zlepšování ekonomického rozvoje.\nNejběžnější způsoby sebevraždy se v různých zemích liší a částečně souvisejí s dostupností prostředků k jejímu provedení. Mezi časté formy patří oběšení, otrava pesticidy a použití střelné zbraně. Na následky sebevraždy každoročně zemře přibližně 800 000 až 1 000 000 osob, což celosvětově činí sebevraždu desátou hlavní příčinou úmrtí. Mezi sebevrahy je více mužů než žen, přičemž u mužů je pravděpodobnost, že se zabijí, třikrát až čtyřikrát větší než u žen. Každý rok dojde přibližně k 10 až 20 miliónům neúspěšných pokusů o sebevraždu; ty jsou častěji zaznamenány u mladších osob a u žen.\nNázory na sebevraždu byly vždy ovlivňovány širšími existenčními tématy, jako jsou náboženství, čest a smysl života. Abrahámovská náboženství sebevraždu tradičně považují za urážku Boha, neboť vyznávají posvátnost života. Během samurajské éry v Japonsku byl rituál seppuku uznáván jako prostředek odčinění selhání nebo forma protestu. Satí, nyní nezákonný hinduistický pohřební obřad, očekával od vdovy sebeupálení na manželově pohřební hranici, ať už dobrovolně nebo pod nátlakem ze strany rodiny a společnosti.\n\nZatímco dříve byly sebevražda i pokus o ni trestně postižitelné, ve většině západních zemí tomu tak již není. Ve většině islámských zemí však zůstává tento způsob odchodu ze života trestným činem. Ve 20. a 21. století byla sebevražda formou sebeupálení prostředkem protestu, zatímco Kamikaze a sebevražedné bombové útoky byly využívány jako forma vojenské nebo teroristické taktiky.\n\nSebevražda, označovaná rovněž jako dokonaná sebevražda, je „akt odnětí si vlastního života“. Pokus o sebevraždu nebo sebevražedné chování bez fatálních následků jsou pak charakterizovány jako sebepoškození motivované touhou ukončit vlastní život, které však nemá za následek smrt. Asistovaná sebevražda je typ sebevraždy, kdy jednotlivec nepřímo pomáhá druhému člověku přivodit si smrt, a to poskytnutím rady nebo prostředků k jejímu spáchání. Tím se asistovaná sebevražda liší od eutanazie, při níž druhá osoba hraje mnohem aktivnější roli. Sebevražedné myšlenky jsou myšlenky na ukončení vlastního života.\n\nSlovo \"sebevražda\" je spojením zvratného zájmena a slova \"vrah\"/\"vražda\" (má základ v praslovanském výrazu \"vorgъ\" – nepřítel; v češtině došlo k posunu významu). Pro označení vykonání sebevraždy je v češtině ustálené slovní spojení „\"spáchat sebevraždu\"“. Slovo \"spáchat\" se přitom v češtině pojí s negativními jevy (spáchat zločin, spáchat hřích). To souvisí také s vlivem křesťanského náboženství, které tento skutek považuje za těžký hřích, sebevrahům byl v minulosti dokonce odepřen křesťanský pohřeb. Přitom toto spojení se začalo používat až v 19. století. Dřívější prameny, pokud takový jev popisují, volí přímá slova jako „nalehl na meč“ či „oběsil se“. V 19. století se používaly také pojmy \"samovrah, samovražda\" a také básnické pojmy \"samobijstvo, samobojstvo\".\n\nPro sebevraždu se používají i různé eufemismy, např. \"dobrovolný odchod ze života\", \"vzít si život\". Psycholog Pavel Říčan ve své knize \"Agresivita a šikana mezi dětmi\" používá pojmenování \"suicidium\", které překládá jako sebezabití. Připojuje k němu poznámku: „Záměrně neužívám slova „sebevražda“, které má odsuzující akcent; ten není u některých suicidií na místě.“ V českém překladu knihy rakouského esejisty a obhájce sebevraždy Jeana Améryho \"Vztáhnout na sebe ruku\" se pro sebevraždu navrhuje termín \"dobrovolná smrt\", pro člověka, který se k sebevraždě chystá, označení \"suicidér\" a pro oběť dokonané sebevraždy označení \"suicidant\".\n\nMezi faktory, které ovlivňují riziko sebevraždy, patří genetická dispozice, psychiatrické poruchy, narkomanie, různé psychické stavy, kulturní, rodinné a společenské situace a genetika. Duševní onemocnění a zneužívání návykových látek jsou často souběžnými jevy. Mezi další rizikové faktory patří předchozí pokusy o sebevraždu, snadná dostupnost prostředků k jejímu spáchání, předchozí sebevražda v rodině nebo traumatické poranění mozku. Příkladem je počet sebevražd v domácnostech se střelnými zbraněmi, který je vyšší než v domácnostech, které střelné zbraně nevlastní. Socioekonomické faktory, například nezaměstnanost, chudoba, bezdomovectví a diskriminace jsou další skutečnosti, které mohou myšlenky na sebevraždu vyvolat. Přibližně 15–40 % osob zanechává dopis na rozloučenou. Má se za to, že genetika stojí za přibližně 38 % až 55 % případů sebevražedného chování. Váleční veteráni jsou ohroženi vyšším rizikem sebevraždy částečně i v důsledku vyššího počtu případů duševních onemocnění a zdravotních problémů souvisejících s válkou.\n\nVědci předpokládají, že lidé s abnormální verzí genu SKA2 mohou mít větší problémy zastavit příliv hormonů, které jejich tělo produkuje v reakci na stres (KAMINSKI 2014) a díky kterým tělo zůstává v negativním rozpoložení a zvýšené připravenosti reagovat na nebezpečí. Podle experimentů až u 80% sebevrahů je možné pomocí testu předvídat hrozící pokus o sebevraždu.\n\nDuševní poruchy jsou v okamžiku sebevraždy častým jevem; odhady se pohybují mezi 27 % a více než 90 % případů. U osob přijatých na psychiatrické oddělení je doživotní riziko dokonané sebevraždy přibližně 8,6 %. Celá polovina osob, jež zemřely v důsledku sebevraždy, pravděpodobně trpěla depresí; tato nebo některá z dalších afektivních poruch, například bipolární porucha, zvyšuje riziko sebevraždy dvacetinásobně. Mezi další významné příčiny sebevražd patří schizofrenie (14 %), poruchy osobnosti (14 %), bipolární porucha a posttraumatická stresová porucha. Na následky sebevraždy umírá přibližně 5 % osob se schizofrenií. Poruchy příjmu potravy jsou dalším onemocněním spojeným s vysokým rizikem sebevraždy.\n\nNejvýznamnějším prediktivním ukazatelem eventuálního dokonání sebevraždy jsou předchozí sebevražedné pokusy. Přibližně 20 % sebevražd předchází dřívější pokus o sebevraždu a z těch, kteří se o sebevraždu pokusí, ji do roka dokoná 1 % a více než 5 % pak sebevraždu spáchá po 10 letech. Ačkoli sebepoškozování není považováno za pokus o sebevraždu, sebepoškozující chování se zvýšeným rizikem sebevraždy souvisí.\n\nV přibližně 80 % případů dokonaných sebevražd dotyčná osoba navštívila lékaře během roku předcházejícího úmrtí; ve 45 % tato návštěva proběhla v měsíci předcházejícím sebevraždě. Asi 25–40 % osob, které sebevraždu dokonaly, v předchozím roce kontaktovalo služby péče o duševní zdraví.\n\nZneužívání návykových látek je druhým nejběžnějším rizikovým faktorem sebevraždy po depresi a bipolární poruše. Se sebevraždami souvisí jak chronické zneužívání látek, tak akutní intoxikace. V kombinaci s osobním zármutkem, například z důvodu úmrtí blízké osoby, se riziko ještě dále zvyšuje. Zneužívání látek je také spojováno s poruchami duševního zdraví.\nVětšina osob je v okamžiku spáchání sebevraždy pod vlivem sedativně-hypnotických látek (jako je například alkohol nebo benzodiazepiny); alkoholismus hraje roli u 15 % až 61 % případů. V zemích s vysokou spotřebou alkoholu a vyšší hustotou míst, kde se alkohol rozlévá, je rovněž vyšší počet sebevražd, přičemž tato souvislost se vztahuje zejména na konzumaci destilovaných alkoholických nápojů, nikoli na konzumaci alkoholu obecně. Přibližně 2,2–3,4 % osob léčených z alkoholismu v určitém okamžiku života umírá na následky sebevraždy. Alkoholici, kteří se pokoušejí spáchat sebevraždu, jsou obvykle muži staršího věku, kteří se o ni již dříve pokusili. Ke 3 až 35 % případů úmrtí osob užívajících heroin dochází v důsledku sebevraždy (přibližně čtrnáctinásobek počtu úmrtí osob, které tuto drogu neužívají).\nUžívání kokainu a metamfetaminů se sebevraždou velmi úzce souvisí. U osob užívajících kokain je riziko nejvyšší během abstinenční fáze. Osoby užívající inhalanty jsou rovněž vystaveny značnému riziku sebevraždy - v určitém okamžiku života se o ni pokusí přibližně 20 % a více než 65 % o ní uvažuje. Kouření cigaret je s rizikem sebevraždy rovněž spojováno. Pro tuto souvislost existuje jen málo důkazů, byly však vysloveny hypotézy, že ti, kteří mají předpoklad ke kouření, mají rovněž předpoklady k sebevraždě, že kouření způsobuje zdravotní problémy, které lidi následně vedou k myšlenkám na ukončení života, a že kouření má vliv na chemické pochody v mozku, které jsou příčinou sebevražedných sklonů.[ [Konopí]] však podle všeho toto riziko nijak nezvyšuje.\n\nGambleři (patologičtí hráči) jsou v porovnání s běžnou populací spojováni s častějšími myšlenkami na sebevraždu a pokusy o ni. O sebevraždu se pokusí 12 až 24 % patologických hráčů. Počet sebevražd jejich životních partnerů je třikrát vyšší než u běžné populace. Mezi další faktory, které u gamblerů riziko sebevraždy zvyšují, patří duševní nemoci, alkohol a užívání drog.\n\nMezi sebevražedností (suicidalitou) a zdravotními problémy existuje jistá souvislost; ke zmíněným zdravotním potížím mimo jiné patří chronická bolest, traumatické poranění mozku, rakovina, hemodialýza, HIV nebo systémový lupus erythematodes. Diagnóza rakoviny riziko následné sebevraždy přibližně zdvojnásobuje. Zvýšená sebevražednost přetrvává i po vypořádání se s depresivním onemocněním nebo závislostí na alkoholu. U osob s více než jedním onemocněním je riziko obzvláště vysoké. V Japonsku jsou zdravotní problémy uváděny jako hlavní důvod sebevraždy.\n\nPoruchy spánku, například nespavost a spánková apnoe, jsou u deprese a sebevraždy dalšími rizikovými faktory. V některých případech mohou být poruchy spánku rizikovým činitelem nezávislým na depresi. Symptomy podobnými afektivním poruchám se může projevovat celá řada dalších onemocnění, mezi něž patří např. hypotyreóza, Alzheimerova choroba, nádory mozku, systémový lupus erythematodes a nežádoucí vedlejší účinky řady léků (například beta blokátorů a steroidů).\n\nRiziko sebevraždy zvyšuje řada psychosociálních stavů. Patří mezi ně pocit beznaděje, ztráta radosti ze života, deprese a úzkostlivost. Roli hraje rovněž snížená schopnost řešit problémy, ztráta dřívějších schopností a snížená kontrola impulzivního chování. U starších osob je významným faktorem vnímání sebe sama jako přítěže pro ostatní.\n\nRiziko zvyšují také nedávné stresující životní situace, například ztráta člena rodiny nebo přítele, ztráta zaměstnání, společenská izolace (např. osamělý život). Vyššímu riziku jsou vystaveni i ti, kteří nikdy nevstoupili do manželského svazku. Riziko sebevraždy může snížit aktivní víra člověka. To je přičítáno negativnímu postoji, který k sebevraždě mnohá náboženství zaujímají, a větší vztahové pospolitosti, kterou náboženství může poskytovat. U muslimů, stejně jako jiných skupin věřících, byl prokázán nižší počet sebevražd.\n\nNěkteří lidé mohou sebevraždu spáchat jako únik před šikanou či předsudky. Sexuální zneužívání v dětství a čas strávený v pěstounské péči jsou rovněž dalšími z rizikových faktorů. Má se za to, že sexuální zneužívání k celkovému riziku přispívá až z 20 %.\n\nVývojová psychologie vysvětluje sebevraždu tak, že může zlepšovat inkluzivní zdatnost. Osoba, která páchá sebevraždu, již nemůže mít více dětí a tím, že zůstává naživu, odčerpává zdroje a prostředky, které by mohlo využívat její příbuzenstvo. Námitkou je, že smrt zdravých dospělých jedinců reprodukční schopnost pravděpodobně nijak nezvýší. Adaptace na velmi odlišné původní prostředí může být v tom současném kontraproduktivní.\n\nS rizikem sebevraždy souvisí také chudoba. Relativní chudoba jedince, jež se v porovnání s jeho okolím zvyšuje, přispívá k růstu rizika sebevraždy. Od roku 1997 spáchalo v Indii sebevraždu přes 200 000 rolníků, a to částečně kvůli problémům s dluhy. V Číně je sebevražda třikrát pravděpodobnější ve venkovských regionech než ve městech, a to částečně z důvodu finančních obtíží v těchto oblastech země.\n\nDůležitou roli v problematice sebevražd hrají média, včetně internetu. Způsob, jakým sebevraždu prezentují, může mít v důsledku velkého množství zpráv, prominentně a opakovaně uváděných a sebevraždu glorifikujících nebo romantizujících, negativní vliv. Je-li uveden podrobný popis toho, jak konkrétními prostředky sebevraždu spáchat, může se četnost použití tohoto způsobu sebevraždy napříč celou populací zvýšit.\n\nTento spouštěcí faktor epidemií sebevražd nebo tzv. inspirovaných sebevražd je známý jako Wertherův efekt, pojmenovaný po protagonistovi Goetheho díla \"Utrpení mladého Werthera\", který sebevraždu sám spáchal. Riziko je vyšší u dospívajících, kteří si mohou smrt romantizovat. Zdá se, že zatímco vliv sdělovacích prostředků je významný, vliv zábavních prostředků nelze jednoznačně vymezit. Objevily se návrhy, aby protikladem Wertherova efektu byl tzv. Papagenův efekt, kdy poskytování informací o mechanismech zvládání náročných situací může mít ochranný efekt. Výraz je založen na postavě Mozartovy opery \"Kouzelná flétna\", která se ze strachu ze ztráty milované dívky chystá spáchat sebevraždu, dokud mu přátelé nepomohou. Pokud by média podávala zprávy vhodným způsobem, bylo by možno riziko sebevražd snížit. Získání podpory ze strany mediálního průmyslu však může být zejména z dlouhodobého hlediska obtížné.\n\nRacionální sebevražda je promyšlené a odůvodněné odnětí si vlastního života, ačkoli někteří se domnívají, že sebevražda není logická nikdy. Akt dobrovolného odchodu ze života ve prospěch druhých je známý jako altruistická sebevražda. Příkladem může být starý člověk, který svůj život ukončí proto, aby mladším lidem v komunitě zanechal větší množství potravy. V některých eskymáckých kulturách je tento krok vnímán jako projev vážnosti, odvahy nebo moudrosti.\n\nSebevražedný útok je politický čin, při kterém se útočník dopouští násilí na ostatních, přičemž ví, že tento krok povede k jeho vlastní smrti. Někteří sebevražední bomboví útočníci páchají útoky ve snaze o získání titulu mučedníka. Útoky kamikaze byly prováděny jako úkol motivovaný vyšším principem nebo morální povinností. Vražda a následná sebevražda je skutek vraždy do týdne následovaný sebevraždou osoby, která vraždu spáchala. Hromadné sebevraždy jsou často páchány pod sociálním tlakem, kdy se členové vzdávají své osobní nezávislosti ve prospěch vůdce. Masovou sebevraždu mohou spáchat i pouzí dva lidé - taková sebevražda se pak nazývá sebevražedný pakt.\n\nZa výjimečných okolností, kdy je pokračování života chápáno jako nesnesitelné, přistupují lidé k sebevraždě jako k prostředku úniku. Někteří vězni v nacistických koncentračních táborech volili dobrovolnou smrt tím, že se záměrně dotkli elektřinou napájených plotů.\n\nNejčastější způsoby provedení sebevraždy se v různých zemích liší. K těm nejběžnějším patří zejména sebevražda oběšením, otrávením pesticidy a za použití střelné zbraně. Má se za to, že tyto rozdíly existují částečně v důsledku dostupnosti prostředků pro spáchání sebevraždy jistým způsobem. Průzkum provedený v 56 zemích ukázal, že ve většině z nich je nejběžnější formou sebevraždy oběšení, kterému se přičítá 53 % sebevražd mužů a 39 % sebevražd žen.\n\n30 % sebevražd na celém světě je spácháno za použití pesticidů. Četnost využití tohoto postupu se však značně liší - od 4 % v Evropě až po více než 50 % v Tichomoří. Běžný je rovněž v Latinské Americe, protože pro zemědělské obyvatelstvo je nejpřístupnější. V mnoha zemích stojí předávkování léky za přibližně 60 % sebevražd žen a 30 % sebevražd mužů. Mnoho sebevražd je neplánovaných a dochází k nim v průběhu akutních období rozpolcenosti. Úmrtnost se liší podle použitých prostředků: střelné zbraně 80-90 %, utonutí 65-80 %, oběšení 60-85 %, otrava výfukovými plyny 40-60 %, sebevražedný skok 35-60 %, sebevražedná otrava oxidem uhelnatým 40-50 %, pesticidy 6-75 %, předávkování léky 1,5-4 %. Nejobvyklejší způsoby pokusu o sebevraždu se od nejčastějších úspěšných způsobů liší - až 85 % pokusů o sebevraždu v rozvinutých zemích souvisí s předávkováním léky.\n\nVe Spojených státech stojí za 57 % sebevražd použití střelné zbraně, přičemž tento způsob je běžnější spíše u mužů než u žen. Dalšími častými metodami jsou oběšení u mužů a otrava u žen, které společně stojí za přibližně 40 % sebevražd v USA. Ve Švýcarsku, kde střelnou zbraň vlastní téměř každý, dosahují nejvyššího počtu sebevraždy oběšením. Sebevražedné skoky jsou obvyklé v Hong Kongu a Singapuru, kde stojí za 50 % a 80 % sebevražd. V Číně je nejčastějším způsobem sebevraždy pozření pesticidů. V Japonsku stále dochází k sebevraždám vlastnoručním proříznutím dutiny břišní, známému rovněž jako seppuku nebo harakiri, nejobvyklejším způsobem je však oběšení.\n\nJde o naplánované rozhodnutí, člověk nevidí důvod, proč dál setrvávat na světě. Lze dokonce konstatovat, že detaily provedení připravuje a plánuje velice pečlivě, někdy až zálibně. Velmi často ji plánuje v naprostém soukromí. Je velice obtížné této sebevraždě zabránit, protože bez odborné pomoci touha po klidu a dosažení pomyslného ráje přetrvává a vede k novým přípravám. Otázka podílu viny nejbližšího okolí dotyčného je velmi diskutabilní. Ne každý dokáže odhadnout nebo dokonce vyhodnotit jakékoliv známky „volání o pomoc“, pokud jsou vůbec rozpoznatelné v poslední fázi příprav. Bilanční sebevraždy často páchají vážně nemocní lidé.\n\nVznikne z náhlého popudu, a to i při dlouhodobých depresích, může působit velmi náhle. Šok z momentálního psychického úrazu překryje vše ostatní a dokáže překrýt i pud sebezáchovy. Pokud se podaří sebevraha zadržet, roste šance na potlačení této nejjednodušší zničující optiky. Obnoví se potřeba žít nebo alespoň strach z bolesti. Stává se, že i impulzivní sebevrah kolem sebe nechá náznaky, kterými podvědomě volá o pomoc a pozornost okolí.\n\nPředstíraná sebevražda je velmi oblíbený nástroj citového vydírání, při kterém je obětí jednoznačně okolí. Sebevrah si zajistí, aby někdo přišel a našel ho. Bolest z pořezaných zápěstí nebo předloktí vnímá optikou velikosti trestu toho, kdo to zavinil – tedy vydírané osoby. „Bolí mě to proto, že jsi byl zlý.“\n\nJsou známy i případy (neteroristických) aktů sebevraždy, které vyjadřují politické postoje a burcují veřejnost. Často jsou pak oslavovány jako hrdinské činy. Z českého prostředí sem patří sebeupálení Jana Palacha a Jana Zajíce v roce 1969 na protest proti okupaci Československa vojsky Varšavské smlouvy, ještě před nimi tímto způsobem protestoval proti okupaci Československa polský účetní Ryszard Siwiec. Sebeupálením protestoval také v roce 1960 buddhistický mnich Thich Quang Duc v Saigonu (Jižní Vietnam) a Norman Morrison ve Spojených státech proti válce ve Vietnamu. Ke smrti může vést také protestní hladovka, což málem postihlo Mahátmu Gándhího, který se snažil zabránit bojům mezi hinduisty a muslimy.\n\nÚmrtí vlastním přičiněním, ale bez předchozího úmyslu, náhodou (opilec se smrtelně poraní pádem).\n\nBiická sebevražda - motiv má původ v realitě, když člověk např. kvůli dluhům vyhodnotí svou situaci jako bezvýchodnou; patická – původ v patologii, např. schizofrenik se zabije kvůli strachu z halucinovaných objektů.\n\nJe sebevražda, při které se rozhodne sebevrah rozhodnout i o osudu svých blízkých. Má přitom představu, že sebevražda je lepší východisko nejen pro něj, ale i pro tyto blízké (nejčastěji děti). Sebevrah se tak stává vrahem, příkladem je např. Romana Zienertová, která svou sebevraždu nestihla dokonat.\n\nPro sebevraždu ani depresi neexistuje žádná jednotná základní patofyziologie. Má se však za to, že je výsledkem souhry řady behaviorálních, socioenvironmentálních a psychiatrických faktorů.\n\nNízká hladina mozkového neurotrofického faktoru (BDNF) je se sebevraždou spojována přímo i nepřímo prostřednictvím jeho role v depresi, posttraumatické stresové poruše, schizofrenii a obsesivně kompulzivní poruše. Pitevní studie zjistily sníženou hladinu BDNF v hipokampu a prefrontální mozkové kůře u osob s psychiatrickými onemocněními i u těch, které jimi netrpí. Má se za to, že hladina mozkového neurotransmiteru serotoninu je u osob páchajících sebevraždu nízká. Tato domněnka je částečně založena na prokázaně zvýšené hladině 5-HT2A receptorů zjištěné po smrti. Mezi další důkazy patří snížená hladina kyseliny 5-hydroxyindoloctové, produktu rozkladu serotoninu, v mozkomíšním moku. Přímé důkazy je však obtížné shromáždit. Epigenetika, věda zabývající se změnami genetické exprese v reakci na environmentální faktory, které nemění základní DNA, hraje v určování rizika sebevraždy rovněž jistou roli.\n\nPrevence sebevražd je pojem používaný pro kolektivní snahy s cílem snížit počet sebevražd prostřednictvím preventivních opatření. Snížení přístupu k určitým prostředkům, například ke střelným zbraním nebo jedům, riziko sebevraždy snižuje. Mezi další opatření patří omezení přístupu k dřevěnému uhlí (zapříčiňující otravu oxidem uhelnatým) a bariéry na mostech a ve stanicích metra. Účinná může být také léčba závislosti na drogách a alkoholu, léčba deprese a léčba osob, které se v minulosti o sebevraždu pokusily. Někteří jako preventivní strategii navrhují omezení přístupu k alkoholu (například snížením počtu barů). Ačkoli jsou krizové linky běžné, pro potvrzení či vyvrácení jejich efektivity existuje jen málo důkazů. U adolescentů, kteří v nedávné době o sebevraždě přemýšleli, výsledky podle všeho zlepšuje kognitivně behaviorální terapie. Ekonomický rozvoj může díky svému vlivu na šíření chudoby počet sebevražd také snížit. Snahy o zvýšení frekvence společenských styků, zejména u starších mužů, mohou být rovněž účinné.\n\nO dopadu soustavného vyšetřování celkové populace na výsledný počet sebevražd existuje jen minimum údajů. Jelikož počet osob, jejichž výsledek je po provedení testu pozitivní, aniž by u nich existovalo riziko sebevraždy, je vysoký, panují obavy o to, že vyšetřování by mohlo významným způsobem zvýšit vytížení orgánů péče o duševní zdraví. Posouzení stavu osob, u nichž je riziko vysoké, se však stále doporučuje. Zdá se, že dotazy týkající se sebevražednosti samotné riziko nijak nezvyšují.\n\nU osob s problémy s duševním zdravím může riziko sebevraždy snížit řada léčebných postupů. Aktivně sebevražedné osoby mohou být přijaty do psychiatrické péče na základě dobrovolného rozhodnutí či proti jejich vůli. Osobní věci, které by dotyčný mohl použít k sebepoškození, jsou obvykle zabaveny. Někteří kliničtí lékaři dávají svým pacientům k podpisu smlouvu o prevenci sebevraždy, ve které pacienti souhlasí, že si v případě propuštění neublíží. Důkazy však žádný významný vliv této praxe nedokládají. Pokud je u osoby riziko nízké, může být stanovena ambulantní léčba. U osob s hraniční poruchou osobnosti s chronickými sebevražednými sklony se krátkodobá hospitalizace neukázala být účinnější než komunitní péče s cílem zlepšení výsledků.\n\nExistují předběžné důkazy, že psychoterapie, konkrétně dialektická behaviorální terapie, snižuje sebevražednost u dospívajících i u osob s hraniční poruchou osobnosti. Neexistují však důkazy pro úbytek dokonaných sebevražd.\n\nVe vztahu k výhodám a škodlivosti antidepresiv panují spory. Zdá se, že u mladších osob novější antidepresiva, například SSRI, zvyšují riziko sebevražednosti z 25 na 40 promile. U starších osob však mohou toto nebezpečí snižovat. Lithium se zdá být účinné při snižování rizika u osob s bipolární poruchou a unipolární depresí na téměř stejnou úroveň jako u obecné populace.\n\nPo pokusu o sebevraždu (pokud neskončí smrtí) bývá často nezbytné psychiatrické vyšetření a případně následná léčba. Aby se pokus o sebevraždu neopakoval, je nutné najít příčinu pokusu a tu eliminovat.\n\nSebevraždou ukončí svůj život přibližně 0,5 % až 1,4 % lidí. Na přelomu let 2008/2009 byla sebevražda globálně desátou nejčastější příčinou úmrtí, přičemž ročně takto zemře zhruba 800 000 až milión lidí; úmrtnost je tedy 11,6 na 100 000 obyvatel ročně. Od 60. let 20. století do roku 2012 vzrostl počet sebevražd o 60 %; výrazné zvýšení bylo zaznamenáno zejména v rozvojovém světě. Na každou sebevraždu končící smrtí připadá 10 až 40 pokusů o sebevraždu.\n\nMezi jednotlivými zeměmi a časovými obdobími existují velké rozdíly v počtu sebevražd. V roce 2008 tvořily sebevraždy v Africe 0,5 % z celkového počtu úmrtí, v jihovýchodní Asii 1,9 %, v Severní a Jižní Americe 1,2 % a v Evropě 1,4 %. Počet úmrtí sebevraždou na 100 000 obyvatel dosáhl v Austrálii 8,6, v Kanadě 11,1, v Číně 12,7, v Indii 23,2, ve Spojeném království 7,6 a v USA 11,4. Sebevražda byla v roce 2009 desátou nejčastější příčinou smrti ve Spojených státech (tehdy došlo k přibližně 36 000 případů). Kolem 650 000 lidí ročně je v důsledku pokusu o sebevraždu přijato na pohotovostní oddělení. V Litvě, Japonsku a Maďarsku byl zaznamenán nejvyšší poměrný počet sebevražd. Zeměmi s absolutně nejvyšším počtem sebevražd jsou Čína a Indie, kde dochází k více než polovině případů. V Číně je sebevražda dokonce pátou nejčastější příčinou smrti.\n\nV západním světě umírá sebevraždou třikrát až čtyřikrát více mužů než žen, i když ženy se o ni pokoušejí čtyřikrát častěji. Příčinou je skutečnost, že muži užívají k ukončení života podstatně nebezpečnější prostředky. Tento rozdíl je ještě výraznější u osob starších 65 let; v této věkové kategorii páchá sebevraždu desetkrát více mužů než žen. Na Čínu připadá jeden z nejvyšších počtů ženských sebevražd na světě a je to současně také jediná země, kde je sebevražda u žen častější než u mužů (v poměru 0,9). Ve východním Středomoří je počet sebevražd mužů a žen téměř vyrovnán. Počet sebevražd žen je nejvyšší v Jižní Koreji – 22 na 100 000 obyvatel; obecně jsou tyto údaje rovněž vysoké v jihovýchodní Asii a západním Tichomoří.\n\nU statistického zpracování a interpretace záleží, jakým způsobem je míra sebevražednosti vyjádřena. V řadě zemí je počet sebevražd nejvyšší u osob středního věku nebo starších lidí. Absolutní počet sebevražd je ale nejvyšší ve věku mezi 15 a 29 lety, neboť tato věková skupina je nejpočetnější. Ve Spojených státech jsou údaje nejvyšší u mužů europoidní rasy starších 80 let, přestože mladí lidé se o sebevraždu pokoušejí častěji. Sebevražda je druhou nejčastější příčinou úmrtí u adolescentů a mladých mužů, hned po úmrtí na následky nehody. U mladých mužů v rozvinutém světě jde o příčinu smrti v téměř 30 % případů. V rozvojovém světě jsou tyto údaje podobné, tvoří však nižší procento všech úmrtí v důsledku vyššího počtu úmrtí zaviněných jinými úrazy. V jihovýchodní Asii dochází na rozdíl od jiných oblastí světa k sebevraždám mladých žen mnohem častěji než u žen starších.\n\nSebevražda je v ČR nejčastější příčinou nepřirozeného úmrtí.\n\nV období let 2001–2005 bylo v Česku zaznamenáno 8 023 sebevražd (pro srovnání v tomto období zemřelo 7 010 osob při dopravní nehodě), což tvoří 1,48 % celkového počtu úmrtí a 23,3 % úmrtí vnějšími příčinami. V roce 2007 v Česku dobrovolně odešlo ze světa celkem 1 375 lidí, v roce 2012 to bylo 1 647 lidí a v roce 2013 pak 1 740 lidí.\n\nMnohem častěji (80 % případů) sebevraždu páchají muži. V roce 2012 se v Česku zabilo 277 žen a 1 370 mužů, v roce 2013 pak 332 žen a 1 408 mužů. Podle odborníků je tento poměr způsoben zejména tím, že muži jsou v této činnosti důslednější. Pokud se k takovému kroku rozhodnou, čin skutečně vykonají. Volí přitom střelnou zbraň nebo oběšení, kde je šance na záchranu velmi malá. Ženy oproti tomu přistupují spíše k předávkování léky a lékařům se daří je zachránit. Většinou se jedná o sebevraždy demonstrativní, podle statistik ženy takové pokusy dělají 4× častěji než muži. Nejčastěji k tomuto činu přistupují lidé mezi 45 a 50 lety, nejčastějším způsobem je oběšení.\n\nPodle výzkumů je 30-90 % (záleží na postoji autora výzkumu) sebevražd spojeno s psychickými poruchami, typicky s depresemi, závislostí na alkoholu, schizofrenií a poruchami osobnosti (nejvíce s emočně nestabilní a antisociální).\n\nPočet sebevražd se do roku 2007 (včetně) dlouhodobě snižoval a očekává se, že tento trend bude, navzdory přechodnému zvyšování (2008–2013), dále pokračovat. To je způsobeno také kvalitnějšími antidepresivy a kvalitnější psychiatrickou péčí. Významné nárůsty počtu sebevražd jsou svázány s obdobím zásadních změn, ať již se jedná o třicátá léta 20. století (ekonomická krize, začátek 2. světové války) nebo přelom 60. a 70. let 20. století (normalizace).\nPoválečné maximum patří roku 1970 s 2 824 zemřelými sebevraždou.\n\nZvláštní pozornost si zaslouží sebevraždy dětí. V období 2001–2005 bylo zaznamenáno 35 případů (věková skupina do 14 let). Důvodem sebevraždy u dětí je třeba špatná známka na vysvědčení a strach z reakce rodičů. Častým důvodem je také nešťastná láska.\n\nVe starověkých Aténách nebyl osobě, která spáchala sebevraždu bez svolení státu, umožněn normální pohřeb s příslušnými poctami. Takový člověk byl pohřben osamoceně na okraji města, bez nároku na náhrobní kámen nebo jiné označení hrobu. Ve starověkém Řecku a Římě byla sebevražda považována za odpovídající vyrovnání se s vojenskou porážkou. Ačkoli byl tento způsob odchodu ze života ve starověkém Římě zpočátku povolen, v pozdějších obdobích byl považován za zločin proti státu kvůli vysokým nákladům, které stát musel hradit. Trestní výnos vydaný roku 1670 francouzským králem Ludvíkem XIV. zakotvoval mnohem přísnější potrestání - tělo mrtvého bylo vláčeno ulicemi obličejem dolů a pak oběšeno či pohozeno na smetiště. Navíc byl zkonfiskován veškerý majetek zemřelého. V historii křesťanské církve byli lidé, kteří se pokusili o sebevraždu, exkomunikováni a ti, kteří sebevraždou zemřeli, byli pohřbeni mimo posvěcené hřbitovy. Ve Velké Británii byl na konci 19. století pokus o sebevraždu pokládán za obdobu pokusu o vraždu a mohl být potrestán i oběšením. V Evropě 19. století se pohled na sebevraždu změnil - sebevražda už nebyla chápána jako skutek zaviněný hříchem, nýbrž jako důsledek nepříčetnosti.\n\nVe většině západních zemí již není sebevražda považována za trestný čin, od středověku do přinejmenším 19. století tomu tak ale v mnoha případech bylo. Řada islámských států ji stále považuje za zločin.\n\nV Austrálii sebevražda trestným činem není. Trestným činem však je radit, podněcovat nebo podporovat či jinak napomáhat druhému v pokusu o sebevraždu, a zákon výslovně umožňuje každé osobě použít „takovou sílu, která je nezbytná“, k tomu, aby bylo spáchání sebevraždy jinému člověku znemožněno. V Severním Teritoriu Austrálie byla lékařem asistovaná sebevražda krátce legální (v letech 1996 až 1997).\n\nŽádná země Evropy v současné době nepovažuje sebevraždu nebo pokus o sebevraždu za trestný čin. Anglie a Wales dekriminalizovaly sebevraždu vydáním Zákona o sebevraždě z roku 1961, Irská republika je následovala roku 1993. Výraz „spáchat“ se používal v souvislosti s nelegálností tohoto aktu, mnohé organizace se však proti tomu postavily kvůli negativnímu významu tohoto slova.\n\nV Indii je sebevražda stále nelegální a rodina zesnulého může čelit právním potížím. V Německu je protiprávní aktivní eutanazie a každý, kdo je přítomen sebevražednému pokusu, může být stíhán za neposkytnutí pomoci v naléhavém případě.\n\nŠvýcarsko zcela dekriminalizovalo asistovanou sebevraždu článkem 115 trestního zákoníku, který byl přijat již v roce 1942 a na základě něhož je pomoc při sebevraždě vždy legální, s výjimkou případu, kdy tak pomáhající koná ze zištných důvodů. Jakákoliv pomoc při sebevraždě je tedy legální, pokud není motivována osobním prospěchem ze smrti dotčeného. Nejvyšší soud v Lausanne v roce 2006 vydal rozhodnutí, jímž bylo anonymnímu nemocnému dlouhodobě trpícímu psychiatrickými potížemi uděleno právo ukončit vlastní život.\n\nVe Spojených státech není sebevražda protiprávní, na ty, kdo se o ni pokusí, ale mohou být uvaleny sankce. Asistovaná sebevražda byla postupně legalizována ve státech Oregon, Washington, Vermont a Nové Mexiko a dekriminalizována ve státě Montana.\n\nDále je asistovaná sebevražda rovněž legální v Belgii (eutanázie legalizována již v roce 2002, ale lékařem asistovaná sebevražda až v roce 2006 s tím, že je dostupná v zásadě pouze pro rezidenty, protože zákon vyžaduje, aby lékař a žadatel o asistenci měli dlouhodobou historii medicínského kontaktu), Lucembursku (od roku 2009 legalizováno spolu s eutanázií) a Nizozemsku (legální pouze asistence lékařů od roku 2002, legalizováno spolu s eutanázií).\n\nVe většině forem křesťanství je sebevražda pokládána za hřích, což vychází zejména ze spisů vlivných křesťanských myslitelů středověku, jako byli svatý Augustin a svatý Tomáš Akvinský; podle byzantského křesťanského Justiniánova zákoníku však sebevražda považována za hřích nebyla. Katolická církev zakládá svůj postoj k sebevraždě na přikázání „Nezabiješ“ (stanoveného na základě Nové smlouvy Ježíšem v Matoušově evangeliu 19,18) a na myšlence, že život je dar daný nám Bohem, který by neměl být zavrhován, že sebevražda je proti „přirozenému řádu“ a tedy proti Božímu plánu se světem.\n\nExistuje však domněnka, že psychické onemocnění nebo velký strach z utrpení snižují zodpovědnost člověka, který se rozhodl sebevraždu spáchat. Argumenty proti sebevraždě pak uvádějí mimo jiné následující skutečnosti: Páté přikázání lze přesněji přeložit jako „Nezavraždíš“, což se nemusí nutně vztahovat na jedince uvažujícího o zabití sebe sama; Bůh dal lidem svobodnou vůli; ukončení vlastního života neporušuje Boží zákon o nic více než léčba nemoci; v Bibli je zaznamenána řada sebevražd Božích následovníků, aniž by tyto byly odsuzovány atd.\n\nJudaismus se soustřeďuje na to, jak důležité je vážit si tohoto života, a sebevražda jako taková je tedy totéž co popírání Boží dobroty ve světě. Za extrémních okolností, kdy se zdálo, že si mohou vybrat pouze smrt nebo zrazení vlastního náboženství, však navzdory tomu páchali Židé individuální nebo masové sebevraždy (viz Masada, první pronásledování Židů ve Francii a hrad v Yorku); pochmurnou připomínkou toho je modlitba z židovské liturgie ve chvíli, „kdy se nůž dotýká hrdla“, nebo za ty, kdo umírají, aby „posvětili Boží jméno“ (viz mučednictví). Tyto skutky se setkaly ze strany židovských autorit se smíšenou reakcí - jedni je považovali za příklad hrdinského mučednictví, zatímco jiní tvrdili, že nebylo správné, když si Židé v očekávání mučednického titulu vzali život.\n\nIslám sebevraždu nepovoluje. V hinduismu se obecně na sebevraždu dívají s pohrdáním a považují ji za stejně hříšnou jako je vražda jiného člena současné hinduistické společnosti. Hinduistické posvátné knihy uvádějí, že člověk, který spáchá sebevraždu, se stane součástí světa duchů a bude se potulovat po Zemi až do chvíle, kdy by za normálních okolností zemřel, pokud by sebevraždu nespáchal. Hinduismus však přiznává člověku právo ukončit vlastní život nenásilným způsobem, a to vyhladověním k smrti, nazývaným \"Prayopavesa\". Prayopavesa se ale týká jen těch, kteří už v tomto životě nemají žádnou touhu nebo ambice a také žádnou zodpovědnost. Pro džinismus je typická podobná praxe zvaná \"Santhara\". Satí neboli rituální sebeupálení vdovy bylo v hindské společnosti rozšířeno zejména v období středověku.\n\nFilozofie sebevraždy se zabývá řadou otázek, včetně toho, co je podstatou sebevraždy, zda může být racionální volbou nebo ne či zda je sebevražda morálně přípustná. Filozofické argumenty o morální přípustnosti sebevraždy zahrnují celou škálu postojů - od silné opozice (pohlížející na sebevraždu jako neetický a amorální počin) až po vnímání sebevraždy jako posvátného práva každého (dokonce i mladého a zdravého člověka), kdo je přesvědčen, že na základě pečlivého racionálního uvážení se může rozhodnout ukončit svůj vlastní život.\n\nK oponentům sebevraždy patří křesťanští filozofové jako Augustin z Hippa a Tomáš Akvinský, dále Immanuel Kant a je možno říci, že i John Stuart Mill – Millův důraz na význam svobody a nezávislosti vedl k tomu, že odmítal volbu, která by člověku bránila v učinění nezávislých rozhodnutí v budoucnosti. Jiní na sebevraždu pohlížejí jako na legitimní záležitost osobní volby. Zastánci tohoto postoje se domnívají, že nikdo by neměl být nucen trpět proti své vůli, zejména za okolností, jako jsou nevyléčitelné nemoci, psychická onemocnění a stáří, kdy neexistuje vyhlídka na zlepšení stavu. Odmítají názor, že sebevražda je vždy iracionální, a snaží se doložit, že může být posledním možným řešením pro ty, kteří trpí nesnesitelnou bolestí nebo zažívají hluboké trauma. Ještě radikálnější postoj by se snažil přesvědčit o tom, že by lidem mělo být umožněno nezávisle zvolit smrt bez ohledu na to, zda trpí či nikoli. Význačnými obhájci této myšlenkové školy jsou skotský empirik David Hume a americký bioetik Jacob Appel.\n\nVýznamný český politolog, filosof a státník Tomáš Garrigue Masaryk se mimo jiné věnoval otázce sebevraždy a v roce 1879 se ve Vídni habilitoval sociologickou prací o sebevraždě. Ve svém díle «Sebevražda hromadným jevem společenským moderní osvěty» (německy: «Der Selbstmord als soziale Massenerscheinung der Gegenwart», doslova: «Sebevražda jako masový sociální jev přítomnosti») se snažil popsat a vysvětlit příčiny vzniku trendu sebevražd v moderní společnosti, které shledával nejzávažnějším civilizačním problémem své doby. Kniha byla vydána v roce 1881 v německém znění a o 23 let později v roce 1904 vyšla i v českém jazyce, kde knihu místy pozmněnil a doplnil. Masaryk knihu rozdělil do šesti hlav, dále na jednotlivé části a oddíly. Jednotlivé hlavy pak analyzují problematiku sebevražd z různých úhlů pohledu.\n\nProblém sebevraždy, jako výraz člověka, který ztratil smysl života a chce opustit svět zajímal Masaryka od raného dětství. Sebevražda mladého vesničana zapůsobila na Masaryka nezapomenutelným způsobem, vedla ho k zamyšlení se nad hodnotami života a smrti a také ztrátou náboženské víry. Vzrůstající počet sebevražd Masaryk označuje, jako nejzávažnější civilizační problém tehdejší doby. Z jedné strany se zdá, že sebevražda je páchána z pohledu osobního charakteru, nezvládání životních situací a ztrátou smysluplnosti života. Z druhé strany Masaryk poukazuje na sebevražednost, která podléhá společenským vlivům. O sebevraždě se ve společnosti téměř nemluví a přemýšlení o ní je minimální a skryté.\n\nPříčiny jsou zakládané na svobodné vůli ovlivněné působením přírody nebo vlivem fyzické a duševní lidské organizace. Působení přírody na sebevražednost se podle Masaryka dá jenom velmi těžko změřit a určit přesnou účinnost. Mnohem silnějšími příčinami sebevražednosti jsou lidské poměry, poměry obecně společenské, politické poměry, hospodářské poměry (bída, chudoba, bohatství), dokonce i poměry duševní vzdělanosti.\n\nPříčiny jsou seřazeny od nejvzdálenějších k bližším. Dle Masarykova díla nejprve poznáváme příčiny menší, dále pak větší, abychom jim porozuměli v jejich pravém působení. Cílem je ujasnění si povahy sebevraždy a následné uvážení jejího významu pro společenský život přítomnosti.\n\nČlenění:\n\n\n\n\n\nNejvětší četnost sebevražednosti je na severozápadě Evropy a směrem na jih ubývají.\n\nDalšími faktory jsou potom také finanční, náboženské, morální, dny v týdnu, roční období a nakonec také vlivy přírodních jevů, ale jsou velmi slabé. Vliv na sebevražednost má také hustota obyvatelstva, pohlaví, život ve městě či venkově, rodinný stav, zaměstnání, dosažené vzdělání, inteligence, svoboda, věk, společenské, lidské, hospodářské, majetkové a politické poměry. Dále pak duševní vzdělanost a duševní nemoci.\n\nMasaryk vytvořil přehled pro třídění sebevražd z psychologického stanoviska:\n\nA. nerozhodné\n\nB.  \n\n\nDle Masaryka lidé volí co nejrychlejší způsob sebevraždy, kde je možné se co nejvíce vyhnout bolesti. Snaží se učinit smrt příjemnou a vyvinout co nejmenší námahu fyzické síly.\n\nVolba prostředků je určována poměry, kde lidé žijí. Lidé tedy využívají to, co mají po ruce. Například v oblastech s více vodními zdroji bude utopení častěji, než někde, kde vodní zdroje nejsou tolik zastoupeny. Tvar krajiny pak určuje možnosti skoku do propasti apod.\n\nCo se týče statistiky, nejčastějším způsobem je oběšení. Třetina až pětina sebevražd se děje utopením. Kromě pádu z výšky nebo udušení plynem je také velmi častý jed. Stále pak narůstá způsob přejetím. Bizarní způsoby sebevraždy jako jsou sebespálení, zmrznutí nebo vyhladovění jsou dle Masaryka ojedinělé, jelikož by nešlo o smrt “příjemnou”.\n\nZpůsob sebevraždy je přímo podmíněn fyzickým stavem osoby páchající ji. S rozvojem fyzických možností se mění volba prostředku. Mladí a staří lidé oběsí nebo utopí, kdežto silný muž zvolí zastřelení.\n\nV Hlavě šesté definuje terapeutiku, jako diagnózu společenských chorob, jejímž cílem je zamezit příčinám sebevražd. Radí člověku, jak se vyhnout sebevražedným myšlenkám, vyzdvihuje duševní a tělesnou pohodu. Řešení problému vidí v uzdravování, zdokonalování povahy člověka a návratu k náboženské víře. Cílem společenské terapeutiky je tedy odklidit existující zlo a zabránit dalšímu.\n\nVe svém hlavním díle “Sebevražda” (Le Suicide, 1897) francouzský sociolog Emile Durkheim rozebírá fenomén sebevraždy ze sociologického pohledu. Toto dílo se právě považuje za “klasiku metodologie”, protože pomoci analýzy existujícího statistického výzkumu Durkheim dokazuje, že rozhodující roli v otázce sebevraždy nehrají psychologické příčiny jedince, ale sociologické faktory.\n\nDurkheim vytvořil vlastní definici sebevraždy: “Sebevražda je aplikována na všechny případy smrtí vyplývající přímo či nepřímo z pozitivního nebo negativního činu oběti, který ví, že jeho čin způsobí tento výsledek\".\"“\n\nDurkheim rozdělil sebevražední činy do čtyř kategorií:\nEgoistické sebevraždě předchází stav apatie a melancholie. Egoista se cítí lhostejně ke svým povinnostem včetně pracovních. Tím pádem chápe chybně smrt jako radost a možnost být bez starostí (osvobození od povinností).\nPředchází jí energie a vášeň. Společnost dovádí jedince k sebevraždě za vyšším cílem. Jde o velice vysoké propojenosti s náboženstvím. Člověk považuje sebeobětování bohu za jediný smysl svého života, zejména v tradičních kulturách.\nAnomické sebevraždě předchází podráždění a zoufalství. Spácháním sebevraždy člověk vyjadřuje protest proti životu obecně nebo proti tomu, kdo otravuje mu život.\nFatalistické sebevraždě Durkheim se v knize věnuje nejméně. Je výsledkem hněvu a zklamání. Je způsobena nadbytkem regulací a existencí zbytečných pravidel, proti nimž člověk je bezmocný.\n\nSebevražda je obhajována v mnoha kulturách a subkulturách. Japonská armáda během 2. světové války podporovala a oslavovala útoky kamikaze, což byly sebevražedné útoky vojenských letců japonského císařství na námořní lodi spojenců v závěrečných fázích tichomořské kampaně tohoto konfliktu. Japonská společnost jako celek byla charakterizována jako „sebevraždu tolerující“ (viz sebevražda v Japonsku).\n\nPři hledání informací o sebevraždě na internetu se ve výsledcích objevují stránky, které v 10-30 % nabádají k sebevražedným pokusům nebo je jinak podporují. Existují obavy, že podobné webové stránky mohou pro osoby s jistými předpoklady představovat poslední krok k sebevraždě. Někteří lidé se na internetu sdružují do sebevražedných skupin, a to buď s přáteli, které již delší dobu znají, nebo s lidmi, které „potkali“ v chat roomech nebo na virtuálních nástěnkách. Internet však na druhou stranu může sebevraždám předejít, neboť díky němu se izolovaní lidé mohou zařadit do nějaké sociální skupiny.\n\nNěkteré z kulturních nebo přírodních památek prosluly vysokým počtem pokusů o sebevraždu. Patří k nim třeba most Golden Gate v San Francisku, japonský les Aokigahara, jihoanglický útes Beachy Head nebo torontský viadukt v ulici Bloor Street.\n\nPočet těch, kteří od postavení mostu Golden Gate v roce 1937 až do roku 2010 spáchali skokem z něj sebevraždu, již přesáhl 1300. V mnoha lokalitách, kde k sebevraždám běžně dochází, byly vybudovány bariéry sebevražedným pokusům zabraňující . Příkladem je takzvaný Světelný závoj v Torontu a bariéry na Eiffelově věži v Paříži či budově Empire State Building v New Yorku. Od roku 2011 je budována bariéra i na mostu Golden Gate. Tyto zábrany se ukázaly být obecně velice účinné.\n\nJelikož sebevražda vyžaduje vědomé rozhodnutí zemřít, někteří se domnívají, že z toho důvodu o ní nelze hovořit u jiných živočišných druhů než je člověk. Sebevražedné chování bylo pozorováno u bakterií salmonelly snažících se překonat jiné, konkurenční bakterie tím, že spustí odpověď imunitního systému proti nim. V Brazílii bylo rovněž zaznamenáno sebevražedné obranné chování dělníků mravenců rodu \"Forelius pusillus\", kdy malá skupinka mravenců opustí každý večer bezpečí mraveniště, aby mohla utěsnit vchod do něj zvenčí.\n\nPokud je mšice kyjatka hrachová napadena slunéčkem sedmitečným, může explodovat; v důsledku toho jsou další jedinci tohoto druhu rozptýleni do okolí a ochráněni před útokem slunéčka, které samotné někdy hyne. Některé druhy termitů mají vojáky, kteří také explodují a pokrývají své nepřátele lepivou hmotou.\n\nZaznamenány byly i zprávy o psech, koních a delfínech, kteří spáchali sebevraždu, důkazy však nebyly příliš přesvědčivé. Sebevraždám zvířat se doposud věnovalo jen několik málo vědeckých studií.\n\nPříkladem hromadné sebevraždy je \"jonestownská\" kultovní sebevražda z roku 1978, při níž 918 členů tzv. Chrámu lidu, americké sekty vedené Jimem Jonesem, ukončilo svůj život po vypití hroznového nealkoholického nápoje Flavor Aid, do něhož byl přidán kyanid. V posledních dnech bitvy o Saipan v roce 1944 spáchalo sebevraždu přes 10 000 japonských civilistů; někteří ukončili svůj život skokem z Útesu sebevrahů a Útesu Banzai.\n\nIrská hladovka roku 1981, vedená Bobbym Sandsem, měla za následek 10 mrtvých. Jako příčina smrti bylo koronerem uvedeno „dobrovolné vyhladovění“ a nikoli sebevražda; původní „vyhladovění“ bylo na úmrtních listech opraveno po protestech rodin zemřelých stávkujících. O Erwinu Rommelovi bylo během 2. světové války zjištěno, že předem věděl o spiknutí 20. července, zaměřeném proti Hitlerovi, a bylo mu vyhrožováno veřejným soudním procesem, popravou a represáliemi vůči jeho rodině, pokud si sám nevezme život.\n\n\n\n"}
{"id": "28624", "url": "https://cs.wikipedia.org/wiki?curid=28624", "title": "Sudice", "text": "Sudice\n\nNázev Sudice nese více obcí: \n\n"}
{"id": "28625", "url": "https://cs.wikipedia.org/wiki?curid=28625", "title": "Rudice", "text": "Rudice\n\nNázev Rudice nese více obcí: \n"}
{"id": "28626", "url": "https://cs.wikipedia.org/wiki?curid=28626", "title": "Drnovice", "text": "Drnovice\n\nNázev Drnovice nese více obcí: \n\ndalší významy:\n"}
{"id": "28627", "url": "https://cs.wikipedia.org/wiki?curid=28627", "title": "Žerůtky", "text": "Žerůtky\n\nNázev Žerůtky nese více sídel: \n\n"}
{"id": "28631", "url": "https://cs.wikipedia.org/wiki?curid=28631", "title": "Para Para Paradise", "text": "Para Para Paradise\n\nPara Para Paradise (PPP) je japonská taneční videohra, která vznikla na základě japonského tance Para Para. Tato hra se hraje na pět základních směrů.\n\nPara Para Paradise vzniklo v roce 2000 v Japonsku. Základ si japonská společnost Konami vzala z Para Para tancování, které bylo v Japonsku sedmdesátých letech populární. Jedná se o druh tance, kde člověk používá hlavně ruce a maximálně pomocí boků a 'přešlapování' udržuje rytmus.\n\nPeriferie k PPP se skládá z pěti růžových senzorů. Když nad některými přejedete, zaznamená se váš pohyb. Senzory jsou rozmístěny tak, aby před vámi tvořili půl kruh (vlevo, nahoru-vlevo, nahoru, nahoru-vpravo, vpravo (L, UL, U, UR, R)). V PPP se používají hlavně ruce jako u PP tancování, ale není vyloučeno použití jiných částí těla.\n\nNa horní části obrazovky se nachází pět bílých šipek, které blikají do rytmu. V průběhu hry se objeví barevné šipky, které se pohybují zespoda obrazovky nahoru k bílým šipkám. V době kdy jedna (či více) barevných šipek překryje bílou šipku, hráč ji musí potvrdit mávnutím rukou.\n\nV Para Para Paradise uslyšíte obvykle Eurobeat. Naleznete zde pár originálních japonských skladeb a také pár předělávek z jiných BEMANI her jako je například Can't Stop Falling in Love. Skladby nejsou ani moc rychlé ani moc pomalé a mají daný poměrně jednotvárný rytmus.\n\nPPP má dva módy.\n\n\n"}
{"id": "28632", "url": "https://cs.wikipedia.org/wiki?curid=28632", "title": "3DDX", "text": "3DDX\n\n3DDX je korejská taneční video hra, která se hraje na osm směrů (čtyři pro ruce, čtyři pro nohy).\n\nTato hra pochází z Koreje od výrobce NGG Entertainment. V roce 2004 tato hra byla znovu oživena Čínskou firmou EZ2Dance, která mimochodem také oživila taneční hru EZ2Dancer.\n\nDance Station 3DDX je hrou, která se řadí mezi hry rytmické a to typu taneční. Hru ovládáte nohama a rukama. Vaším úkolem je jako u ostatních her tohoto typu správně potvrdit sled šipek na obrazovce. Šipky se pohybují směrem nahoru k cílovým bílým šipkám. V momentě kdy se barevná letící šipka překryje s bílou cílovou šipkou, musíte šipku potvrdit šlápnutím na odpovídající panel nebo mávnutím ruky do správného směru.\n\n3DDX se hraje celkem na osm směrů. Čtyři jsou pro nohy a jsou to směry šikmé (vpravo-nahoru UR, vpravo-dolu DR, vlevo-nahoru UL, vlevo-dolu DL). Na ruce jsou směry 'normální' a to do stran (vlevo L a vpravo R), dopředu U a dozadu D. Ty se snímají pomocí senzorů nad vámi. Barvy šikmých šipek jsou stejné jako v korejské taneční hře Pump it Up, tudíž červená pro šipky horní a modrá pro šipky dolní. Šipky pro ruce jsou zelené (U, D) a žluté.\n\n3DDX Dance Station má dva módy.\n\n\nSamotné skladby poté mají ve hře svoji vlastní obtížnost, která se počítá od jedné do devíti (jedna je nejlehčí).\n\nKaždá šipka je hodnocena (Perfect, Great, Boo a Miss). Při potvrzení většího sledu šipek na PErfect nebo Great vám začne nabíhat kombo. To se přeruší jakmile potvrdíte šipku na Boo nebo Miss.\nNa konci skladby se vám ukáže celkové hodnocení. Dozvíte se i vaše celkové skóre, maximální kombo a kolik jste spálili za skladbu kalorií. Uprostřed obrazovky se také ukáže slovní ohodnocení (You are super dancer, Excellent, Good Job, Not Bad a You need More Exercise (Failed)). Hodnocení \"You are super dancer! dostanete jen v případě, že celou skladbu udržíte kombo (tzv. Full Combo).\n\nPokud odehrajete 3 skladby za sebou na Excellent nebo You are super dancer tak budete odměněni bonusovou skladbou. To je na Evropské verzi automatu buď Killer nebo Lemon Tree. Toto platí jak pro single play tak pro Dual play.\n\nZde jsou uvedené nejčastěji používané kódy. Všechny kódy se zadávají ve výběru skladeb. Pokud kód zadáte správně uslyšíte zvuk a na obrazovce se objeví na straně malá ikonka.\n\nTyto kódy se používají pro urychlení létajících šipek. Zrychlené šipky jsou dále od sebe a proto se na obrazovce lépe čtou.\n\nRandom vygeneruje náhodné šipky. První random generuje náhodné šipky jak pro nohy tak pro ruce. Random steps generuje jenom náhodné šipky pro nohy a šipky pro ruce zůstávají stejné.\nMirror otočí zrcadlově taneční kroky (šipky).\n\nPokud jste vybrali, že chcete hrát na Power Steps a chcete změnit obtížnost na Pretty steps stačí zadat tento kód. Funguje i obraceně z Pretty Steps na Power Steps. Kód nefunguje v Dual Mode, protože zde mají skladby jen jednu sadu tanečních kroků.\n\nZrušení všech zadaných kódů: U, U, U, U, U, U, U, U\n\n"}
{"id": "28636", "url": "https://cs.wikipedia.org/wiki?curid=28636", "title": "2K Czech", "text": "2K Czech\n\n2K Czech (dříve Illusion Softworks) byla česká pobočka společnosti Take 2 zabývající se vývojem počítačových her.\n\nOd založení v roce 1997 až prodeje americké společnosti Kush Games, Inc. z koncernu Take-Two Interactive o deset let později byli jejími vlastníky a současně klíčovými manažery zakladatelé Petr Vochozka a Jan Kudera. Firma měla centrálu v Brně. Dále existovaly dvě pobočky v Praze, jedna ve Zlíně, Bratislavě a v Košicích. Společnost Illusion Softworks úzce spolupracovala s týmem Pterodon, který je autorem série Vietcong. Po dokončení hry Vietcong 2 byl Pterodon rozpuštěn a většina jeho lidí přešla do Illusion Softworks. V roce 2017 byla společnost sloučena do Hangar 13 a jméno 2K Czech již nepoužívá. \n\nPrvní hrou od 2K Czech je Hidden & Dangerous vydaná v roce 1999. Byla to taktická střílečka, ve které hráč ovládal čtveřici britský SAS, spolupracujících v týmu, který prováděl mnoho důležitých sabotáží a záchranných operací během 2. světové války. Hra je také reprezentována jako začátek spolupráce s celosvětovým vydavatelem Take-Two Interactive. Jejich první hrou byla nepříliš známá Flying Heroes, která obsahovala fantastické, vzdušné, akční souboje. V této hře, tehdy ještě Illusion Softworks, prezentoval nový 3D engine zvaný Ptero-engine (hra byla vyvinuta společně s firmou Pterodon vlastněnou Jarkem Kolářem a Michalem Janáčkem). Illusion Softworks vlastnil 3D engine zvaný LS3D engine, který byl připravován pro hru , která byla poprvé vydána v roce 2002. Hra se dočkala uznání od kritiky a byla dokonce označena jako nejlepší hra z prostředí mafie – díky originálnímu příběhu a dobré hratelnosti. V roce 2003 vydal Illusion Softworks dvě hry. První hra Vietcong byla situována do Vietnamské války, byla vyvinuta samostatně firmou Pterodon, používajíc přitom rozšířený Ptero-Engine II, a úspěšné pokračování příběhu SAS týmu během 2. světové války, Hidden & Dangerous 2, také vyrobený na LS3D enginu. Oficiální pokračování Vietcongu s názvem Vietcong 2 byl vydán v roce 2005 (ve spolupráci s Pterodonem). V roce 2007 získala firmu Illusion Softworks firma Take-Two Interactive a o rok později ji přejmenovala na 2K Czech. V roce 2009 firmu opustil po ukončení veškerých svých prací na Mafii II hlavní designér Daniel Vávra. O rok později, po vydání Mafie II, studio opustil jeho zakladatel o dlouhodobý ředitel Petr Vochozka, který následně založil Icarus Games. V roce 2011 pak ještě vyšla hra Top Spin 4. V roce 2014 pak bylo oznámeno zavření pražské pobočky firmy a objevily se spekulace o přesunu vyvíjeného projektu studia (předpokládaného třetího dílu hry Mafia), pod americké 2K San Francisco. V roce 2017 bylo studio potichu spojeno s Hangar 13.\n\n\n\n"}
{"id": "28642", "url": "https://cs.wikipedia.org/wiki?curid=28642", "title": "Metro v New Yorku", "text": "Metro v New Yorku\n\nMetro v New Yorku ( , nebo jen krátce ) tvoří páteř městské hromadné dopravy ve městě. Jeho vlastníkem je město, které jej pronajalo dopravci s názvem New York City Transit Authority, pobočce společnosti Metropolitan Transportation Authority (zkracované písmeny MTA). Jedná se o nejrozšířenější síť metra na světě, s 468 stanicemi na 26 linkách. (pokud jsou všechna nástupiště počítána jednotlivě; jsou-li přestupní stanice započítány jako jedna, je potom stanic 422), 368 km tratí, celkem 1355 km kolejí a více než šesti tisíci nasazovanými vozy. Denně metro přepraví přes 6 milionů cestujících. Jako jeden z mála systémů slouží newyorská podzemní dráha cestujícím bez přestávky, 24 hodin denně, 7 dní v týdnu, 365 dní v roce.\n\nNewyorské metro je v permanenci každý den, kdy 470 stanic ze 472 funguje 24 hodin denně. Stanice metra jsou zpravidla zpřístupněny schodištěm, které sestupuje z úrovně ulice. Mnohé z těchto schodišť jsou malovány v odstínu zelené. Několik vstupních schodišť je umístěno do přilehlých budov. Téměř všechny vstupy do stanic obsahují barevné koule nebo čtvercové lampy, které označují jejich stav jako vstup. \n\n\nPrvní podzemní trať byla otevřena v roce 1904, byla 15 km dlouhá a čtyřkolejná. První nadzemní trať byla postavena již o 35 let dříve. Postupem času se vytvořily dva konkurenční soukromí provozovatelé metra – společnosti BMT a IRT. Pak se o stavbu a provozování začaly zajímat městské úřady. Nejdříve tratě stavěly a dávaly je do pronájmu BMT a IRT, pak v roce 1932 zprovoznily vlastní systém IND. V roce 1940 pak město odkoupilo oba soukromé provozovatele a vytvořilo jednotnou síť.\n\nCelková délka všech kolejí je uváděna v kilometrech, jenž činí 1056 km. Celková délka sítě je 383 km, protože některé tratě jsou dvoukolejné, tříkolejné i čtyřkolejné. Z toho 219 km vede pod povrchem. Celková délka všech kolejí, včetně servisních či propojovacích, činí 1355 km.\n\nPodzemní dráha Port Authority Trans Hudson spojuje Manhattan v NYC a Jersey City. Byla otevřena v roce 1908, má 4 linky, celková délka činí 22,2 km (11,9 pod povrchem) a celkový počet stanic je 13.\n\n\n"}
{"id": "28645", "url": "https://cs.wikipedia.org/wiki?curid=28645", "title": "Zdymadlo", "text": "Zdymadlo\n\nZdymadlo je souhrnný název pro objekty způsobující zvýšení (zdýmání) vodní hladiny ve vodním toku a umožňující převést plavidla mezi horní a dolní hladinou a zpět. Kromě jezu jsou jeho součástí další stavby jako plavební komora, rybí přechod, malá vodní elektrárna či objekty na odběr vody. Jde o technické zařízení fungující na principu spojených nádob.\n\nPlavební komora slouží pro překonání výškového rozdílu hladin vertikálním pohybem plavidla. Plavební komory se umísťují na vodních cestách a to zejména (v plavebním kanálu, průplavu), či přímo na řekách. Odtokem nebo přítokem vody s využitím samospádu se dosáhne snížení nebo zvýšení hladiny vody v plavební komoře a tím i spuštění nebo zdvižení plavidla. Komora je nejčastěji betonové nebo zděné konstrukce, ve výjimečných případech je možné její stěny budovat z ocelových štětovnic. V minulosti byly některé komory budovány se šikmými břehy. Komora se skládá z horního a dolního ohlaví, mezi kterými je prostor pro proplavání lodí. V obou ohlavích jsou umístěna vodotěsná vrata.\n\nPostup při proplavovaní komorou ve směru po proudu: voda v komoře se napustí na úroveň horní vody, horní vrata se otevřou a plavidlo vpluje dovnitř komory. Plavidlo se vyváže - pomocí lan se přiváže k vázacím prvkům v komoře (pacholata, vázací kříže apod.). Horní vrata se uzavřou. Komora se začne vypouštět. Poté, co se hladina v komoře a hladina dolní vody vyrovnají, otevřou se dolní vrata a loď může komoru opustit. Komora je tak připravena pro proplavení plavidla ve směru nahoru. Pokud by bylo nutné proplavit další plavidlo opět ve směru dolů, komora se znovu napustí.\n\nVrata plavební komory slouží k oddělení plavební komory od horní a dolní hladiny vody. Vrata jsou dnes vyráběna zejména z oceli, v minulosti byla vrata vyráběna buď celodřevěná nebo dřevěná pobitá železným plechem. Vrata jsou ukotvena pomocí ložisek do ohlaví plavební komory. V dnešní době se používá mnoho druhů vrat, ne každá se ale hodí do obou ohlaví. V horním ohlaví mohou být osazena vrata: vzpěrná, desková, tabulová, klapková, poklopová (Čábelkova), háková nebo segmentová. V dolním ohlaví se používají vrata vzpěrná, desková nebo tabulová. Nejpoužívanějším typem vrat jsou a byla vrata vzpěrná.\n\n\n"}
{"id": "28647", "url": "https://cs.wikipedia.org/wiki?curid=28647", "title": "Sex", "text": "Sex\n\nSlovo sex může mít několik významů:\n\n"}
{"id": "28648", "url": "https://cs.wikipedia.org/wiki?curid=28648", "title": "Vulva", "text": "Vulva\n\nVulva (z latiny), zastarale kep, je název pro vnější ženské pohlavní orgány. Skládá se z poševní předsíně, v níž ústí močová trubice a pochva. Vpředu se nachází klitoris. Vulva je chráněna ze stran dvěma páry stydkých pysků (velkými a malými). Vulva je využívána při močení, pohlavním styku, masturbaci, menstruaci a porodu.\n\nČasto se pro vulvu používá pojem „vagína“, ale tento název je nepřesný, protože vagína ve vulvě pouze ústí. Je to podobný vztah, jako kdyby se ústa nazývala hrdlem.\n\nMěkká trojhranná vyvýšenina před vulvou je tuhý tukový polštář pokrývající stydkou kost. Nazývá se stydký pahorek (\"mons pubis\") a někdy je označován jako „Venušin pahorek“ (lat. „mons veneris“). Po pubertě jej pokrývá pubické ochlupení. Podobně mohou být pokryty ochlupením i malé a velké stydké pysky (\"labia\"). Starší český název pahorku je \"hrma\".\n\nVelké stydké pysky (\"labia maiora\") jsou kožní řasy, které zcela nebo částečně zakrývají ostatní části vulvy. Barva vnější části velkých stydkých pysků je obvykle podobná barvě na jiných částech těla, i když to neplatí vždy. Vnitřní část, kůže podobná sliznici, je obvykle růžová nebo nahnědlá. Velké stydké pysky přecházejí vzadu do hráze. Mezi nimi se nalézá stydká štěrbina (\"rima pudendi\"), v níž jsou malé stydké pysky. Vpředu přechází ve Venušin pahorek.\n\nMalé stydké pysky (\"labia minora\") jsou na dotyk velmi citlivé měkké kožní řasy uvnitř velkých stydkých pysků. Ačkoli se nazývají malé, bývají někdy větší než velké, takže bývají viditelné. Jsou pokryté kůží podobající se sliznici. Je v ní také mnoho mazových žlázek. Malé stydké pysky uzavírají poševní předsíň.\n\nV poševní předsíni (\"vestibulum vaginae\") je vpředu poštěváčková kapuce, která kryje klitoris (\"clitoris\"). Za ní (nebo pod ní) se nalézá nejprve ústí močové trubice (\"urethra\") a pak poševní vchod. U panen kolem něho poševní předsíň přechází do panenské blány (\"hymen\"), která chrání pochvu. Poševní otvor je normálně zavřený a stěny pochvy se vzájemně dotýkají.\n\nTrochu pod a do stran od poševního vchodu jsou Bartholiniho žlázy, které v případě, že je žena sexuálně vzrušená, produkují lubrikující látku, která usnadňuje průnik při pohlavním styku.\n\nVelké stydké pysky vzadu u řitního otvoru přecházejí do oblasti, která se nazývá hráz (\"perineum\"). Hráz bývá někdy narušena při komplikovaném porodu, takže se někdy před porodem nastřihuje.\n\nVzhled a velikost částí vulvy se mezi ženami liší. Je běžné, že vulva není zcela levopravo symetrická.\n\nVulva je v řadě znacích podobná mužským pohlavním orgánům, protože s nimi mají společný vývoj.\n\nV některých kulturách, včetně moderní západní civilizace, mají některé ženy úplně oholenou či jinak upravenou celou vulvu nebo její část. Jedná se o momentální fenomén ve Spojených státech amerických, ačkoliv byl již po staletí módní, obvykle ve formě použití vosku a to v mnoha zemích východní Evropy a státech Středního východu. Obvykle se věřilo, že je to mnohem hygieničtější. Vysoce střižené plavky přinutily své majitelky oholit boky jejich pubického trojúhelníku. Může se také jednat o částečné nebo úplné vyholení pubického ochlupení. Některé styly si ponechávají \"závodní proužek\" - anglicky \"racing stripe\" (na obou stranách stydkých pysků) nebo \"přistávací proužek\" - anglicky \"landing strip\" (přímo nad a v ose s vulvou).\n\nJiž od raných dob islámu ctili muslimové (jak muži, tak ženy) tradici „oškubání“ ochlupení v podpaždí a holení pubického ochlupení. Jedná se spíše o preferovanou praxi než o závazek, odstranění může být uskutečněno holením, depilací, zastřihnutím nebo jiným způsobem odstranění. Toto je běžný postup, který je v některých muslimských kulturách považován za určitou formu uctívání, nikoli za hanebný, v regionech, kde se tato tradice ctí, je to požadováno z důvodů dobré hygieny. Důvody k odstranění tohoto ochlupení byly také aplikovány na ochlupení šourku a análního otvoru, aby byl člověk úplně čistý, svěží a daleko od všeho, co může působit špinavost a nečistotu (podle: Al-Munajjid, Sheikh Muhammad Saleh ze 27. července 2004 „\"Islam Ruling on Shaving the Pubic Hair, Scrotum and Around the Anus\"“)\n\nMnoho kultur běžně považovalo vulvu za cosi nemravného, co musí zůstat skryto; například výraz pro externí genitálie - \"pudendum\", doslova znamená \"nemravná věc\". Naopak některé kultury vulvu oslavovaly a dokonce uctívaly; některé indické sekty ji ctily pod jménem yoni. Prameny uvádějí, že podobně tomu bylo ve starověku i u některých kultur Středního východu. Aspektem božího uctívání může být část moderní neopagánské víry a mohla být vyobrazena i na paleolitických uměleckých dílech. Jiné víry zase uvažovaly o některých či všech částech vulvy jako o „nečistých“, což mohlo vést až k ženské obřízce.\n\nMnoho sochařů a malířů si zvolilo nevyobrazit vulvu ve svých dílech, i když se jednalo o nahou ženu. Oblast pubického ochlupení byla často přikryta kouskem látky, fíkovým listem či rukou. Pokud již však byla vulva vyobrazena, byla obvykle bez pubického ochlupení (byla lysá), stejně jako fyzické zobrazení vulvy, bez ohledu na to, zda by vulva byla při dané póze viditelná. V moderní době je v japonském anime a manga umění ženina vulva (dokonce i v pornografické hentai) cenzurována kvůli tamějšímu zákonu.\n\nBěhem historie nebylo umělecké vyobrazení vulvy běžné kvůli estetickým a mravnostním nárokům. Teprve po širokém rozšíření pornografie v západních zemích se stalo vyobrazení vulvy běžnější.\n\n"}
{"id": "28652", "url": "https://cs.wikipedia.org/wiki?curid=28652", "title": "Pop'n Music", "text": "Pop'n Music\n\nPop'n Music je japonská hudební hra.\n\nHra se hraje rukama. Hráč má k dispozici pět nebo deset tlačítek, pomocí kterých potvrzuje noty na obrazovce. Tlačítka jsou rozmístěna ve dvou řadách. Ve spodní řadě se jich nachází pět a v horní čtyři.\n\nNa spodní části obrazovky se nachází obrázek znázorňující hráčovu periferii. Přes ní je vidět červená čára, která bliká do rytmu doprovodu skladby.\nPři hře se pak se shora obrazovky linou noty melodie (podlouhlé tvary patří ke spodní řadě tlačítek a kulaté k horní řadě), které hráč má za úkol potvrdit. Pokud skladbu hráč zná ihned pozná, kde udělal chybu, protože potvrzováním not, hraje melodii skladby.\n\nKaždá nota je vyhodnocována podle toho jak přesně ji hráč potvrdil (Great, Good, Bad). Na konci skladby se ukáže celkové hodnocení, kde je zobrazen počet Great, Good, Bad, max. kombo a konečné skóre.\n\nV PNM si hráč může vybrat třeba klasickou hudbu, hudbu z japonského \"anime\" nebo skladby z japonského popu.\n\n\n"}
{"id": "28655", "url": "https://cs.wikipedia.org/wiki?curid=28655", "title": "Sadismus a masochismus", "text": "Sadismus a masochismus\n\nSadismus je sexuální potěšení při způsobování bolesti jinému jedinci. Označení je odvozeno od jména francouzského spisovatele markýze de Sade.\n\nMasochismus je opak sadismu. Je to sexuální potěšení, při kterém je jedinec vzrušen bolestí, která je mu způsobována. Masochismus je pojmenován podle spisovatele Leopolda von Sacher-Masocha.\n\nOba jevy jsou v jistém smyslu komplementární.\n\nSadomasochismus je termín zobecňující chování se znaky sadismu či masochismu. Jde o pojmenování aktivity jako jevu, na rozdíl od shora uvedených pojmů, označujících chování jedince. Někteří (zejména lidé ho praktikující) ho považují za formálně nesprávný. Sadomasochismus pak považují za formu sexuální orientace, čímž míní vrozenou charakteristiku osobní sexuality. Praktiky obecně nazývané sadomasochismem obvykle spadají pod BDSM.\n\nSadomasochistické praktiky překračující meze obecné přijatelnosti bývají považovány za sexuální úchylku.\n\nV klinickém významu se pojmy \"sadismus\" a \"masochismus\" označuje spíše osobní sklon nežli konkrétní praktiky. Statistické a diagnostické manuály (DSM, MKN) řadí sadomasochismus, sadismus a masochismus mezi parafilie.\n\nV České republice je trestná výroba a šíření pornografických materiálů, v nichž se projevuje násilí či neúcta k člověku. Podle § 191 zákona č. 40/2009 Sb. (trestní zákoník) může být osoba, která se dopustí výše uvedeného, potrestána odnětím svobody až na jeden rok. Naopak držení takovýchto materiálů, na rozdíl třeba od dětské pornografie, zákon neporušuje (resp. jej zákon nevzpomíná).\n\n\n\n"}
{"id": "28658", "url": "https://cs.wikipedia.org/wiki?curid=28658", "title": "Mokřad", "text": "Mokřad\n\nMokřad je biotop specifický výskytem organismů vyžadujících ke své existenci a prosperitě stálý účinek povrchové vody nebo alespoň velmi vysoké hladiny podzemní vody. Tvoří přechod mezi suchozemským a vodním ekosystémem.\nTermín mokřad pochází od Dr. Jana Květa z Jihočeské univerzity, který jej v této formě zavedl v 70. letech 20. století jako český ekvivalent k anglickému \"wetland\". Samotný výraz je staršího původu, označoval mokré, nevysychající nebo jen dočasně vysychající místo.\nPodle definice mokřadů, která byla stanovena pro účely tzv. Ramsarské úmluvy se jedná o \"území bažin, slatin, rašelinišť (vrchovišť) i území pokrytá vodou, přirozeně i uměle vytvořená, trvalá či dočasná, s vodou stojatou či tekoucí, sladkou, brakickou či slanou, včetně území s mořskou vodou, jejíž hloubka při odlivu nepřesahuje 6 metrů\". Vedle mokřadů v užším slova smyslu zahrnuje také vodní plochy, např. hluboká jezera. Takto široké pojetí umožňuje mezinárodní ochranu velkého rozsahu biotopů a ekosystémů, pro vědecké účely však není vhodné. Používají se spíše funkční definice. Např. definice používaná federální organizací U. S. Fish and Wildlife Service, podle které je mokřad \"území na přechodu mezi suchozemskými a vodními systémy, kde leží vodní hladina obvykle mělce pod povrchem nebo při povrchu anebo mírně nad úrovní podkladu (dna či půdního povrchu)\" nebo definice, kterou předložil Keddy (2000), ta mokřad specifikuje jako \"ekosystém, který vzniká, když v důsledku zaplavení vodou v půdě převažují anaerobní procesy, což vyvolává vznik adaptací živých organismů (převážně rostlin) k zaplavení\".\n\n\nPro tyto a jiné důvody jsou mokřady považovány za vysoce cenné biotopy. Jejich počet i rozloha, na které se vyskytují, však ubývá.\n\nVe snaze upozornit veřejnost na význam mokřadů v krajině se Český svaz ochránců přírody rozhodl zahájit kampaň Naše mokřady, který si klade za úkol vyhledávání a mapování drobných mokřadů, jejich praktickou ochranu a popularizaci problematiky.\n\nMokřady dříve tvořily asi 6 % souše. Podle odhadů z přelomu 80. a 90. let 20. století jich asi polovina zmizela vybagrováním, zavezením zeminy, odvodněním, tvorbou příkopů. Jiné zanikly znečištěním.\n\nOchranu významných mokřadů řeší tzv. Ramsarská úmluva. Vyhlášena byla v íránském městě Ramsar 2. února 1971. Na plnění závazků z ní plynoucí pro Českou republiku (přistoupila 1. ledna 1993) dohlíží Český ramsarský výbor.\n\nMokřady, které jsou chráněny v rámci Ramsarské úmluvy, se nazývají ramsarské mokřady. Zde je výčet těch, které se nalézají v Česku:\n\n\n\n"}
{"id": "28659", "url": "https://cs.wikipedia.org/wiki?curid=28659", "title": "Laoština", "text": "Laoština\n\nLaoština je oficiální jazyk Laosu. Jde o jazyk velmi blízký thajštině, který se zapisuje slabično-fonetickým písmem indického původu.\n\nSlova jsou v laoštině většinou jednoslabičná. Neexistují žádná interpunkční znaménka ani mezery mezi slovy. Gramatika jazyka je velmi jednoduchá a již při znalosti několika slov lze tvořit správné věty. Nejtěžší je správné ladění a délka hlásek. Podle ladění a délky se totiž rozlišuje význam daného slova. Např. slovo \"süüa\" podle toho, jak je vysloveno, může znamenat „tygr“, „košile“, „věřit“ nebo „matrace“.\n\n\n\n"}
{"id": "28681", "url": "https://cs.wikipedia.org/wiki?curid=28681", "title": "Seznam planetek 75001-75250", "text": "Seznam planetek 75001-75250\n\nPoznámky: \"Prov. ozn.\" – první provizorní označení planetky; \"Abs. mag.\" – absolutní hvězdná velikost;\n\"a\" – velká poloosa dráhy v astronomických jednotkách; \"e\" – excentricita dráhy;\n\"i\" – sklon dráhy ve stupních; \"P\" – doba oběhu v rocích; – \"Typ obj.\" – klasifikace objektu do rodiny, kódy pro označení tříd:\nMBA – planetka v hlavním pásu.\n\nData použita se svolením / Data used with permission\n© IAU: Minor Planet Center.\n"}
{"id": "28682", "url": "https://cs.wikipedia.org/wiki?curid=28682", "title": "Seznam planetek 75251-75500", "text": "Seznam planetek 75251-75500\n\nPoznámky: \"Prov. ozn.\" – první provizorní označení planetky; \"Abs. mag.\" – absolutní hvězdná velikost;\n\"a\" – velká poloosa dráhy v astronomických jednotkách; \"e\" – excentricita dráhy;\n\"i\" – sklon dráhy ve stupních; \"P\" – doba oběhu v rocích; – \"Typ obj.\" – klasifikace objektu do rodiny, kódy pro označení tříd:\nMBA – planetka v hlavním pásu.\n\nData použita se svolením / Data used with permission\n© IAU: Minor Planet Center.\n"}
{"id": "28683", "url": "https://cs.wikipedia.org/wiki?curid=28683", "title": "Seznam planetek 75501-75750", "text": "Seznam planetek 75501-75750\n\nPoznámky: \"Prov. ozn.\" – první provizorní označení planetky; \"Abs. mag.\" – absolutní hvězdná velikost;\n\"a\" – velká poloosa dráhy v astronomických jednotkách; \"e\" – excentricita dráhy;\n\"i\" – sklon dráhy ve stupních; \"P\" – doba oběhu v rocích; – \"Typ obj.\" – klasifikace objektu do rodiny, kódy pro označení tříd:\nMBA – planetka v hlavním pásu.\n\nData použita se svolením / Data used with permission\n© IAU: Minor Planet Center.\n"}
{"id": "28684", "url": "https://cs.wikipedia.org/wiki?curid=28684", "title": "Seznam planetek 75751-76000", "text": "Seznam planetek 75751-76000\n\nPoznámky: \"Prov. ozn.\" – první provizorní označení planetky; \"Abs. mag.\" – absolutní hvězdná velikost;\n\"a\" – velká poloosa dráhy v astronomických jednotkách; \"e\" – excentricita dráhy;\n\"i\" – sklon dráhy ve stupních; \"P\" – doba oběhu v rocích; – \"Typ obj.\" – klasifikace objektu do rodiny, kódy pro označení tříd:\nMBA – planetka v hlavním pásu.\n\nData použita se svolením / Data used with permission\n© IAU: Minor Planet Center.\n"}
{"id": "28685", "url": "https://cs.wikipedia.org/wiki?curid=28685", "title": "Seznam planetek 76001-76250", "text": "Seznam planetek 76001-76250\n\nPoznámky: \"Prov. ozn.\" – první provizorní označení planetky; \"Abs. mag.\" – absolutní hvězdná velikost;\n\"a\" – velká poloosa dráhy v astronomických jednotkách; \"e\" – excentricita dráhy;\n\"i\" – sklon dráhy ve stupních; \"P\" – doba oběhu v rocích; – \"Typ obj.\" – klasifikace objektu do rodiny, kódy pro označení tříd:\nMBA – planetka v hlavním pásu.\n\nData použita se svolením / Data used with permission\n© IAU: Minor Planet Center.\n"}
{"id": "28686", "url": "https://cs.wikipedia.org/wiki?curid=28686", "title": "Vladimir Putin", "text": "Vladimir Putin\n\nVladimir Vladimirovič Putin (rusky ; narozen 7. října 1952 Leningrad) je ruský politik, současný prezident Ruské federace. V letech 1985–1990 byl činný jako příslušník sovětské tajné služby KGB v Německé demokratické republice. Mezi roky 1998 a 1999 působil jako ředitel Federální služby bezpečnosti (FSB). V letech 1999 a 2000 působil v úřadu premiéra, následně se ujal na dvě funkční období do roku 2008 úřadu prezidenta Ruské federace. Jedno funkční období pak strávil opět jako premiér a v roce 2012 se vrátil do úřadu prezidenta, v němž byl potvrzen volbami v březnu 2018 na šest let do roku 2024. Ideologický základ, kterým je určována podoba politického systému v Rusku v období Putinovy vlády, bývá označován jako putinismus.\n\nPo demisi ruské vlády a jejího předsedy Dmitrije Medveděva jmenoval Putin 16. ledna 2020 dosavadního vedoucího Federální daňové služby Michaila Mišustina novým premiérem.\n\nNarodil se 7. října 1952 v sovětském Leningradu. Dle svých vlastních slov byl na přání své matky pokřtěn tajně, aby o tom nevěděl jeho otec, který byl členem Komunistické strany (KSSS). Občas se spekuluje o Putinově etnickém původu. Dle některých je původem Veps. Sám nicméně na tuto otázku nikdy neodpověděl. Oba jeho rodiče byli dělníky. Otec bojoval jako voják Rudé armády ve druhé světové válce, v zimě 1942 byl těžce raněn při obraně rodného města. Matka přežila celé období německé blokády Leningradu. Putin měl i dva sourozence, narozené ve 30. letech. Jeden bratr však zemřel pár měsíců po narození a druhý zemřel na záškrt při obležení Leningradu. Putinova babička byla zabita německými vojáky a jeho strýcové z matčiny strany zahynuli na frontě.\n\n28. července 1983 se Putin oženil s Ljudmilou Alexandrovnou Škrebněvovou, učitelkou francouzštiny a španělštiny, bývalou letuškou. Mají dvě dcery: Marii, narozenou roku 1985, a Jekatěrinu, narozenou roku 1986. V prosinci 2015 se Vladimir Putin svými dcerami pochlubil před reportéry a posluchači na pravidelné výroční tiskové konferenci:\n\nV roce 2014 se však manželé rozvedli. Po rozchodu s Ludmilou byl Vladimir Putin často viděn ve společnosti ruské gymnastky Aliny Kabajevové. Později se šířily pověsti o blízkém přátelství Putina a Wendi Dengové, exmanželky mediálního magnáta Ruperta Murdocha.\n\nOd roku 2000 až do roku 2014 vlastnil fenu labradorského retrívra jménem Konni. Konni se dle všeho stala součástí jeho rodiny a často se se svým majitelem účastnila jednání nebo rozhovorů.\n\nPutin ukončil v roce 1975 studium práv na Leningradské státní univerzitě. Již v průběhu studia na vysoké škole se stal členem sovětské tajné služby KGB a Komunistické strany Sovětského svazu (KSSS). Členem KSSS zůstal až do rozpadu Sovětského svazu roku 1991. V letech 1985–1990 působil jako sovětský agent na území Německé demokratické republiky (NDR), a to v Drážďanech. Zabýval se zde především průmyslovou špionáží. Během svého pobytu v Německu dále zlepšil své znalosti němčiny. Podle zpráv hovoří tímto jazykem velmi dobře. Po zhroucení východoněmeckého režimu se Putin vrátil do SSSR a ve službách KGB dále působil na oddělení mezinárodních vztahů Leningradské státní univerzity.\n\nPutinova éra je od počátku spjata s kontrolou tisku a médií a s mocensky motivovaným bojem proti některým oligarchům, kteří se k bohatství a politickému vlivu dostali již v 90. letech. Je také spjata s pokračováním a ukončením války v Čečensku. Putin udržuje těsné vztahy s Ruskou pravoslavnou církví; za jeden ze svých úspěchů pokládá sjednocení exilové a domácí ruské pravoslavné církve v květnu 2007. Časopis \"Time\" jej v roce 2007 vyhlásil \"Osobností roku\". Za „nejnesympatičtějšího člověka na světě“ naopak označil Putina komentátor časopisu Forbes a přirovnal ho ke Stalinovi. Proti vládě Vladimira Putina se od samého počátku ohrazovala ruská opozice.\n\nPutin si začal budovat mediální obraz silného, zdravého a aktivního vůdce, což vzdáleně připomíná tzv. „kult osobnosti“ z komunistické doby. Často se objevoval v televizi při různých sportovních aktivitách, jakými jsou např. rybolov, střelba, ale i judo. Jako věřící a abstinent byl často zmiňován jako vzor pro mnohé Rusy. Putin rozvíjel dobré vztahy s dalšími světovými státníky tehdejších let. Vztahy s nimi ochladly až s plánem výstavby americké radarové a raketové základny ve střední Evropě (tj. v Polsku a Česku) a s konfliktem v Gruzii v srpnu roku 2008.\n\nV roce 1991 Putin opustil na vlastní žádost KGB a nastoupil na odbor vnějších vztahů na petrohradské radnici, kterou v té době vedl Anatolij Sobčak, dřívější předseda leningradské městské rady a po roce 1991 první demokraticky zvolený starosta Petrohradu. Během pokusu o puč proti Gorbačovovi v roce 1991 se Putin postavil na Sobčakovu a Jelcinovu stranu, což mu po potlačení puče významně pomohlo v jeho další kariéře.\n\n25. července 1998 byl jmenován šéfem ruské bezpečnostní služby FSB (nástupkyně KGB), v jejímž čele stál asi rok do srpna 1999.\n\nPutinova politická kariéra dostala impuls v letech 1999-2000, když mu bylo svěřeno řešení situace vzniklé ve spojitosti s druhou čečenskou válkou. Část čečenských separatistů v čele s Achmatem Kadyrovem přešla během druhé čečenské války na stranu Ruska a Kadyrov byl Putinem jmenován hlavou čečenské správy. Putinův tvrdý postup v této otázce ho dostal do povědomí širokých vrstev ruského obyvatelstva a zajistil mu zvýšenou popularitu. Podle názoru Tomáše Šmída, politologa fakulty sociálních studií Masarykovy univerzity, ale \"Jelcin nebo Putin vraždili Čečence a Rusy žijící v Čečensku po desetitisících\".\n\nOd 16. srpna 1999 vykonával Putin úřad premiéra, po abdikaci prezidenta Borise Jelcina 31. prosince 1999 se stal úřadujícím prezidentem. Po vítězství v prezidentských volbách 26. března 2000 se stal řádným prezidentem od 7. května téhož roku, druhé funkční období zastával po vítězství v prezidentských volbách 14. března 2004 od 7. května 2004 do 7. května 2008. Od 8. května 2008 do 7. května 2012 zastával funkci předsedy vlády. Od 7. května 2012 zastává opět funkci prezidenta RF.\nZa jeho vlády se Rusko vymanilo z 15 let trvající hospodářské krize. Nepodařilo se sice vyřešit všechny problémy svazující ruskou ekonomiku v období vlády Borise Jelcina, ale hospodářství se zbavilo některých chronických nedostatků, které je trápily. Již v prvním roce svého působení v prezidentském křesle nastartoval Putin ruskou ekonomiku tak, že experti mluvili o hospodářském zázraku. Tento vzestup ovšem úzce souvisel s tehdy stoupajícími cenami energetických surovin, hlavně zemního plynu a ropy.\n\nVelké diskuze byly okolo Putinova nástupce, žhavými kandidáty byli např. Sergej Ivanov nebo premiér Viktor Zubkov, jeho nástupcem se nakonec stal vicepremiér Dmitrij Medveděv, dlouholetý Putinův spolupracovník již od dob jeho působení v Petrohradě (Sankt-Petěrburgu). Medvěděv požádal Putina, aby se po vypršení svého prezidentského mandátu stal ruským premiérem. Sám Putin vedl svou politickou stranu Jednotné Rusko do prosincových parlamentních voleb, které strana vyhrála s výrazným ziskem 63,5 % hlasů.\n\nPutin opakovaně hodnotil velmi negativně represe Stalinova režimu, které si vyžádaly miliony obětí, a například v roce 2009 prohlásil:\n\nNapětí mezi Ruskou federací a USA vzrostlo v červnu 2013, poté co v Rusku vyhledal útočiště Edward Snowden. Odlišné pohledy se projevily rovněž po vypuknutí občanské války v Sýrii – představitelé USA tehdy označili použití chemických zbraní Asadovým režimem za důvod k vojenské intervenci – Putin následně v komentáři pro list \"The New York Times\" argumentoval, že chemické zbraně nepoužila syrská armáda, ale opoziční síly, načež se americkým a ruským diplomatům podařilo zprostředkovat dohodu, podle které byly syrské chemické zbraně zneškodněny.\n\nPoté co 22. února 2014 byl po opozičních protestech na Ukrajině ukrajinský prezident Viktor Janukovyč sesazen z funkce, podle některých názorů protiústavně, a uprchl do Ruska, odmítl Putin uznat legitimitu nově ustavené ukrajinské vlády. V noci z 22. na 23. února pak ruským bezpečnostním složkám nařídil přípravu obsazení Krymu. V březnu 2014 obsadili neoznačení ruští vojáci a proruské milice území ukrajinské autonomní oblasti Krym mimo smluvní námořní základnu a jiná stanoviště ruských ozbrojených sil. Poté bylo na Krymu uspořádáno referendum, na základě jehož výsledků Krym vyhlásil samostatnost a požádal o začlenění do Ruské federace. Západní vlády reagovaly krom jiného zavedením ekonomických sankcí vůči Rusku. 18. května 2014 prohlásil Putin, že Krym byl vždy součástí Ruska a následně schválil připojení Krymu k Ruské federaci. Poté se rozhořela válka na východní Ukrajině. Od určité fáze tohoto konfliktu začalo Rusko podle některých svědectví aktivně vojensky, materiálně a také diplomaticky podporovat separatisty na východní Ukrajině v jejich snaze vytvořit tzv. Nové Rusko. Průzkum veřejného mínění z ledna 2015, který zadal Taras Berezovec, ukrajinský politolog a stoupenec navrácení Krymu Ukrajině, zjistil že většina oslovených obyvatel Krymu podporuje připojení Krymu k Rusku.\n\nV červnu 2015 Putin ostře odmítl úvahy, že se Rusko chystá napadnout bývalé sovětské pobaltské republiky nebo jiné státy. Také obvinil Spojené státy, že tyto obavy podporují.\n\nV lednu 2016 Putin během setkání se svými příznivci ve Stavropolu kritizoval Lenina a bolševickou stranu za vraždu ruského cara a jeho rodiny a za represe proti pravoslavné církvi. Zároveň prohlásil, že když sloužil v KGB, tak věřil komunistickým ideálům o \"rovné a spravedlivé společnosti\", které se podle něj podobají tomu co hlásá bible, ale že realita života v Sovětském svazu byla ideálům socialistických utopistů hodně vzdálená. Zároveň prohlásil, že komunistické a socialistické ideje o \"rovné a spravedlivé společnosti\", které mu svým myšlenkovým obsahem připomínájí bibli, se mu líbí dodnes, a stále si uchovává stranickou legitimaci.\n\nPutin v minulosti opakovaně odsoudil stalinské represe, ale zároveň chápe sovětské vítězství pod vedením Stalina ve druhé světové válce jako otázku přežití ruského národa a na setkání ve Stavropolu řekl: \"Myslím, že kdyby neexistovala koncentrace celostátních zdrojů, Sovětský svaz by se nemohl připravit na válku s nacistickým Německem. A byla by tu velká pravděpodobnost porážky s katastrofálními důsledky pro naši státnost, pro ruský národ a další národy Sovětského svazu.\"\n\nDne 6. prosince 2017 Vladimir Putin oznámil, že v prezidentských volbách v březnu 2018 bude opět kandidovat na hlavu státu jako nezávislý kandidát. Podle některých ruských komentátorů se údajně rozhodl pro tuto možnost, aby byl vnímán jako nadstranický kandidát.\n\nPutin byl v úřadu prezidenta Ruské federace potvrzen volbami v březnu 2018 na šest let do roku 2024.\n\nPo demisi ruské vlády a jejího předsedy Dmitrije Medveděva jmenoval Putin 16. ledna 2020 dosavadního vedoucího Federální daňové služby Michaila Mišustina novým premiérem. Medveděv se stal místopředsedou Bezpečnostní rady státu, které sám Putin předsedá.\n\nKrátkou dobu po nástupu Theresy Mayové do funkce premiérky a po referendu o brexitu se rýsovalo zlepšení do té doby špatného vztahu mezi Spojeným královstvím a Ruskem. Mayová požádala o telefonický rozhovor s Putinem, který se uskutečnil dne 10. srpna 2016, a chtěla se s ním setkat na summitu G20 začátkem září 2016 v Číně.\n\nKoncem června 2015 se uskutečnil telefonický rozhovor prezidentů Putina a Baracka Obamy, který byl jejich prvním od února 2015. Při tomto hovoru vyzval Obama ruského prezidenta, aby stáhl vojáky a válečnou výzbroj z východní Ukrajiny. O Putinově odpovědi nebylo nic sděleno. Oba prezidenti se dohodli na tom, že se v blízké budoucnosti sejdou zástupce ruského ministra zahraničí Grigorij Karasin a americká pověřenkyně pro evropské záležitosti Victoria Nuland, aby vyjednávali o řešení ukrajinského konfliktu. Hovořili spolu i o dalších otázkách, jako je válka proti Islámskému státu.\n\nPo vítězství Donalda Trumpa ve volbách prezidenta USA 2016 se rýsovala nová kapitola v rusko-amerických vztazích. Dne 14. listopadu 2016 se uskutečnil první telefonický rozhovor mezi prezidentem Putinem a zvoleným prezidentem USA Trumpem. Oba politikové si navzájem slíbili, že budou konstruktivně spolupracovat. Putin nabídl Trumpovi partnerský dialog za předpokladu vzájemného respektu a nevměšování se do záležitostí druhé strany. Oba se shodli na tom, že dosavadní vztahy obou zemí nejsou uspokojivé. Podle prohlášení Kremlu se musí obě strany „vrátit k pragmatické spolupráci k oboustrannému užitku, která zohlední zájmy obou států a bezpečnost a stabilitu ve světě“. Zvláště musí být propojeno úsilí obou států v boji proti mezinárodnímu terorismu a extremismu. Trumpův tým se vyjádřil, že zvolený prezident si přeje „silné a trvalé vztahy s Ruskem“.\n\nV dubnu 2019 Putin prohlásil, že Rusko má s Donaldem Trumpem „mnoho neshod. Jeho vláda zavedla vůči Rusku řadu sankcí, se kterými nesouhlasíme a nikdy je nepřijmeme, protože je považujeme za kontraproduktivní.“ O snaze amerických demokratů sesadit prezidenta Trumpa z funkce uvedl: „Co dělají skupiny, které útočí na legitimně zvoleného prezidenta? Nesouhlasí s volbou amerického lidu. Je to krize politického systému, jakou jsme v historii USA nikdy neviděli.“\n\nBývalý americký poradce pro národní bezpečnost a poté státní sekretář (ministr zahraničních věcí) Henry Kissinger, který působil v administrativě prezidenta USA Richarda Nixona, analyzoval tyto vztahy na samém počátku krymské krize v březnu 2014 takto:\n\n„Příliš často je ukrajinská otázka stavěna jako střet (dvou možností): zda se Ukrajina připojí k Východu nebo k Západu. Ale pokud má Ukrajina přežít a vzkvétat, nesmí být základnou jedné z těchto stran proti druhé - měla by fungovat jako most mezi nimi ... Rusko musí akceptovat, že snaha vnucovat Ukrajině status jeho satelita a tím opět posouvat hranice Ruska by odsoudilo Moskvu k opakování sebenaplňujících cyklů recipročních napětí s Evropou a Spojenými státy. Západ musí pochopit, že pro Rusko nemůže Ukrajina nikdy být pouhou cizí zemí. Ruské dějiny začaly tam, co bylo zváno Kyjevskou Rusí. Vzniklo tam ruské náboženství ... Ukrajina byla součástí Ruska po celá staletí, a jejich dějiny se již předtím prolínaly ... Několik z nejdůležitějších bitev za ruskou svobodu, počínaje bitvou u Poltavy v roce 1709, bylo vybojováno na ukrajinské půdě. Černomořská flota - prostředek Ruska k projekci jeho moci do Středozemního moře - má svou základnu v Sevastopolu, na Krymu, na podkladě dlouhodobého nájmu ... Západ a Rusko nejednají podle těchto principů a situaci zhoršují. Pro západ není politikou démonizace Vladimira Putina, to je alibi pro její absenci“.\n\nIzraelský prezident Re'uven Rivlin zrušil koncem února 2016 svoji plánovanou návštěvu Austrálie, která měla začít 13. března. Rivlinova kancelář to zdůvodnila tím, že prezident nemohl odmítnout pozvání Vladimira Putina ve chvíli, kdy se na mezinárodní úrovni jednalo o zastavení palby v Sýrii.\n\nO setkání Rivlina s Putinem v moskevském Kremlu 16. března 2016 napsal korespondent izraelských novin Haaretz Barak Ravid krátkou zprávu již téhož dne. V ní vyzdvihl, že podle Rivlinova sdělení plánuje izraelský premiér Benjamin Netanjahu rovněž brzkou cestu do Moskvy.\n\nPrezident Putin má v médiích obraz jakéhosi „drsného chlapíka“, který si libuje ve sportu či v outdoorových aktivitách a demonstruje svou fyzickou zdatnost účastí na neobvyklých nebo nebezpečných počínáních, jako jsou extrémní sporty či interakce s divokými zvířaty. Například roku 2007 deník \"Komsomolskaja pravda\" otiskl Putinovu fotografii s vyholenou hrudí, jak na Sibiři rybaří, pod titulkem: \"Buď jako Putin.\"\n\nFotografie z jeho různých akcí jsou součástí „vztahů s veřejností“. Podle časopisu \"Wired\" si Putin „záměrně pěstuje jakousi \"macho\" image s prvky superhrdiny“. Některé z jeho aktivit byly kritizovány.\n\nMezi pozoruhodné příklady Putinových akcí patří: lety ve vojenských proudových letounech, předvádění bojových umění, jízda na koni či raftu, rybaření a plavání ve studených sibiřských řekách, sestupy s ponorkou do hlubokých vod, střelba na tygra či ledního medvěda uspávací municí, jízda na motorce, kopilotování požárního letounu, který vrhá vodu na požár, střelba z kuše na velryby, pilotáž závodního automobilu, potápění se v archeologické oblasti, pokusy vést ohrožené jeřáby za motorovým rogalem a lov velké ryby. Jeho zatím poslední číslo byl exhibiční hokejový zápas s bývalými hokejovými hvězdami 16. května 2015 v Soči, ve kterém nastřílel 8 gólů. Stál před bránou a očekával přihrávky povětšinou od Pavla Bureho a Valerije Kamenského. Pomohl tak týmu k výhře 18:6\n\n11. prosince 2010 na charitativním koncertě pro děti v Petrohradě Putin v doprovodu piana zazpíval píseň \"Blueberry Hill\". Na koncertě bylo přítomno množství hvězd z Hollywoodu i Evropy jako např. Kevin Costner, Sharon Stone, Alain Delon a Gérard Depardieu. Na stejné události (ale i dalších) Putin hraje vlasteneckou píseň ze svého oblíbeného sovětského špionážního filmu \"Štít a meč\".\n\nPutinova kresba \"\"Узор на заиндевевшем окне\"\" (\"Vzor na jinovatkou porostlém okně\"), kterou namaloval během vánočních trhů 26. prosince 2008, se stala atrakcí charitativní aukce v Petrohradě a byla prodána za 37 milionů rublů. Doba vytvoření malby se shodovala s rusko-ukrajinským sporem o plyn v roce 2009, kdy byla řada evropských zemí uprostřed lednových mrazů ponechána osudu bez ruského plynu.\n\nExistuje i množství písní o Putinovi. Mezi ty známější patří: \"[I Want] A Man Like Putin\" od skupiny Singing Together, \"Horoscope (Putin, Don't Piss!)\" skupiny Uma2rman, \"Go Hard Like Vladimir Putin\" od K. Kinga a Beniho Maniaci, \"VVP\" od tádžického zpěváka Tolibdžona Kurbanchanova, \"Our Madhouse is Voting for Putin\" od Working Faculty a \"A Song About Putin\" (\"píseň o Putinovi\") - protestsong od skupiny veteránů ruských výsadkových vojsk. Dále výše zmíněná \"Putin chujlo!\", zpočátku rozšířená na Ukrajině a poté do ostatních zemí.\n\nPutinovo jméno i obraz jsou široce užívány jako reklama i jako značky produktů. Mezi příklady patří vodka Putinka, konzerovované jídlo PuTin, kaviár \"Gorbuša Putina\" a řada triček s jeho obrazem.\n\nPutin se také stal předmětem vtipů a \"častušek\" jako např. písně \"Před Putinem zde nebyl orgasmus\", která se objevila ve filmu \"Deň vyborov\".\n\nPutin se také zjevil v dětské omalovánce \"Vova a Dima\" (vydané u příležitosti jeho 59. narozenin), kde je spolu s Medveděvem popisován jako příkladný, dobře se chovající malý chlapec. Také existuje \"Superputin\" - série online komiksů, kde je opět s Medvěděvem vyobrazen jako superhrdina, dále jako troll a ork ve hře \"World of Warcraft\".\n\nVladimir Putin byl dále vyobrazen internetovou osobností Nice Peter v jeho řadě na serveru YouTube \"Epic Rap Battles of History\" ve finální epizodě druhé řady, \"Rasputin vs. Stalin\" (vysílané 22. dubna 2013).\n\nRuský film s názvem \"A Kiss not for Press\" měl premiéru v roce 2008 na DVD. Film je založený na biografii Vladimira Putina a jeho manželky Ljudmily.\n\nV listopadu 2006 byl Putin médii obviněn z odpovědnosti za smrt bývalého důstojníka tajných služeb KGB a FSB, který přeběhl k britské MI6, a pozdějšího ostrého kritika jeho politiky Alexandra Litviněnka.\n\nPutin byl kritizován za autoritářský styl vládnutí, za postup během druhé války v Čečensku, nebo za údajně opulentní životní styl a korupci. V roce 2011 po znovuzvolení Putina ruským prezidentem zasáhly Rusko masivní povolebních protesty, které byly největší od rozpadu Sovětského svazu.\n\nDne 27. února 2015 byl v Moskvě zastřelen neznámým pachatelem Boris Němcov. Stalo se tak dva dny před plánovaným masovým opozičním protestem a 17 dní poté, co Němcov veřejně projevil obavu, že ho „Putin nechá zabít za jeho kritiku role Ruska v ukrajinském konfliktu“. Putin tuto vraždu prohlásil za cílenou provokaci, odsoudil ji a nařídil její důkladné vyšetření a objasnění. V červenci 2017 byl za vraždu odsouzen Čečenec Zaur Dadajev a čtyři spolupachatelé. Spojitost mezi vraždou Němcova a Putinem nebyla prokázána.\n\nPodle průzkumu, který provedla v květnu 2019 státní agentura VCIOM, důvěra Rusů v Putina klesla na 31,7 %, což bylo nejméně od roku 2006. Mezi důvody poklesu popularity byly uváděny „únava z prezidenta“, ekonomické problémy Ruska nebo důchodová reforma, která zvýšila věk pro odchod do důchodu. Zároveň však údajně 66 % respondentů schvalovalo Putinovu politiku a nad tímto nesouladem vyjádřil Putinův mluvčí Peskov podivení. Agentura VCIOM následně upravila metodiku a v novém průzkumu zjistila, že prezidentovi důvěřuje 72,3 % dotázaných lidí, což se blíží i zjištěním jediné nezávislé sociologické agentury v Rusku Levada. \n\nV souvislosti s ukrajinskou krizí a později ruskou vojenskou intervencí na Ukrajině začali fotbaloví fanoušci FK Metalist Charkov a FK Šachtar Doněck při pochodu Charkovem v březnu 2014 během společného zápasu veřejně prozpěvovat píseň Putin chujlo! s velmi negativním a vulgárně urážlivým vyzněním. Popěvek se (i jako pouhé úsloví) záhy stal populárním u odpůrců Putina především na Ukrajině. Část veřejnosti postup Ruska v souvislosti s Ukrajinou přirovnávala k postupu nacistického Německa v českém pohraničí při anexi Sudet. Putina přirovnávala k Hitlerovi a přezdívala mu Putler. Postup Ruska na Ukrajině byl také přirovnáván k turecké okupaci Severního Kypru v roce 1974.\n\nBývalý americký poradce pro národní bezpečnost a poté státní sekretář (ministr zahraničních věcí) Henry Kissinger, který působil v administrativě prezidenta USA Richarda Nixona, kritizoval začátkem března 2014 „démonizaci Putina“ v západních médiích. Podle něj není tato démonizace cílenou politikou Západu, ale naopak absencí politiky. Podle Kissingera nesou vinu za rozpoutání ukrajinské krize jak Západ tak ruský prezident Putin, protože se obě strany snažily přetáhnout Ukrajinu plně do sféry svého vlastního vlivu a ignorovaly skutečnost, že Ukrajina je rozdělená na proruský východ země a na proevropský západ Ukrajiny.\n\nPrezident Putin se po referendu o připojení Krymu k Rusku mnohokrát odvolával na kosovský precedens a na rozhodnutí Mezinárodního soudního dvora v Haagu z roku 2010, podle kterého nebylo jednostranné vyhlášení nezávislosti Kosova na Srbsku v únoru 2008 porušením mezinárodního práva. Ruský opoziční politik a jeden z vůdců protivládních protestů v Rusku v letech 2012-2013 Vladimir Ryžkov vyslovil právnické pochybnosti o uznatelnosti tohoto aktu.\n\n\n"}
{"id": "28688", "url": "https://cs.wikipedia.org/wiki?curid=28688", "title": "Seznam planetek 76251-76500", "text": "Seznam planetek 76251-76500\n\nPoznámky: \"Prov. ozn.\" – první provizorní označení planetky; \"Abs. mag.\" – absolutní hvězdná velikost;\n\"a\" – velká poloosa dráhy v astronomických jednotkách; \"e\" – excentricita dráhy;\n\"i\" – sklon dráhy ve stupních; \"P\" – doba oběhu v rocích; – \"Typ obj.\" – klasifikace objektu do rodiny, kódy pro označení tříd:\nMBA – planetka v hlavním pásu.\n\nData použita se svolením / Data used with permission\n© IAU: Minor Planet Center.\n"}
{"id": "28689", "url": "https://cs.wikipedia.org/wiki?curid=28689", "title": "Seznam planetek 76501-76750", "text": "Seznam planetek 76501-76750\n\nPoznámky: \"Prov. ozn.\" – první provizorní označení planetky; \"Abs. mag.\" – absolutní hvězdná velikost;\n\"a\" – velká poloosa dráhy v astronomických jednotkách; \"e\" – excentricita dráhy;\n\"i\" – sklon dráhy ve stupních; \"P\" – doba oběhu v rocích; – \"Typ obj.\" – klasifikace objektu do rodiny, kódy pro označení tříd:\nHLD – Hildina skupina,\nMBA – planetka v hlavním pásu.\n\nData použita se svolením / Data used with permission\n© IAU: Minor Planet Center.\n"}
{"id": "28691", "url": "https://cs.wikipedia.org/wiki?curid=28691", "title": "Seznam planetek 76751-77000", "text": "Seznam planetek 76751-77000\n\nPoznámky: \"Prov. ozn.\" – první provizorní označení planetky; \"Abs. mag.\" – absolutní hvězdná velikost;\n\"a\" – velká poloosa dráhy v astronomických jednotkách; \"e\" – excentricita dráhy;\n\"i\" – sklon dráhy ve stupních; \"P\" – doba oběhu v rocích; – \"Typ obj.\" – klasifikace objektu do rodiny, kódy pro označení tříd:\nBIN – binární planetka,\nCNT – skupina kentaurů,\nHLD – Hildina skupina,\nJUT – Jupiterův troján,\nMBA – planetka v hlavním pásu.\n\nData použita se svolením / Data used with permission\n© IAU: Minor Planet Center.\n"}
{"id": "28692", "url": "https://cs.wikipedia.org/wiki?curid=28692", "title": "Seznam planetek 77001-77250", "text": "Seznam planetek 77001-77250\n\nPoznámky: \"Prov. ozn.\" – první provizorní označení planetky; \"Abs. mag.\" – absolutní hvězdná velikost;\n\"a\" – velká poloosa dráhy v astronomických jednotkách; \"e\" – excentricita dráhy;\n\"i\" – sklon dráhy ve stupních; \"P\" – doba oběhu v rocích; – \"Typ obj.\" – klasifikace objektu do rodiny, kódy pro označení tříd:\nMBA – planetka v hlavním pásu.\n\nData použita se svolením / Data used with permission\n© IAU: Minor Planet Center.\n"}
{"id": "28693", "url": "https://cs.wikipedia.org/wiki?curid=28693", "title": "Seznam planetek 77251-77500", "text": "Seznam planetek 77251-77500\n\nPoznámky: \"Prov. ozn.\" – první provizorní označení planetky; \"Abs. mag.\" – absolutní hvězdná velikost;\n\"a\" – velká poloosa dráhy v astronomických jednotkách; \"e\" – excentricita dráhy;\n\"i\" – sklon dráhy ve stupních; \"P\" – doba oběhu v rocích; – \"Typ obj.\" – klasifikace objektu do rodiny, kódy pro označení tříd:\nMBA – planetka v hlavním pásu.\n\nData použita se svolením / Data used with permission\n© IAU: Minor Planet Center.\n"}
{"id": "28695", "url": "https://cs.wikipedia.org/wiki?curid=28695", "title": "Seznam planetek 77501-77750", "text": "Seznam planetek 77501-77750\n\nPoznámky: \"Prov. ozn.\" – první provizorní označení planetky; \"Abs. mag.\" – absolutní hvězdná velikost;\n\"a\" – velká poloosa dráhy v astronomických jednotkách; \"e\" – excentricita dráhy;\n\"i\" – sklon dráhy ve stupních; \"P\" – doba oběhu v rocích; – \"Typ obj.\" – klasifikace objektu do rodiny, kódy pro označení tříd:\nHLD – Hildina skupina,\nMBA – planetka v hlavním pásu.\n\nData použita se svolením / Data used with permission\n© IAU: Minor Planet Center.\n"}
{"id": "28696", "url": "https://cs.wikipedia.org/wiki?curid=28696", "title": "Seznam planetek 77751-78000", "text": "Seznam planetek 77751-78000\n\nPoznámky: \"Prov. ozn.\" – první provizorní označení planetky; \"Abs. mag.\" – absolutní hvězdná velikost;\n\"a\" – velká poloosa dráhy v astronomických jednotkách; \"e\" – excentricita dráhy;\n\"i\" – sklon dráhy ve stupních; \"P\" – doba oběhu v rocích; – \"Typ obj.\" – klasifikace objektu do rodiny, kódy pro označení tříd:\nHLD – Hildina skupina,\nJUT – Jupiterův troján,\nMBA – planetka v hlavním pásu.\n\nData použita se svolením / Data used with permission\n© IAU: Minor Planet Center.\n"}
{"id": "28697", "url": "https://cs.wikipedia.org/wiki?curid=28697", "title": "Seznam planetek 78001-78250", "text": "Seznam planetek 78001-78250\n\nPoznámky: \"Prov. ozn.\" – první provizorní označení planetky; \"Abs. mag.\" – absolutní hvězdná velikost;\n\"a\" – velká poloosa dráhy v astronomických jednotkách; \"e\" – excentricita dráhy;\n\"i\" – sklon dráhy ve stupních; \"P\" – doba oběhu v rocích; – \"Typ obj.\" – klasifikace objektu do rodiny, kódy pro označení tříd:\nHLD – Hildina skupina,\nMBA – planetka v hlavním pásu.\n\nData použita se svolením / Data used with permission\n© IAU: Minor Planet Center.\n"}
{"id": "28698", "url": "https://cs.wikipedia.org/wiki?curid=28698", "title": "Seznam planetek 78251-78500", "text": "Seznam planetek 78251-78500\n\nPoznámky: \"Prov. ozn.\" – první provizorní označení planetky; \"Abs. mag.\" – absolutní hvězdná velikost;\n\"a\" – velká poloosa dráhy v astronomických jednotkách; \"e\" – excentricita dráhy;\n\"i\" – sklon dráhy ve stupních; \"P\" – doba oběhu v rocích; – \"Typ obj.\" – klasifikace objektu do rodiny, kódy pro označení tříd:\nHLD – Hildina skupina,\nMBA – planetka v hlavním pásu.\n\nData použita se svolením / Data used with permission\n© IAU: Minor Planet Center.\n"}
{"id": "28699", "url": "https://cs.wikipedia.org/wiki?curid=28699", "title": "Seznam planetek 78501-78750", "text": "Seznam planetek 78501-78750\n\nPoznámky: \"Prov. ozn.\" – první provizorní označení planetky; \"Abs. mag.\" – absolutní hvězdná velikost;\n\"a\" – velká poloosa dráhy v astronomických jednotkách; \"e\" – excentricita dráhy;\n\"i\" – sklon dráhy ve stupních; \"P\" – doba oběhu v rocích; – \"Typ obj.\" – klasifikace objektu do rodiny, kódy pro označení tříd:\nMBA – planetka v hlavním pásu.\n\nData použita se svolením / Data used with permission\n© IAU: Minor Planet Center.\n"}
{"id": "28700", "url": "https://cs.wikipedia.org/wiki?curid=28700", "title": "Seznam planetek 78751-79000", "text": "Seznam planetek 78751-79000\n\nPoznámky: \"Prov. ozn.\" – první provizorní označení planetky; \"Abs. mag.\" – absolutní hvězdná velikost;\n\"a\" – velká poloosa dráhy v astronomických jednotkách; \"e\" – excentricita dráhy;\n\"i\" – sklon dráhy ve stupních; \"P\" – doba oběhu v rocích; – \"Typ obj.\" – klasifikace objektu do rodiny, kódy pro označení tříd:\nCNT – skupina kentaurů,\nHLD – Hildina skupina,\nMBA – planetka v hlavním pásu.\n\nData použita se svolením / Data used with permission\n© IAU: Minor Planet Center.\n"}
{"id": "28701", "url": "https://cs.wikipedia.org/wiki?curid=28701", "title": "Seznam planetek 79001-79250", "text": "Seznam planetek 79001-79250\n\nPoznámky: \"Prov. ozn.\" – první provizorní označení planetky; \"Abs. mag.\" – absolutní hvězdná velikost;\n\"a\" – velká poloosa dráhy v astronomických jednotkách; \"e\" – excentricita dráhy;\n\"i\" – sklon dráhy ve stupních; \"P\" – doba oběhu v rocích; – \"Typ obj.\" – klasifikace objektu do rodiny, kódy pro označení tříd:\nHLD – Hildina skupina,\nMBA – planetka v hlavním pásu.\n\nData použita se svolením / Data used with permission\n© IAU: Minor Planet Center.\n"}
{"id": "28702", "url": "https://cs.wikipedia.org/wiki?curid=28702", "title": "Seznam planetek 79251-79500", "text": "Seznam planetek 79251-79500\n\nPoznámky: \"Prov. ozn.\" – první provizorní označení planetky; \"Abs. mag.\" – absolutní hvězdná velikost;\n\"a\" – velká poloosa dráhy v astronomických jednotkách; \"e\" – excentricita dráhy;\n\"i\" – sklon dráhy ve stupních; \"P\" – doba oběhu v rocích; – \"Typ obj.\" – klasifikace objektu do rodiny, kódy pro označení tříd:\nBIN – binární planetka,\nCBW – kubewano,\nHLD – Hildina skupina,\nJUT – Jupiterův troján,\nMBA – planetka v hlavním pásu.\n\nData použita se svolením / Data used with permission\n© IAU: Minor Planet Center.\n"}
{"id": "28703", "url": "https://cs.wikipedia.org/wiki?curid=28703", "title": "Seznam planetek 79501-79750", "text": "Seznam planetek 79501-79750\n\nPoznámky: \"Prov. ozn.\" – první provizorní označení planetky; \"Abs. mag.\" – absolutní hvězdná velikost;\n\"a\" – velká poloosa dráhy v astronomických jednotkách; \"e\" – excentricita dráhy;\n\"i\" – sklon dráhy ve stupních; \"P\" – doba oběhu v rocích; – \"Typ obj.\" – klasifikace objektu do rodiny, kódy pro označení tříd:\nHLD – Hildina skupina,\nMBA – planetka v hlavním pásu.\n\nData použita se svolením / Data used with permission\n© IAU: Minor Planet Center.\n"}
{"id": "28704", "url": "https://cs.wikipedia.org/wiki?curid=28704", "title": "Seznam planetek 79751-80000", "text": "Seznam planetek 79751-80000\n\nPoznámky: \"Prov. ozn.\" – první provizorní označení planetky; \"Abs. mag.\" – absolutní hvězdná velikost;\n\"a\" – velká poloosa dráhy v astronomických jednotkách; \"e\" – excentricita dráhy;\n\"i\" – sklon dráhy ve stupních; \"P\" – doba oběhu v rocích; – \"Typ obj.\" – klasifikace objektu do rodiny, kódy pro označení tříd:\nCBW – kubewano,\nCNT – skupina kentaurů,\nMBA – planetka v hlavním pásu.\n\nData použita se svolením / Data used with permission\n© IAU: Minor Planet Center.\n"}
{"id": "28705", "url": "https://cs.wikipedia.org/wiki?curid=28705", "title": "Seznam planetek 80001-80250", "text": "Seznam planetek 80001-80250\n\nPoznámky: \"Prov. ozn.\" – první provizorní označení planetky; \"Abs. mag.\" – absolutní hvězdná velikost;\n\"a\" – velká poloosa dráhy v astronomických jednotkách; \"e\" – excentricita dráhy;\n\"i\" – sklon dráhy ve stupních; \"P\" – doba oběhu v rocích; – \"Typ obj.\" – klasifikace objektu do rodiny, kódy pro označení tříd:\nJUT – Jupiterův troján,\nMBA – planetka v hlavním pásu.\n\nData použita se svolením / Data used with permission\n© IAU: Minor Planet Center.\n"}
{"id": "28706", "url": "https://cs.wikipedia.org/wiki?curid=28706", "title": "Seznam planetek 80251-80500", "text": "Seznam planetek 80251-80500\n\nPoznámky: \"Prov. ozn.\" – první provizorní označení planetky; \"Abs. mag.\" – absolutní hvězdná velikost;\n\"a\" – velká poloosa dráhy v astronomických jednotkách; \"e\" – excentricita dráhy;\n\"i\" – sklon dráhy ve stupních; \"P\" – doba oběhu v rocích; – \"Typ obj.\" – klasifikace objektu do rodiny, kódy pro označení tříd:\nJUT – Jupiterův troján,\nMBA – planetka v hlavním pásu.\n\nData použita se svolením / Data used with permission\n© IAU: Minor Planet Center.\n"}
{"id": "28707", "url": "https://cs.wikipedia.org/wiki?curid=28707", "title": "Jacques Chirac", "text": "Jacques Chirac\n\nJacques René Chirac (29. listopadu 1932 Paříž – 26. září 2019, Paříž) byl francouzský politik. Byl zvolen do funkce francouzského prezidenta v letech 1995 a 2002. Svůj poslední mandát 22. prezidenta Francouzské republiky ukončil 16. května 2007.\n\n\nObviněný ze zpronevěry, jíž se dopustil tím, že jako starosta Paříže zaměstnával osoby pracující pro jeho politickou stranu RPR, stanul 7. března 2011 před pařížským soudem. Proces skončil 15. prosince 2011 Chiracovým odsouzením na dva roky. Od od výkonu trestu však bylo, s přihlédnutím k věku, zdravotnímu stavu a s respektem k bývalé hlavě státu upuštěno.\n\n\nNa pozvání Saddáma Husajna (tehdejšího vicepresidenta Iráku, \"de facto\" diktátora), odjel Chirac v roce 1975 do Bagdádu na oficiální návštěvu. Tehdy Saddám schválil dohodu, která udělila francouzským ropným společnostem řadu výhod a třiadvacetiprocentní podíl na irácké ropě. V rámci této dohody Francie prodala Iráku jaderný reaktor Osirak, určený k testování jaderných materiálů. Izrael považoval reaktor za vážnou bezpečnostní hrozbu, proto Izraelské vojenské letectvo provedlo 7. června 1981 preemptivní úder na dokončené, ale nezprovozněné jaderné zařízení. Tím rozhněvalo francouzské oficiální kruhy a vzbudilo nevoli Rady bezpečnosti OSN.\n\n"}
{"id": "28708", "url": "https://cs.wikipedia.org/wiki?curid=28708", "title": "Seznam planetek 80501-80750", "text": "Seznam planetek 80501-80750\n\nPoznámky: \"Prov. ozn.\" – první provizorní označení planetky; \"Abs. mag.\" – absolutní hvězdná velikost;\n\"a\" – velká poloosa dráhy v astronomických jednotkách; \"e\" – excentricita dráhy;\n\"i\" – sklon dráhy ve stupních; \"P\" – doba oběhu v rocích; – \"Typ obj.\" – klasifikace objektu do rodiny, kódy pro označení tříd:\nJUT – Jupiterův troján,\nMBA – planetka v hlavním pásu.\n\nData použita se svolením / Data used with permission\n© IAU: Minor Planet Center.\n"}
{"id": "28709", "url": "https://cs.wikipedia.org/wiki?curid=28709", "title": "Seznam planetek 80751-81000", "text": "Seznam planetek 80751-81000\n\nPoznámky: \"Prov. ozn.\" – první provizorní označení planetky; \"Abs. mag.\" – absolutní hvězdná velikost;\n\"a\" – velká poloosa dráhy v astronomických jednotkách; \"e\" – excentricita dráhy;\n\"i\" – sklon dráhy ve stupních; \"P\" – doba oběhu v rocích; – \"Typ obj.\" – klasifikace objektu do rodiny, kódy pro označení tříd:\nBIN – binární planetka,\nCBW – kubewano,\nMBA – planetka v hlavním pásu.\n\nData použita se svolením / Data used with permission\n© IAU: Minor Planet Center.\n"}
{"id": "28711", "url": "https://cs.wikipedia.org/wiki?curid=28711", "title": "Alžběta II.", "text": "Alžběta II.\n\nAlžběta II. (anglicky Elizabeth II, celým jménem Elizabeth Alexandra Mary; * 21. dubna 1926 Mayfair, Londýn) je v současné době vládnoucí královna šestnácti nezávislých států označovaných jako Commonwealth realm. Jedná se o státy Antigua a Barbuda, Austrálie, Bahamy, Barbados, Belize, Grenada, Jamajka, Kanada, Nový Zéland, Papua-Nová Guinea, Svatý Kryštof a Nevis, Svatá Lucie, Svatý Vincenc a Grenadiny, Šalomounovy ostrovy, Tuvalu a Spojené království Velké Británie a Severního Irska. V každé této zemi je považována za panovnici samostatného státu a plnění královských povinností pro každou zemi je oddělené. Je také nejvyšší představitelkou anglikánské církve a donedávna byla hlavou Commonwealthu. V této druhé funkci ji 20. dubna 2018 na její přání nahradil Charles, princ z Walesu). I přes velký počet svých funkcí zasahuje královna do politiky v souladu s britským zvykovým právem jen výjimečně.\n\nBritskou královnou se stala po smrti svého otce Jiřího VI. 6. února 1952. V dlouhém období její vlády došlo k zániku Britského impéria (proces, který byl zahájen již za jejího otce) a následnému vzniku Commonwealthu. Poté, co britské kolonie získávaly nezávislost, se stala královnou několika nově osamostatněných zemí. Některé z nich později změnily svůj status na republiku. V září 2015 překonala v délce vlády svoji praprababičku, britskou královnu a indickou císařovnu Viktorii, a stala se tak nejdéle vládnoucím panovníkem v anglických a britských dějinách.\n\nAlžběta, pocházející z windsorské dynastie, se roku 1947 provdala za Philipa, vévodu z Edinburghu, se kterým má čtyři děti. V současnosti je také osminásobnou prababičkou. \n\nNarodila se 21. dubna 1926 jako nejstarší dcera prince Alberta (později krále Jiřího VI.) a jeho ženy Elizabeth. Přišla na svět císařským řezem. Měla jediného sourozence, princeznu Margaret.\n\nPo narození byla třetí v pořadí nástupnictví na trůnu po svém strýci Eduardovi a svém otci. Tehdy se ale nezdálo pravděpodobné, že by na trůn skutečně nastoupila, protože se předpokládalo, že se nástupcem krále Jiřího V. stane její strýc Eduard, který se ožení a bude mít potomky. Po smrti jejího dědečka Jiřího V. se sice stal panovníkem její strýc jako král Eduard VIII., ale ještě tentýž rok kvůli snaze oženit se s dvakrát rozvedenou ženou (Wallis Simpsonovou) abdikoval a britským králem se tak roku 1936 stal jeho bratr a Alžbětin otec Jiří VI. Alžběta se tímto aktem dostala do postavení následnice trůnu.\n\nAby se mohla princezna Alžběta stýkat s ostatními děvčaty svého věku, byla otevřena dívčí škola (založená na principu podobném skautskému hnutí) organizovaná Buckinghamským palácem. Zde se učila přednášet, plavat, tančit, jezdit na koni, vařit, starat se o děti a vyšívat. Královna se dodnes zajímá o skautské hnutí a od roku 1952 je patronkou Skautské asociace.\n\nJako dorůstající dívka kromě toho dostávala soukromou výuku o britských dějinách a ústavním právu. Jejím učitelem těchto předmětů byl Henry Marten, profesor na chlapecké internátní střední škole Eton College. Otázky anglikánského náboženství s ní osobně probíral arcibiskup canterburský. Učila se také moderní jazyky, takže mj. dokonale ovládá francouzštinu. \n\nAlžběta zřejmě poprvé potkala svého budoucího manžela, Philipa, prince řeckého a dánského, v období mezi lety 1934 až 1937. Po setkání ve škole královského námořnictva v Dartmouthu v červnu 1939 se do něho zamilovala a oba si začali posílat dopisy.\n\nJejí matka, královna Elizabeth, zemřela v roce 2002 ve věku 101 let.\n\nOd září 1939, kdy vypukla druhá světová válka, až do Vánoc téhož roku pobývala se svou sestrou na zámku Balmoral ve Skotsku. Poté se přesunuly do Sandringham House v Norfolku a od května roku 1940 bydlely na Windsorském hradu. Existovaly plány pro evakuaci obou princezen spolu s jejich rodiči do Kanady. Tento plán nebyl nikdy realizován, neboť jak se vyjádřila jejich matka: \"„Mé děti nikdy neodcestují beze mě. Já nikdy neodejdu bez svého manžela krále. A král zemi neopustí.“\"\n\nRoku 1945 doprovázela své rodiče na cestě po Commonwealthu, na které pro ni byl připravován oddělený program, například slavnostní přehlídka kanadských pilotek. V únoru 1945 (v necelých 19 letech) se připojila k ženskému pomocnému sboru jako nižší důstojnice Alžběta Windsorová. Cvičila se v řízení a údržbě vojenských nákladních vozidel a dosáhla funkce mladší velitelky. V současnosti je jediným žijícím panovníkem, který v době druhé světové války sloužil v uniformě.\n\nNa konci války při oslavách míru se princezna Alžběta a její sestra princezna Margaret anonymně připojily k oslavujícím davům v ulicích Londýna.\n\nKorunní princezna Alžběta se dne 20. listopadu 1947 provdala za svého vzdáleného příbuzného, prapravnuka královny Viktorie, prince Philipa. Její manžel se vzdal svých řeckých a dánských šlechtických titulů a krátce po svatbě obdržel hodnost královského prince a vévody z Edinburghu.\n\nSňatek princezny Alžběty s Philippem Mountbattenem se nevyhnul kritice. Philip byl jiného vyznání, byl bez finančních prostředků a některé jeho sestry se vdaly za německé šlechtice s vazbou na nacistické hnutí. Země Commonwealthu se ještě úplně nevzpamatovaly ze zpustošení válkou, stále ještě byl uplatňován přídělový systém a Alžběta musela ušetřit z přídělových kupónů na látku pro své svatební šaty. Nicméně sňatek byl chápán jako první záblesk obnovy země. Alžběta a Philip obdrželi z celého světa asi 2500 svatebních darů.\n\nPrvní potomek, syn Charles, se narodil 14. listopadu 1948. Druhé dítě, dcera Anna, se narodilo roku 1950.\n\nPo svatbě si pár pronajal dům Windlesham Moor a od 4. července 1949 bydlel v Clarence House. V letech 1949 až 1951 trávil Philip určitá období na Maltě, kde sloužil jako námořní důstojník, Alžběta tam s ním často pobývala. Žili v domě Philipova strýce lorda Mountbattena, zatímco děti zůstávaly v Británii.\n\nZdraví krále Jiřího VI. se roku 1951 zhoršilo a Alžběta ho často zastupovala na společenských událostech. V říjnu cestovala do Kanady a navštívila i prezidenta Spojených států Harryho Trumana. Na počátku roku 1952 vyrazila se svým manželem na cestu do Austrálie a na Nový Zéland s plánovanou zastávkou v Keni. Tam ji 6. února zastihla zpráva o úmrtí jejího otce. Alžběta byla v různých zemích Commonwealthu prohlášena královnou. Manželský pár přerušil svou cestu a vrátil se zpět do Anglie.\n\nNavzdory úmrtí královniny babičky Marie dne 24. března 1953 se, v souladu s Mariiným přáním, konala 2. června korunovace ve Westminsterském opatství. Televizní přenos z korunovace sledovalo přibližně 20 miliónů obyvatel Velké Británie a dalších asi 12 miliónů naslouchalo prostřednictvím rozhlasu.\nBěhem Alžbětina dospívání probíhala transformace Britského impéria do nového Commonwealthu a jeho moderní formy společenství národů. V době, kdy nastoupila na trůn, byla transformace ukončena a Alžběta se ocitla v konsolidované pozici formální hlavy mnoha samostatných států. V letech 1953 až 1954 podnikla královna se svým manželem šestiměsíční cestu po Austrálii a Novém Zélandu. Byla prvním panovníkem těchto států, který je navštívil. Odhaduje se, že ji při této její návštěvě viděly asi tři čtvrtiny tehdejších obyvatel Austrálie.\n\nNespokojenost Keňanů s britskou nadvládou přerostla v letech 1952 až 1960 k povstání Mau Mau proti britské koloniální správě, které Britové brutálně potlačili. Britským premiérem byl tehdy Winston Churchill. Tisíce Afričanů zemřely a statisíce Kikujů byly internovány v koncentračních táborech.\n\nV říjnu 1956 došlo k Suezské krizi, kdy se Británie, Francie a Izrael neúspěšně pokusily získat kontrolu nad Suezským průplavem. O dva měsíce později britský premiér Anthony Eden rezignoval. V konzervativní straně neexistoval mechanismus pro volbu nového předsedy strany a tak bylo na Alžbětě, aby vybrala člena konzervativců, který by sestavil novou vládu. Po konzultacích s důležitými členy strany byl pověřen sestavením nové vlády Harold Macmillan. Po šesti letech Macmillan odstoupil a doporučil královně za svého nástupce Aleca Douglase-Homeho. V obou případech musela Alžběta čelit výtkám, že jmenovala předsedu vlády po konzultaci s pouze malou skupinou lidí. Teprve roku 1965 přijala konzervativní strana vnitrostranický mechanismus volby svého nového předsedy.\n\nPrávě zmiňovaná Suezská krize a jmenování Edenova nástupce roku 1957 vedly k první osobní kritice Alžběty. John Grigg, baron z Altrinchamu, uveřejnil ve svém vlastním časopise kritické články. Byl ale veřejností odsouzen.\nV roce 1957 Alžběta absolvovala státní návštěvu Spojených států. Při této příležitosti navštívila též sídlo OSN v New Yorku a pronesla projev před jeho Valným shromážděním. V témže roce zahájila také jednání kanadského parlamentu, jako první kanadský panovník, který tak učinil. O dva roky později navštívila Kanadu a Spojené státy americké znovu. Roku 1961 procestovala Kypr, Indii, Pákistán, Nepál a Írán. Když v témže roce navštívila Ghanu, odmítla obavy o vlastní bezpečnost, i když její hostitel, prezident Kwame Nkrumah, byl nedlouho předtím terčem atentátníků.\n\nJejí těhotenství v letech 1959 a 1963 byly jediné případy, kdy formálně nezahájila jednání britského parlamentu. V té době zahájením jednání pověřila lorda kancléře. Roku 1961 slavnostně zahájila provoz transatlantického telefonického spojení rozhovorem s kanadským premiérem Johnem Difenbakerem.\n\n60. a 70. léta 20. století byla ve znamení zrychlující se dekolonizace Afriky a Karibiku. Během tohoto období přes 20 zemí získalo nezávislost na Británii v rámci vzájemných dohod, následovaných plánovanými přechody k vlastním samosprávám. Roku 1965 ovšem rhodeský premiér Ian Smith vyhlásil nezávislost na Velké Británii jednostranně. I když královna jeho deklaraci odmítla a mezinárodní společenství uplatnilo sankce, udržel se Smithův režim dalších dvanáct let.\n\nVýsledky voleb v únoru 1974 byly nerozhodné a znamenaly, že by původní premiér Edward Heath mohl zůstat v úřadu, pokud by byl schopen sestavit koalici s Liberální stranou. Než aby rezignoval, zvolil Heath tuto možnost a odstoupil až poté, co neuspěl se sestavením koaliční vlády. Královna pak pověřila vytvořením vlády opozičního vůdce Harolda Wilsona.\n\nBěhem australské ústavní krize roku 1975 odvolal britský generální guvernér John Kerr z funkce australského premiéra Gougha Whitlama, který nebyl schopen získat podporu pro své rozpočtové návrhy v opozicí kontrolovaném australském Senátu. Jelikož Whitlam měl většinu ve Sněmovně reprezentantů, mluvčí Sněmovny požádal královnu, aby Kerrovo rozhodnutí zvrátila. Ta to odmítla s tím, že nebude zasahovat do kompetencí, které australská ústava vyhrazuje generálnímu guvernérovi. Krize výrazně zvedla popularitu australských republikánů.\n\nRoku 1977 oslavila stříbrné jubileum svého nástupu na trůn. Oslavy se konaly v mnoha zemích Commonwealthu a zahrnovaly bohoslužby díkuvzdání v katedrále svatého Pavla za účasti hodnostářů a vedoucích představitelů mnoha států. Oslavy vyvrcholily velkou slavností v červnu. Na počest této události byla pojmenována i trasa Jubilee Line metra v Londýně (otevřená roku 1979).\n\nV roce 1978 přijala jako státní návštěvu rumunského komunistického diktátora Nicolae Ceaușesca s manželkou, i když soukromě si myslela že mají „krev na rukou“. Rok 1979 jí přinesl dvě těžké rány. Bývalý správce jejich obrazových sbírek Anthony Blunt byl odhalen jako komunistický špion a Prozatímní irská republikánská armáda zavraždila jejího vzdáleného příbuzného, strýce jejího manžela Philipa, lorda Mountbattena.\n\nPodle Paula Martina se královna v 70. letech 20. století obávala, že kanadský premiér Pierre Trudeau nemá valné mínění o královském majestátu. Příčinou bylo jeho chování v Buckinghamském paláci a odstranění některých kanadských královských symbolů v době jeho úřadování. Martin byl spolu s jinými vyslán do Británie, aby projednali změny kanadské ústavy. Královna se velmi zajímala o tuto ústavní debatu a byla lépe informována než někteří kanadští politici. Výsledkem bylo omezení vlivu britského parlamentu v Kanadě, ale vliv monarchie zůstal zachován.\n\nJejí odvaha, stejně jako její jezdecké schopnosti se projevily roku 1981 při slavnostním střídání stráží. Při jízdě po ulici Mall na ni bylo vypáleno šest střel, ale ona svého koně zvládla a pokračovala v jízdě. Následující rok se královna ocitla v jiné riskantní situaci, když se probudila ve své ložnici v Buckinghamském paláci a spatřila cizího muže. Královna zůstala klidná a asi deset minut do příjezdu policie s mužem mluvila.\n\nI když roku 1982 hostila prezidenta Spojených států Ronalda Reagana na Windsorském hradu a následující rok navštívila jeho ranč v Kalifornii, byla rozzlobena, když jeho administrativa nařídila invazi na Grenadu, jedno z britských dominií.\n\nV době, kdy byla britskou premiérkou Margaret Thatcherová, bylo uváděno, že se královna obávala její ekonomické politiky, která podle ní rozdělovala společnost, a byla znepokojena vysokou mírou nezaměstnanosti, řadou nepokojů, násilím při stávkách horníků a neochotou Thatcherové uplatnit sankce proti režimu v Jihoafrické republice, uplatňujícímu politiku apartheidu. Vztahy obou žen byly občas popisovány jako \"upřímný odpor\". Navzdory těmto spekulacím označila Thatcherová Alžbětu za \"úžasnou\" ženu, která \"vždy ví, co říci\", což se zřejmě vztahovalo k jejímu poslednímu setkání s královnou ve funkci premiérky. Poté, co Margaret Thatcherová odešla z politiky, udělila jí královna řád za zásluhy a Podvazkový řád a oba se i s princem Philipem účastnili oslav 80. narozenin Margarety Thatcherové.\n\nRoku 1991 se stala prvním britským panovníkem, který pronesl projev před Kongresem Spojených států amerických. Následující rok se pokusila zabránit rozpadu manželství svého syna Charlese s jeho ženou Dianou. Její snaha nebyla úspěšná a dvojice se formálně rozešla.\n\nKrálovna Alžběta II. nazvala ve svém projevu z 24. listopadu 1992 onen rok „příšerným“ (\"horrible\"). V tomto roce se rozvedla její dcera, jeden syn se formálně rozešel se svou manželkou a manželství druhého syna procházelo krizí. Windsorský hrad byl poničen požárem a monarchie byla vystavována narůstající kritice a veřejnému přetřásání jejich potíží. V neobvykle osobním projevu připustila královna, že každá instituce musí počítat s kritikou, ale přála si, aby \"tak bylo činěno s větším taktem, porozuměním a humorem\".\n\nV následujících letech pokračovalo veřejné propírání manželství jejího syna (a následníka trůnu) Charlese a Diany Spencerové. Po konzultaci s premiérem Johnem Majorem, arcibiskupem canterburským, svým soukromým tajemníkem a svým manželem napsala Charlesovi a Dianě dopis, ve kterém označila jejich rozvod za žádoucí. Rok poté zemřela Diana při autonehodě v Paříži. V té době byla královna se svými vnuky na Balmoralském zámku. Oba chtěli navštívit bohoslužby, a tak je s nimi oba prarodiče navštívili. Královně a jejímu manželovi se podařilo pět dní držet oba Dianiny syny na Balmoralu mimo pozornost tisku a veřejnosti. Odtažitost královské rodiny způsobila pohoršení veřejnosti. Pod nátlakem premiéra Tonyho Blaira, svých přátel a královské rodiny souhlasila Alžběta s veřejným vystoupením. V něm vyjádřila Dianě svůj obdiv jako matce svých vnuků, princů Williama a Harryho. Po tomto vystoupení se nálada veřejnosti z nepřátelství proměnila na respekt.\n\nZpočátku se zdálo, že vztahy královny a Tonyho Blaira byly v prvním období v letech 1997 až 2002 velmi dobré, nicméně některé skutečnosti naznačují, že byly spíše napjaté. V květnu 2007 bylo odhaleno, že Alžběta se cítila \"podrážděná a frustrovaná\" Blairovými aktivitami. Královna nabyla dojmu, že je premiér příliš spjat s venkovským prostředím, ze kterého pocházel, a byla popuzena tím, že jí nabízel, aby ho oslovovala \"Tony\". Uvádí se, že byla také znepokojena neúspěchy britské armády, zvláště v Iráku a Afghánistánu, a stejně tak byla překvapena přesunutím pravidelných schůzek s premiérem z úterý na čtvrtek odpoledne. Zdá se, že Tonymu Blairovi tuto nespokojenost dala najevo, nikdy se však veřejně nevyjádřila k situaci v Iráku. Královna Alžběta nicméně oceňovala Blairův úspěch v dosažení míru v Severním Irsku.\n\nRoku 2002 oslavila zlaté jubileum svého nástupu na trůn. Absolvovala rozsáhlou cestu po svých dominiích. Cesta začala v únoru na Jamajce, kde královna označila uvítací oslavu za pozoruhodnou, a to poté, co výpadek elektrického proudu ponořil oficiální guvernérovu rezidenci do tmy. I když probíhaly veřejné oslavy tohoto výročí, byly skromnější než u předchozího (stříbrného) jubilea, a to i z důvodu úmrtí královniny matky a sestry na počátku roku. Podobně jako v roce 1977 obdržela královna mnoho darů a na počest tohoto výročí byly pojmenovány některé památníky.\n\nRoku 2005 se stala prvním monarchou, který pronesl projev před zákonodárným shromážděním kanadské provincie Alberta. Alžběta a její manžel oslavili 60. výročí své svatby roku 2007 zvláštní bohoslužbou ve Westminsterském opatství, soukromou večeří pořádanou jejich synem Charlesem a večírkem, na který byli pozvaní i ostatní členové královské rodiny a také předchozí a tehdejší britský premiér.\n\nDiamantové jubileum, tedy 60 let od nástupu na trůn, oslavila královna Alžběta II. v roce 2012. V poselství proneseném u příležitosti jubilea pronesla: \"„V tomto speciálním roce se znovu zasvěcuji službě Vám všem. Doufám, že si všichni připomeneme sílu sounáležitosti a spojující sílu rodiny, přátelství a dobrého sousedství ... Také doufám, že tento jubilejní rok bude časem k vyjádření díků za velký pokrok dosažený od roku 1952 a časem, kdy s jasnou hlavou a otevřeným srdcem pohlédneme do budoucnosti.“\"\n\nJiž v roce 1976 oficiálně otevřela XXI. letní olympijské hry v kanadském Montréalu a nechyběla ani u zahájení XXX. letních olympijských her 2012 v Londýně. Stala se tak první hlavou státu, která oficiálně zahájila dvoje olympijské hry ve dvou různých státech. Na zahájení londýnské olympiády ztvárnila sama sebe v krátkém filmu po boku Daniela Craiga jakožto Jamese Bonda. Za toto vystoupení obdržela čestnou cenu BAFTA za „patronaci nad britským filmovým průmyslem“.\n\nJako první britský panovník od roku 1781 a doby Jiřího III. se 18. prosince 2012 zúčastnila zasedání britské vlády. Dne 3. března 2013 byla přijata do nemocnice s příznaky gastroenteritidy. Následujícího dne byla propuštěna do domácího ošetření. Kvůli pokročilému věku a obtížnému cestování se v roce 2013 poprvé od roku 1973 nezúčastnila pravidelného bienálního setkání hlav Commonwealthu, které se konalo na Srí Lance.\n\nV roce 2007 se stala nejstarším britským panovníkem na trůně a 9. září 2015 se stala nejdéle vládnoucím britským panovníkem, když v obou případech překonala svou praprababičku královnu Viktorii. Je nejdéle vládnoucí ženou v zaznamenané historii. Od 13. října 2016 po smrti thajského krále Pchúmipchona Adunjadéta (Rámy IX.) je nejdéle vládnoucím monarchou na světě. Nemíní ovšem abdikovat, avšak od následníka trůnu prince Charlese se očekává, že od královny, která v roce 2019 oslavila 93. narozeniny, postupně přebere část jejích oficiálních povinností. \nDne 16. září 2017 byla v londýnském deníku The Times uveřejněna zpráva o odvolání královnina privátního sekretáře sira Christophera Geidta v červenci minulého roku. Stalo se tak poté, co princ z Walesu a jeho bratr Andrew, vévoda z Yorku v této záležitosti navštívili královnu a na privátního sekretáře si stěžovali. Podle listu se princ Charles a jeho spolupracovníci v Clarence House (princovo sídlo) snaží více uplatňovat vliv na proces postupného přechodu moci od královny na korunního prince.\n\nAlžběta a princ Charles figurují na seznamu Paradise Papers, které byly zveřejněny v listopadu 2017 a které odhalují tajné investice bohatých lidí a jejich daňové úniky do daňových rájů. Její syn Andrew je zapleten do sexuální aféry pedofilního miliardáře Jeffreyho Epsteina.\n\nV letech 2016–2018 byl natočen koprodukční britsko-americký historický televizní seriál \"The Crown\". Dramatický děj, jehož autorem je Peter Morgan, strhujícím způsobem zachycuje život královny Alžběty od jejích dětských let. Roli mladé královny ztvárnila herečka Claire Foyová (1. a 2. řada) a královnu v pozdějším věku herečka Olivia Colmanová (3. a 4. řada)\n\n\n\n"}
{"id": "28712", "url": "https://cs.wikipedia.org/wiki?curid=28712", "title": "Himálaj", "text": "Himálaj\n\nHimálaj (sanskrtem, हिमालय) je pohoří v Asii, které odděluje Indický subkontinent od Tibetské náhorní roviny. V tomto pohoří se nachází deset ze čtrnácti nejvyšších vrcholů světa, takzvaných osmitisícovek. Nejvyšší horou Himálaje i světa je Mount Everest (8 850 m n. m.). Pohoří zasahuje na území Pákistánu, Číny, Indie, Nepálu a Bhútánu.\n\nNázev pochází ze sanskrtských slov \"hima\" (sníh) a \"álaja\" (obydlí); vykládá se jako \"Domov sněhu.\" Ve starší literatuře se můžeme setkat i s názvem Himalaje nebo Himaláje (pomnožné).\n\nV jazycích zemí, kam zasahuje, se pohoří zapisuje\n\nPodélně se Himálaj člení na různě vysoká a různě stará souběžná horská pásma. Příčně se pak vymezují jednotlivé úseky podle různých kritérií (např. úseky vymezené velkými řekami, které prorážejí Himálaj ze severu na jih).\n\nZe západu na východ:\n\n\nHimálaje jsou složeny ze tří hlavních pásem, která se stupňovitě zvedají od jihu na sever:\n\nHimálajská flóra a fauna se liší podle podnebí, dešťů, výšky a půdy. Podnebí se mění od tropického na úpatí hor až po věčný sníh a led v nejvyšších polohách. Množství každoročních srážek se zvyšuje podél pohoří od západu na východ. Díky různorodosti podnebí, výšky, množství dešťů a druhů půdy žije v Himálaji mnoho různých rostlin a živočichů.\n\nNa Indoganžské nížině na úpatí hor se vegetace liší od západu k východu podle množství dešťů. Roviny v Pákistánu a indickém Pandžábu jsou porostlé suchomilnými trnovými křovinovými lesy. Dále na východ rostou vlhké opadavé lesy v Uttarakhandu a Uttarpradéši na horní Ganze a v Biháru a Západním Bengálsku na dolní Ganze. Jsou to monzunové lesy, z jejichž stromů opadá listí během období sucha. Na ásámských rovinách rostou tropické vlhké lesy.\n\nNad nížinou leží pás terají, oblast písčité a hlinité půdy. Terai má více srážek než nížina a v jeho rovinaté oblasti se zpomalují řeky tekoucí z Himálají, které se v monzunovém období rozvodňují a přinášejí úrodný nános, zatímco v období sucha ustupují. Střední část pásu Terai tvoří směs luk, savan, opadavých i stále zelených lesů, mezi nimiž jsou nejvýše položené louky na světě. Teraiské louky jsou domovem nosorožce indického.\n\nNad teraiským pásem leží náhorní oblast známá jako Bhabhar, oblast porézní a kamenité půdy tvořené naplaveninami z vyšších poloh. Bhabhar a níže položená místa v Sivaliku mají subtropické klima. V západní části tohoto subtropického pásma rostou subtropické borovicové lesy. Střední část pásma je domovem himálajských subtropických listnatých lesů.\n\nSivalické hory, nazývané také Churijské nebo Margallské hory, tvoří vnější pásmo kopců rozšířených po celé oblasti Himálají skrz Pákistán, Indii, Nepál a Bhútán. Skládá se z mnoha subpásem. Většina jeho vrcholů dosahuje výšky od 600 do 1 200 metrů. Jižní svahy jsou strmější a tvoří zlom, severní svahy jsou mírnější. Propustné naplaveniny a jiné kameny umožňují dešťové vodě vsakovat se a odtékat dolů do Bhabharu a Terai, takže nahoře rostou jen křovinové lesy. Na sever od Sivalických hor a mezi sivalickými pohořími leží otevřená údolí, zvaná Vnitřní Terai, například Dehra Dun v Indii nebo Chitwan v Nepálu.\n\nSeverně od Mahabharátského hřebenu leží hornatý region dosahující do výšek 4 000 metrů, kde začíná Velký Himálaj. V jeho středních výškách subtropické lesy přecházejí v pás mírných listnatých a smíšených lesů. Nad listnatými lesy leží subalpínské jehličnaté lesy a nad nimi alpínské keře a louky, které ve vyšších polohách přecházejí v tundru. Alpínské louky jsou letním domovem ohroženého irbise (levharta sněžného).\n\nPo rozpadu prvohorního kontinentu Pangea na několik litosférických desek vznikly dva kontinenty - Laurasie a Gondwana, jež se dále rozpadaly. Indická deska se oddělila od Africké a postupovala na sever, kde se dostala do kolize s Euroasijskou, pod kterou se začala zasouvat. Před samotnou srážkou se ve změlčujícím se moři utvářely ostrovy, jež se dále zvětšovaly. Poté se vlivem zasouvání indické desky ta euroasijská vyzdvihovala vzhůru. Tím se začal utvářet horský masiv Himálaje a Karákoramu. Tento proces trval milióny let a stále ještě trvá.\n\nTo, že kdysi bylo i na území Himálají moře, lze dost dobře dokázat. Na území Himálají se vyskytuje velké množství zkamenělých mořských živočichů amonitů. A to i přes to, že nejbližší moře je Bengálský záliv. To svědčí o existenci moře v místě dnešních velehor. A jsou i další důkazy o existenci dávného moře v těchto výškách. Po odškrábnutí vrstvy naneseného zkamenělého bahna lze jasně a zřetelně pozorovat profil mořských vlnek otištěný ve zkamenělém písku. V tropických mořích se vyskytují také takzvané stromatolity. Tyto stromatolity se vytvářejí z organismů zanesených vápnitými kaly. Vzniká tak usazenina typická hlavně pro mělká prvohorní moře. V Austrálii se však stromatolity tvoří i dnes. Ovšem v Himálaji jsou tyto stromatolity různě přetočeny. To je svědectví o tom, jak velkému tlaku jsou tyto horniny vystaveny, který je takto deformuje.\n\nV Himálaji pramení tři ze světových hlavních říčních systémů:\n\nŘeky v nejvýchodnějších částech Himálaje se vlévají do řeky Iravádí, která pramení ve východním Tibetu, teče na jih skrz Myanmar a vlévá se do Andamanského moře.\n\nPodle odhadu žije v povodí himálajských řek 750 miliónů lidí. Podle jiného zdroje se jedná až o 1,3 miliardy lidí.\n\nV Himálaji se nalézají stovky jezer, většina z nich se nalézá do výšky 5 000 metrů. Největší jezero je Pangong Tso, které leží na hranicích mezi Indií a Tibetem. Je situováno ve výšce 4 600 metrů, je 8 km široké a téměř 134 km dlouhé. Jedno z nejvyšších jezer je Gurudogmar, ve výšce 5 148 metrů. Dalšími velkými jezery jsou jezero Tsongmo poblíž indicko-tibetské hranice v Sikkimu a jezero Tilicho v Nepálu v masívu Annapurna v oblasti, která byla až donedávna pro turisty uzavřena. Ve výše položených oblastech (v nadmořské výšce nad 5 500 m) lze nalézt horská plesa, vzniklá činností ledovců.\nV Himálaji se nachází přibližně 15 000 ledovců, které obsahují přibližně 12 000 km³ čisté vody. Ledovec Siačen, dlouhý 70 km a nacházející se na hranici Indie a Pákistánu, je druhý nejdelší ledovec na světě mimo polární oblasti. Mezi další známější ledovce patří Gangotri a Yamunotri (Uttarakhand), Nubra, Biafo a Baltoro (oblast Karakoram), Zemu (Sikkim) a Khumbu (oblast Mount Everestu).\n\nV posledních letech vědci zaznamenali zvýšenou rychlost ústupu ledovců v celé oblasti, což může být důsledkem globálních klimatických změn. I když důsledky tohoto jevu se nemusejí projevit mnoho let, může znamenat katastrofu pro stovky miliónů lidí v severní Indii, kteří jsou v období sucha závislí na vodě v řekách pocházející právě z ledovců. Podle klimatické zprávy OSN mohou himálajské ledovce, které jsou zdrojem vody největších asijských řek, zmizet vlivem růstu teplot do roku 2350 a Indie, Tibet, Pákistán, Bangladéš, Nepál a Myanmar tak mohou v následujících desetiletích čelit povodním a rozsáhlým suchům.\n\nHimálaj má významný vliv na podnebí na Indickém subkontinentu a Tibetské náhorní plošině. Znemožňuje mrazivým a suchým arktickým větrům vanout na jih tohoto subkontinentu, v důsledku čehož je klima v jižní Asii mnohem teplejší než odpovídající oblasti v mírném pásmu v jiných částech světa. Zároveň brání monzunovým větrům vanout dál na sever, což způsobuje silné deště v oblasti Terai. Vědci se také domnívají, že Himálaj hraje důležitou roli ve vytvoření středoasijských pouští, např. Taklamakan nebo Gobi.\n\nPohoří také brání západním zimním poruchám z Íránu proniknout dál, což má za následek sníh v Kašmíru a deště v částech Pandžábu a severní Indii. Přestože údolí Brahmaputry je bariérou pro studené severní větry, část mrazivých větrů se do něj dostane a způsobuje snížení teploty v severovýchodních indických státech a v Bangladéši. Tyto větry také v tomto období vyvolávají v těchto místech severovýchodní monzuny.\n\nTryskové proudění má vliv i na vzhled himálajských vrcholů. Silný proud větrů ze západu vane kolem Everestu, čímž vytváří známé chuchvalce sněhu vanoucí z vrcholu, viditelné z velké vzdálenosti.\n\n\n"}
{"id": "28713", "url": "https://cs.wikipedia.org/wiki?curid=28713", "title": "Jamajská hymna", "text": "Jamajská hymna\n\nHymna Jamajky je skladba Jamaica, land we love (). Slova napsal Hugh Sherlock a hudbu složil Robert Lightbourne. Skladba se stala hymnou roku 1962 v roce získání nezávislosti.\n\n"}
{"id": "28714", "url": "https://cs.wikipedia.org/wiki?curid=28714", "title": "Jarmila Loukotková", "text": "Jarmila Loukotková\n\nJarmila Loukotková (14. dubna 1923 Praha – 29. října 2007 Praha) byla česká prozaička a překladatelka (překládala mj. díla Francoise Villona).\n\nNarodila se v Praze v rodině českého amerikanisty, etnografa a lingvisty Čestmíra Loukotky, a v Praze také vystudovala reálné gymnázium (maturovala roku 1942). Po maturitě krátce studovala na soukromé jazykové škole francouzštinu, ale už od roku 1943 pracovala jako úřednice na pražském magistrátu. Až po válce mohla zahájit studium estetiky a francouzštiny na Filosofické Fakultě Univerzity Karlovy, které dokončila v roce 1949.\n\nPřispívala do periodik jako \"O knihách a autorech\", \"Svoboda\", \"Svobodné slovo\", \"Květy\" a další. Pro Československý rozhlas napsala hru \"Fialinka\" (1948).\n\nVe svých románech se zabývá především historickými náměty z období antiky, nebrání se ale i námětům ze současnosti. Je též autorkou knih pro mládež.\n\nV roce 1983 byla jmenována zasloužilou umělkyní.\n\nNapsala řadu historických próz zaměřených na antiku a středověk. Na některých jejích prózách (např. Spartakus) je patrná ideologická tendenčnost, o většině však lze říci, že se pokouší o kvalitní historickou beletrii, která neignoruje realitu a historické skutečnosti, ačkoliv s nimi nakládá beletristicky běžným způsobem.\n\n\n\n"}
{"id": "28715", "url": "https://cs.wikipedia.org/wiki?curid=28715", "title": "Josef II.", "text": "Josef II.\n\nJosef II. (13. března 1741 Vídeň – 20. února 1790 Vídeň) byl v letech 1765 až 1790 císař Svaté říše římské a v letech 1780 až 1790 král uherský a (nekorunovaný) král český, markrabě moravský a arcivévoda rakouský. Byl jedním z nejvýznamnějších panovnických představitelů evropského osvícenství, prosadil řadu osvícenských reforem. V českých zemích se těšil obzvláštní oblibě, např. častý výskyt jména Josef je odrazem jeho obliby mezi lidem, jehož postavení podstatně zlepšil. Díky jeho oblibě u sedláků mu začal prostý lid přezdívat \"selský panovník\". \n\nJeho sochy byly po rozpadu Rakouska-Uherska v roce 1918, případně po roce 1945 z českých ulic jako symbol habsburského mocnářství a germanizace odstraněny, nebo alespoň přemístěny do ústraní (např. roku 1919 v Brně nebo roku 1920 v Teplicích). V Praze je jeho socha od roku 2014 k vidění na nádvoří Všeobecné fakultní nemocnice. Další sochy Josefa II. je možné opět vidět v některých městech a obcích, např. v Trutnově, Kadani, Uničově, Kunraticích u Cvikova ad. Socha ze zaniklého pomníku v Brně je umístěna v areálu psychiatrické nemocnice v Brně-Černovicích.\n\nJosef II. se narodil jako \"arcivévoda Josef Habsbursko-Lotrinský\", nejstarší syn rakouské, české a uherské panovnice Marie Terezie a císaře Svaté říše římské národa německého Františka I. a ještě téhož dne byl pokřtěn jako \"Josephus Benedictus Joannes Antonius Michael Adamus\". Mezi jeho početné sourozence patřili např. Leopold II. či Marie Antonie provdaná za francouzského dauphina, budoucího krále Ludvíka XVI., známější spíše pod jménem Marie Antoinetta.\n\nJosef byl prvním panovníkem pocházejícím z Habsbursko-Lotrinské dynastie. Byl dvakrát ženatý. Poprvé s Isabelou Parmskou (1760 až 1763), kterou hluboce miloval, ale která jeho city neopětovala. S Isabelou měl dvě dcery: Marii Terezii, která ve svých sedmi letech (24. ledna 1770) zemřela na zápal plic, a Kristýnu (která zemřela druhý den po porodu). Po předčasné smrti své první manželky již nebyl schopen navázat žádný bližší citový vztah k jiné ženě, a to ani ke své druhé choti, kterou byla jeho sestřenice druhého stupně, dcera císaře Karla VII. Bavorského a Marie Amálie Habsburské Marie Josefa Bavorská (1764–1767). K tomuto druhému sňatku donutila Josefa jeho matka, císařovna Marie Terezie, manželství však patrně nebylo ani konzumováno.\n\n Již od mládí se Josef II. zajímal o správní otázky matčiny říše. Inkognito (pod jménem hrabě von Falkenstein) podnikl řadu cest po korunních državách.\nV roce 1764 proběhla ve Frankfurtu Josefova korunovace na římského krále. Po smrti svého otce Františka I. Štěpána Lotrinského se roku 1765 stává císařem Svaté říše římské a vládne po boku Marie Terezie. Jako dvorního skladatele si zvolil Antonia Salieriho (zde stojí za zmínění, že mezi jeho hudební oblíbence patřil i Mozart). Faktickou moc však v rukou stále třímala Marie Terezie. V tomto období se se svou matkou často dostával do ostrých konfliktů. Zatímco Josef II. přistupoval k reformě říše jako osvícenský panovník, Marie Terezie tento myšlenkový proud nikdy plně nepřijala a dala se více vést svou hlubokou katolickou zbožností.\n\n7. dubna 1766 císař Josef II. otevřel ve Vídni bývalý lovecký revír pro veřejnost. Od tohoto jeho vyhlášení směl být Prátr využíván ve všech ročních obdobích bez rozdílu pro každého.\n\nOd smrti své matky v roce 1780 vládl sám a byl zvolen i králem českým a uherským. V této době také prosadil své hlavní reformy. Během své vlády vydal přes 6000 výnosů (v průměru téměř 2 denně). Za nejdůležitější z nich lze považovat zrušení cenzury (později ji znovu obnovil, ale podstatně omezenou), toleranční patent a zrušení nevolnictví (všechny tři vydány roku 1781).\n\nByly ale i jiné změny: zlepšení postavení Židů, srovnání daní a možností provozovat řemesla, změna doplňování vojska, zřízení katastru půdy a domů (josefínský katastr), reforma trestního práva (mj. v podstatě zrušen trest smrti), zavedení nových úřadů a úředních hodin, tajná policie, zřízení sítě nemocnic, porodnic, nalezinců, blázinec, reformy školství, reformy ovlivňující katolickou církev.\n\nŘada reforem byla namířena proti církvi (například zrušení klášterů, které se nezabývaly vzděláváním, zdravotnictvím nebo vědou – téměř poloviny). Některé však katolické církvi mohly dlouhodobě i prospět (možnost odchodu do důchodu pro staré kněze). Stát rovněž převzal výuku kněží (později zrušeno). Mnoho reforem se v praxi ukázalo jako nepřínosných nebo nepřijatelných. Některé byly zrušeny už za Josefova života (například zákaz pohřbívání v rakvích, které mělo být nahrazeno pohřbíváním v plátěných pytlích do hrobů vysypaných vápnem, aby se ušetřilo dřevo a stromy), mnohé po jeho smrti (například radikální reforma daňového systému).\n\nPodle některých pramenů mu ke konci života, kdy navíc i císařství bylo v těžké situaci, úředníci podstrkovali k podpisu nařízení rušící řadu reforem, přičemž Josef už možná ani nevěděl, co podepisuje. Díky jeho rozhodnému a nekompromisnímu postupu v předchozích letech však řada reforem už odvolat nešla.\n\nRoku 1787 se Josef vypravil na návštěvu Krymu, kde měl spolu s ruskou carevnou Kateřinou Velikou dohodnout válku s Osmanskou říši.\n\nSvou vnitropolitickou situaci ke konci své vlády podstatně zhoršil válkou s Tureckem, v níž situaci Rakouska nakonec zachránil generál Laudon, který v říjnu roku 1789 dobyl Bělehrad. Roku 1789 vypuklo povstání v Rakouském Nizozemí a bouřila se také uherská šlechta. Josef II. zemřel (částečně zřejmě i v důsledku přepracování) v roce 1790. Na trůn po něm nastoupil jeho mladší bratr Leopold II.\n\nJosef II. je předním českým představitelem osvícenského absolutismu a i v evropském měřítku byl panovníkem nevšedního významu. Ve své snaze o reformu říše podnikl velkou řadu kroků, které byly prvotně zamýšleny ke zvýšení účinnosti hospodářství a státní správy, ale ve výsledku přispěly k nebývalému zkvalitnění života jeho poddaných (Josef II. vycházel z jednoduchého předpokladu, že je-li poddaný relativně zdravý a spokojený, je říši prospěšnější, proto v tomto směru podnikl řadu regulací, např. v oblasti státní správy, náboženství, hygieny a zdraví apod.).\n\nZásadní změnu života v habsburských državách však přinesly tzv. Toleranční patenty a Patenty o zrušení nevolnictví v Praze.\n\nPrvním z velkých patentů byl tzv. toleranční patent, jako datum jeho vydání se udává 13. října 1781, ve skutečnosti však šlo spíš o sérii nařízení upravujících problematiku tolerance různě pro různé země monarchie. Důvodem vydání patentu byla snaha vyjít vstříc osvícenskému evropskému trendu a současně se kultivovaným způsobem vyrovnat se zbytky zejména evangelického podzemí. Toleranční patent tuto menšinu vyvedl z ilegality a tím zviditelnil, takže na ni mohlo být působeno cíleně ideologicky, politicky i ekonomicky.\n\nToleranční patent rušil církevní monopol katolické církve v rakouských korunních zemích a dovoloval vedle katolického vyznání také luteránské, kalvínské a ortodoxní křesťanství. Nešlo o zrovnoprávnění, ale o „toleranci“, jakési trpění, nekatolická vyznání podléhala řadě znevýhodňujících nařízení, přesto šlo o zásadní čin v otázce svobody vyznání.\n\nPodobným způsobem byla víc tolerována i židovská víra. V roce 1783 byl totiž uveden v platnost patent Systematica Gentis Judaicae Regulatio. Židé se od té doby mohli věnovat většině běžných povolání, studovat na univerzitách, v některých oblastech dokonce mohli vlastnit půdu. Bylo zrušeno potupné označování žlutým kolečkem, někde mohli být oslovováni „pane“ místo „žide“. Nadále např. nesměli vstupovat do státních služeb. Zrušil tzv. „židovské mýto“ (Židé ho museli platit u městských bran), zakázal tzv. „křty z nouze“ (židovské dítě, někým zpravidla proti vůli rodičů pokřtěné, muselo být v důsledku toho odebráno rodičům, protože už se nemohlo stát židem).\n\nByla ovšem zároveň zrušena rabínská soudní pravomoc, hebrejština a jidiš už pro Židy neplatily jako úřední řeč, každý Žid musel převzít německé jméno.\n\nDne 1. listopadu 1781 byl vydán tzv. Patent o zrušení nevolnictví, jímž bylo nevolnictví zrušeno a nahrazeno mírnějším poddanstvím, a nadále byla zachována robota (až do roku 1848), čímž byli poddaní vyvázáni z přímé závislosti na vrchnosti, ať šlechtické či církevní. Tato změna mj. znamenala, že poddaní nepotřebovali souhlas vrchnosti, když se chtěli odstěhovat z panství (např. do města nebo na panství jiné vrchnosti), když chtěli uzavřít sňatek s osobou žijící mimo panství, když chtěli dát své děti vyučit řemeslu či studovat, což dřív bez souhlasu vrchnosti nesměli. Z poddanství bylo rovněž možné se vykoupit.\n\nPatent umožnil nárůst vzdělanosti, protože víc lidí mohlo svobodně studovat, a zároveň podnikatelské činnosti, protože rolníci (sedláci) mohli odejít do měst, kde byli zaměstnáni v továrnách, což výrazně podpořilo průmyslovou revoluci v Čechách. Možnost stěhování do měst podpořila i český živel ve městech.\nMezi další Josefovy kroky patřilo zrušení klášterů, které se nevěnovaly veřejně prospěšným činnostem (špitály nebo školy).\n\nVelké bouře a brzké zrušení vyvolaly tzv. Josefínský katastr a Berní a urbariální reforma (patent). Josefínský katastr byl soupis veškeré půdy říše, poddanské i panské bez rozdílu a zaváděl její rovné zdanění (rušil tak dřívější mnohé daňové úlevy vrchnosti). Berní a urbariální patent mj. rušil povinnost roboty a nahrazoval ji peněžními dávkami, v přechodném jednoročním období měli poddaní robotovat za mzdu, daňové zatížení poddanských usedlostí nemělo překročit 30 % výnosu pozemku. Oba byly zrušeny ještě za Josefova života.\n\nJosef II. se snažil o centralizaci říše. Z toho důvodu chtěl jako jediný a jednotící jazyk prosadit němčinu oproti dosavadního respektu k zemským jazykům. Tím a zrušením nevolnictví, které umožnilo stěhování do měst, ale zavdal nechtěně jeden z impulzů k hnutí za obranu národních jazyků, který je v Čechách znám jako národní obrození. Přitom byl jedním z panujících Habsburků, kteří uměli česky. Na druhou stranu dominance němčiny také později vedla k uherské revoluci 1848 a nakonec k rakousko-uherskému vyrovnání 1867.\n\nCísař Josef II. vydal patent, kterým byla uložena povinnost používat neměnná příjmení. Příjmení do té doby bylo jménem druhořadým (doplňovalo jméno křestní). Člověk mohl během života příjmení několikrát změnit.\n\n\n\n\n"}
{"id": "28718", "url": "https://cs.wikipedia.org/wiki?curid=28718", "title": "Seznam planetek 81001-81250", "text": "Seznam planetek 81001-81250\n\nPoznámky: \"Prov. ozn.\" – první provizorní označení planetky; \"Abs. mag.\" – absolutní hvězdná velikost;\n\"a\" – velká poloosa dráhy v astronomických jednotkách; \"e\" – excentricita dráhy;\n\"i\" – sklon dráhy ve stupních; \"P\" – doba oběhu v rocích; – \"Typ obj.\" – klasifikace objektu do rodiny, kódy pro označení tříd:\nMBA – planetka v hlavním pásu.\n\nData použita se svolením / Data used with permission\n© IAU: Minor Planet Center.\n"}
{"id": "28719", "url": "https://cs.wikipedia.org/wiki?curid=28719", "title": "Seznam planetek 81251-81500", "text": "Seznam planetek 81251-81500\n\nPoznámky: \"Prov. ozn.\" – první provizorní označení planetky; \"Abs. mag.\" – absolutní hvězdná velikost;\n\"a\" – velká poloosa dráhy v astronomických jednotkách; \"e\" – excentricita dráhy;\n\"i\" – sklon dráhy ve stupních; \"P\" – doba oběhu v rocích; – \"Typ obj.\" – klasifikace objektu do rodiny, kódy pro označení tříd:\nMBA – planetka v hlavním pásu.\n\nData použita se svolením / Data used with permission\n© IAU: Minor Planet Center.\n"}
{"id": "28720", "url": "https://cs.wikipedia.org/wiki?curid=28720", "title": "Seznam planetek 81501-81750", "text": "Seznam planetek 81501-81750\n\nPoznámky: \"Prov. ozn.\" – první provizorní označení planetky; \"Abs. mag.\" – absolutní hvězdná velikost;\n\"a\" – velká poloosa dráhy v astronomických jednotkách; \"e\" – excentricita dráhy;\n\"i\" – sklon dráhy ve stupních; \"P\" – doba oběhu v rocích; – \"Typ obj.\" – klasifikace objektu do rodiny, kódy pro označení tříd:\nMBA – planetka v hlavním pásu.\n\nData použita se svolením / Data used with permission\n© IAU: Minor Planet Center.\n"}
{"id": "28721", "url": "https://cs.wikipedia.org/wiki?curid=28721", "title": "Seznam planetek 81751-82000", "text": "Seznam planetek 81751-82000\n\nPoznámky: \"Prov. ozn.\" – první provizorní označení planetky; \"Abs. mag.\" – absolutní hvězdná velikost;\n\"a\" – velká poloosa dráhy v astronomických jednotkách; \"e\" – excentricita dráhy;\n\"i\" – sklon dráhy ve stupních; \"P\" – doba oběhu v rocích; – \"Typ obj.\" – klasifikace objektu do rodiny, kódy pro označení tříd:\nMBA – planetka v hlavním pásu.\n\nData použita se svolením / Data used with permission\n© IAU: Minor Planet Center.\n"}
{"id": "28722", "url": "https://cs.wikipedia.org/wiki?curid=28722", "title": "Seznam planetek 82001-82250", "text": "Seznam planetek 82001-82250\n\nPoznámky: \"Prov. ozn.\" – první provizorní označení planetky; \"Abs. mag.\" – absolutní hvězdná velikost;\n\"a\" – velká poloosa dráhy v astronomických jednotkách; \"e\" – excentricita dráhy;\n\"i\" – sklon dráhy ve stupních; \"P\" – doba oběhu v rocích; – \"Typ obj.\" – klasifikace objektu do rodiny, kódy pro označení tříd:\nBIN – binární planetka,\nCNT – skupina kentaurů,\nHLD – Hildina skupina,\nJUT – Jupiterův troján,\nMBA – planetka v hlavním pásu,\nSDO – objekt z Kuiperova pásu.\n\nData použita se svolením / Data used with permission\n© IAU: Minor Planet Center.\n"}
{"id": "28723", "url": "https://cs.wikipedia.org/wiki?curid=28723", "title": "Seznam planetek 82251-82500", "text": "Seznam planetek 82251-82500\n\nPoznámky: \"Prov. ozn.\" – první provizorní označení planetky; \"Abs. mag.\" – absolutní hvězdná velikost;\n\"a\" – velká poloosa dráhy v astronomických jednotkách; \"e\" – excentricita dráhy;\n\"i\" – sklon dráhy ve stupních; \"P\" – doba oběhu v rocích; – \"Typ obj.\" – klasifikace objektu do rodiny, kódy pro označení tříd:\nMBA – planetka v hlavním pásu.\n\nData použita se svolením / Data used with permission\n© IAU: Minor Planet Center.\n"}
{"id": "28724", "url": "https://cs.wikipedia.org/wiki?curid=28724", "title": "Seznam planetek 82501-82750", "text": "Seznam planetek 82501-82750\n\nPoznámky: \"Prov. ozn.\" – první provizorní označení planetky; \"Abs. mag.\" – absolutní hvězdná velikost;\n\"a\" – velká poloosa dráhy v astronomických jednotkách; \"e\" – excentricita dráhy;\n\"i\" – sklon dráhy ve stupních; \"P\" – doba oběhu v rocích; – \"Typ obj.\" – klasifikace objektu do rodiny, kódy pro označení tříd:\nMBA – planetka v hlavním pásu.\n\nData použita se svolením / Data used with permission\n© IAU: Minor Planet Center.\n"}
{"id": "28725", "url": "https://cs.wikipedia.org/wiki?curid=28725", "title": "Seznam planetek 82751-83000", "text": "Seznam planetek 82751-83000\n\nPoznámky: \"Prov. ozn.\" – první provizorní označení planetky; \"Abs. mag.\" – absolutní hvězdná velikost;\n\"a\" – velká poloosa dráhy v astronomických jednotkách; \"e\" – excentricita dráhy;\n\"i\" – sklon dráhy ve stupních; \"P\" – doba oběhu v rocích; – \"Typ obj.\" – klasifikace objektu do rodiny, kódy pro označení tříd:\nMBA – planetka v hlavním pásu.\n\nData použita se svolením / Data used with permission\n© IAU: Minor Planet Center.\n"}
{"id": "28726", "url": "https://cs.wikipedia.org/wiki?curid=28726", "title": "Seznam planetek 83001-83250", "text": "Seznam planetek 83001-83250\n\nPoznámky: \"Prov. ozn.\" – první provizorní označení planetky; \"Abs. mag.\" - absolutní hvězdná velikost;\n\"a\" – velká poloosa dráhy v astronomických jednotkách; \"e\" – excentricita dráhy;\n\"i\" – sklon dráhy ve stupních; \"P\" – doba oběhu v rocích; – \"Typ obj.\" – klasifikace objektu do rodiny, kódy pro označení tříd:\nMBA – planetka v hlavním pásu.\n\nData použita se svolením / Data used with permission\n© IAU: Minor Planet Center.\n"}
{"id": "28727", "url": "https://cs.wikipedia.org/wiki?curid=28727", "title": "Seznam planetek 83251-83500", "text": "Seznam planetek 83251-83500\n\nPoznámky: \"Prov. ozn.\" – první provizorní označení planetky; \"Abs. mag.\" – absolutní hvězdná velikost;\n\"a\" – velká poloosa dráhy v astronomických jednotkách; \"e\" – excentricita dráhy;\n\"i\" – sklon dráhy ve stupních; \"P\" – doba oběhu v rocích; – \"Typ obj.\" – klasifikace objektu do rodiny, kódy pro označení tříd:\nMBA – planetka v hlavním pásu.\n\nData použita se svolením / Data used with permission\n© IAU: Minor Planet Center.\n"}
{"id": "28728", "url": "https://cs.wikipedia.org/wiki?curid=28728", "title": "Seznam planetek 83501-83750", "text": "Seznam planetek 83501-83750\n\nPoznámky: \"Prov. ozn.\" – první provizorní označení planetky; \"Abs. mag.\" – absolutní hvězdná velikost;\n\"a\" – velká poloosa dráhy v astronomických jednotkách; \"e\" – excentricita dráhy;\n\"i\" – sklon dráhy ve stupních; \"P\" – doba oběhu v rocích; – \"Typ obj.\" – klasifikace objektu do rodiny, kódy pro označení tříd:\nHLD – Hildina skupina,\nMBA – planetka v hlavním pásu.\n\nData použita se svolením / Data used with permission\n© IAU: Minor Planet Center.\n"}
{"id": "28729", "url": "https://cs.wikipedia.org/wiki?curid=28729", "title": "Seznam planetek 83751-84000", "text": "Seznam planetek 83751-84000\n\nPoznámky: \"Prov. ozn.\" – první provizorní označení planetky; \"Abs. mag.\" – absolutní hvězdná velikost;\n\"a\" – velká poloosa dráhy v astronomických jednotkách; \"e\" – excentricita dráhy;\n\"i\" – sklon dráhy ve stupních; \"P\" – doba oběhu v rocích; – \"Typ obj.\" – klasifikace objektu do rodiny, kódy pro označení tříd:\nCNT – skupina kentaurů,\nHLD – Hildina skupina,\nJUT – Jupiterův troján,\nMBA – planetka v hlavním pásu.\n\nData použita se svolením / Data used with permission\n© IAU: Minor Planet Center.\n"}
{"id": "28730", "url": "https://cs.wikipedia.org/wiki?curid=28730", "title": "Seznam planetek 84001-84250", "text": "Seznam planetek 84001-84250\n\nPoznámky: \"Prov. ozn.\" – první provizorní označení planetky; \"Abs. mag.\" – absolutní hvězdná velikost;\n\"a\" – velká poloosa dráhy v astronomických jednotkách; \"e\" – excentricita dráhy;\n\"i\" – sklon dráhy ve stupních; \"P\" – doba oběhu v rocích; – \"Typ obj.\" – klasifikace objektu do rodiny, kódy pro označení tříd:\nHLD – Hildina skupina,\nMBA – planetka v hlavním pásu.\n\nData použita se svolením / Data used with permission\n© IAU: Minor Planet Center.\n"}
{"id": "28731", "url": "https://cs.wikipedia.org/wiki?curid=28731", "title": "Seznam planetek 84251-84500", "text": "Seznam planetek 84251-84500\n\nPoznámky: \"Prov. ozn.\" – první provizorní označení planetky; \"Abs. mag.\" – absolutní hvězdná velikost;\n\"a\" – velká poloosa dráhy v astronomických jednotkách; \"e\" – excentricita dráhy;\n\"i\" – sklon dráhy ve stupních; \"P\" – doba oběhu v rocích; – \"Typ obj.\" – klasifikace objektu do rodiny, kódy pro označení tříd:\nMBA – planetka v hlavním pásu.\n\nData použita se svolením / Data used with permission\n© IAU: Minor Planet Center.\n"}
{"id": "28732", "url": "https://cs.wikipedia.org/wiki?curid=28732", "title": "Seznam planetek 84501-84750", "text": "Seznam planetek 84501-84750\n\nPoznámky: \"Prov. ozn.\" – první provizorní označení planetky; \"Abs. mag.\" – absolutní hvězdná velikost;\n\"a\" – velká poloosa dráhy v astronomických jednotkách; \"e\" – excentricita dráhy;\n\"i\" – sklon dráhy ve stupních; \"P\" – doba oběhu v rocích; – \"Typ obj.\" – klasifikace objektu do rodiny, kódy pro označení tříd:\nCNT – skupina kentaurů,\nJUT – Jupiterův troján,\nMBA – planetka v hlavním pásu,\nPLT – plutíno.\n\nData použita se svolením / Data used with permission\n© IAU: Minor Planet Center.\n"}
{"id": "28733", "url": "https://cs.wikipedia.org/wiki?curid=28733", "title": "Seznam planetek 84751-85000", "text": "Seznam planetek 84751-85000\n\nPoznámky: \"Prov. ozn.\" – první provizorní označení planetky; \"Abs. mag.\" – absolutní hvězdná velikost;\n\"a\" – velká poloosa dráhy v astronomických jednotkách; \"e\" – excentricita dráhy;\n\"i\" – sklon dráhy ve stupních; \"P\" – doba oběhu v rocích; – \"Typ obj.\" – klasifikace objektu do rodiny, kódy pro označení tříd:\nMBA – planetka v hlavním pásu,\nPLT – plutíno.\n\nData použita se svolením / Data used with permission\n© IAU: Minor Planet Center.\n"}
{"id": "28734", "url": "https://cs.wikipedia.org/wiki?curid=28734", "title": "Seznam planetek 85001-85250", "text": "Seznam planetek 85001-85250\n\nPoznámky: \"Prov. ozn.\" – první provizorní označení planetky; \"Abs. mag.\" – absolutní hvězdná velikost;\n\"a\" – velká poloosa dráhy v astronomických jednotkách; \"e\" – excentricita dráhy;\n\"i\" – sklon dráhy ve stupních; \"P\" – doba oběhu v rocích; – \"Typ obj.\" – klasifikace objektu do rodiny, kódy pro označení tříd:\nAMR – Amorova skupina,\nAPL – Apollonova skupina,\nHLD – Hildina skupina,\nJUT – Jupiterův troján,\nMBA – planetka v hlavním pásu,\nPHA – potenciálně nebezpečná planetka.\n\nData použita se svolením / Data used with permission\n© IAU: Minor Planet Center.\n"}
{"id": "28735", "url": "https://cs.wikipedia.org/wiki?curid=28735", "title": "Seznam planetek 85251-85500", "text": "Seznam planetek 85251-85500\n\nPoznámky: \"Prov. ozn.\" – první provizorní označení planetky; \"Abs. mag.\" – absolutní hvězdná velikost;\n\"a\" – velká poloosa dráhy v astronomických jednotkách; \"e\" – excentricita dráhy;\n\"i\" – sklon dráhy ve stupních; \"P\" – doba oběhu v rocích; – \"Typ obj.\" – klasifikace objektu do rodiny, kódy pro označení tříd:\nAMR – Amorova skupina,\nJUT – Jupiterův troján,\nMBA – planetka v hlavním pásu.\n\nData použita se svolením / Data used with permission\n© IAU: Minor Planet Center.\n"}
{"id": "28736", "url": "https://cs.wikipedia.org/wiki?curid=28736", "title": "Seznam planetek 85501-85750", "text": "Seznam planetek 85501-85750\n\nPoznámky: \"Prov. ozn.\" – první provizorní označení planetky; \"Abs. mag.\" – absolutní hvězdná velikost;\n\"a\" – velká poloosa dráhy v astronomických jednotkách; \"e\" – excentricita dráhy;\n\"i\" – sklon dráhy ve stupních; \"P\" – doba oběhu v rocích; – \"Typ obj.\" – klasifikace objektu do rodiny, kódy pro označení tříd:\nAMR – Amorova skupina,\nAPL – Apollonova skupina,\nCBW – kubewano,\nHLD – Hildina skupina,\nMBA – planetka v hlavním pásu,\nPHA – potenciálně nebezpečná planetka.\n\nData použita se svolením / Data used with permission\n© IAU: Minor Planet Center.\n"}
{"id": "28738", "url": "https://cs.wikipedia.org/wiki?curid=28738", "title": "Seznam planetek 85751-86000", "text": "Seznam planetek 85751-86000\n\nPoznámky: \"Prov. ozn.\" – první provizorní označení planetky; \"Abs. mag.\" – absolutní hvězdná velikost;\n\"a\" – velká poloosa dráhy v astronomických jednotkách; \"e\" – excentricita dráhy;\n\"i\" – sklon dráhy ve stupních; \"P\" – doba oběhu v rocích; – \"Typ obj.\" – klasifikace objektu do rodiny, kódy pro označení tříd:\nAMR – Amorova skupina,\nAPL – Apollonova skupina,\nATN – Atenova skupina,\nBIN – binární planetka,\nJUT – Jupiterův troján,\nMBA – planetka v hlavním pásu,\nPHA – potenciálně nebezpečná planetka.\n\nData použita se svolením / Data used with permission\n© IAU: Minor Planet Center.\n"}
{"id": "28739", "url": "https://cs.wikipedia.org/wiki?curid=28739", "title": "Seznam planetek 86001-86250", "text": "Seznam planetek 86001-86250\n\nPoznámky: \"Prov. ozn.\" – první provizorní označení planetky; \"Abs. mag.\" – absolutní hvězdná velikost;\n\"a\" – velká poloosa dráhy v astronomických jednotkách; \"e\" – excentricita dráhy;\n\"i\" – sklon dráhy ve stupních; \"P\" – doba oběhu v rocích; – \"Typ obj.\" – klasifikace objektu do rodiny, kódy pro označení tříd:\nAMR – Amorova skupina,\nAPL – Apollonova skupina,\nCBW – kubewano,\nMBA – planetka v hlavním pásu,\nPHA – potenciálně nebezpečná planetka.\n\nData použita se svolením / Data used with permission\n© IAU: Minor Planet Center.\n"}
{"id": "28740", "url": "https://cs.wikipedia.org/wiki?curid=28740", "title": "Seznam planetek 86251-86500", "text": "Seznam planetek 86251-86500\n\nPoznámky: \"Prov. ozn.\" – první provizorní označení planetky; \"Abs. mag.\" – absolutní hvězdná velikost;\n\"a\" – velká poloosa dráhy v astronomických jednotkách; \"e\" – excentricita dráhy;\n\"i\" – sklon dráhy ve stupních; \"P\" – doba oběhu v rocích; – \"Typ obj.\" – klasifikace objektu do rodiny, kódy pro označení tříd:\nAMR – Amorova skupina,\nATN – Atenova skupina,\nHLD – Hildina skupina,\nJUT – Jupiterův troján,\nMBA – planetka v hlavním pásu.\n\nData použita se svolením / Data used with permission\n© IAU: Minor Planet Center.\n"}
{"id": "28741", "url": "https://cs.wikipedia.org/wiki?curid=28741", "title": "Seznam planetek 86501-86750", "text": "Seznam planetek 86501-86750\n\nPoznámky: \"Prov. ozn.\" – první provizorní označení planetky; \"Abs. mag.\" – absolutní hvězdná velikost;\n\"a\" – velká poloosa dráhy v astronomických jednotkách; \"e\" – excentricita dráhy;\n\"i\" – sklon dráhy ve stupních; \"P\" – doba oběhu v rocích; – \"Typ obj.\" – klasifikace objektu do rodiny, kódy pro označení tříd:\nAPL – Apollonova skupina,\nATN – Atenova skupina,\nMBA – planetka v hlavním pásu.\n\nData použita se svolením / Data used with permission\n© IAU: Minor Planet Center.\n"}
{"id": "28742", "url": "https://cs.wikipedia.org/wiki?curid=28742", "title": "Seznam planetek 86751-87000", "text": "Seznam planetek 86751-87000\n\nPoznámky: \"Prov. ozn.\" – první provizorní označení planetky; \"Abs. mag.\" – absolutní hvězdná velikost;\n\"a\" – velká poloosa dráhy v astronomických jednotkách; \"e\" – excentricita dráhy;\n\"i\" – sklon dráhy ve stupních; \"P\" – doba oběhu v rocích; – \"Typ obj.\" – klasifikace objektu do rodiny, kódy pro označení tříd:\nAPL – Apollonova skupina,\nMBA – planetka v hlavním pásu,\nPHA – potenciálně nebezpečná planetka.\n\nData použita se svolením / Data used with permission\n© IAU: Minor Planet Center.\n"}
{"id": "28743", "url": "https://cs.wikipedia.org/wiki?curid=28743", "title": "Seznam planetek 87001-87250", "text": "Seznam planetek 87001-87250\n\nPoznámky: \"Prov. ozn.\" – první provizorní označení planetky; \"Abs. mag.\" – absolutní hvězdná velikost;\n\"a\" – velká poloosa dráhy v astronomických jednotkách; \"e\" – excentricita dráhy;\n\"i\" – sklon dráhy ve stupních; \"P\" – doba oběhu v rocích; – \"Typ – klasifikace objektu do rodiny, kódy pro označení tříd:\nAPL – Apollonova skupina,\nMBA – planetka v hlavním pásu.\n\nData použita se svolením / Data used with permission\n© IAU: Minor Planet Center.\n"}
{"id": "28744", "url": "https://cs.wikipedia.org/wiki?curid=28744", "title": "Seznam planetek 87251-87500", "text": "Seznam planetek 87251-87500\n\nPoznámky: \"Prov. ozn.\" – první provizorní označení planetky; \"Abs. mag.\" – absolutní hvězdná velikost;\n\"a\" – velká poloosa dráhy v astronomických jednotkách; \"e\" – excentricita dráhy;\n\"i\" – sklon dráhy ve stupních; \"P\" – doba oběhu v rocích; – \"Typ obj.\" – klasifikace objektu do rodiny, kódy pro označení tříd:\nAPL – Apollonova skupina,\nATN – Atenova skupina,\nMBA – planetka v hlavním pásu,\nSDO – objekt z Kuiperova pásu.\n\nData použita se svolením / Data used with permission\n© IAU: Minor Planet Center.\n"}
{"id": "28745", "url": "https://cs.wikipedia.org/wiki?curid=28745", "title": "Seznam planetek 87501-87750", "text": "Seznam planetek 87501-87750\n\nPoznámky: \"Prov. ozn.\" – první provizorní označení planetky; \"Abs. mag.\" – absolutní hvězdná velikost;\n\"a\" – velká poloosa dráhy v astronomických jednotkách; \"e\" – excentricita dráhy;\n\"i\" – sklon dráhy ve stupních; \"P\" – doba oběhu v rocích; – \"Typ obj.\" – klasifikace objektu do rodiny, kódy pro označení tříd:\nATN – Atenova skupina,\nCNT – skupina kentaurů,\nHLD – Hildina skupina,\nMBA – planetka v hlavním pásu,\nPHA – potenciálně nebezpečná planetka.\n\nData použita se svolením / Data used with permission\n© IAU: Minor Planet Center.\n"}
{"id": "28746", "url": "https://cs.wikipedia.org/wiki?curid=28746", "title": "Seznam planetek 87751-88000", "text": "Seznam planetek 87751-88000\n\nPoznámky: \"Prov. ozn.\" – první provizorní označení planetky; \"Abs. mag.\" – absolutní hvězdná velikost;\n\"a\" – velká poloosa dráhy v astronomických jednotkách; \"e\" – excentricita dráhy;\n\"i\" – sklon dráhy ve stupních; \"P\" – doba oběhu v rocích; – \"Typ obj.\" – klasifikace objektu do rodiny, kódy pro označení tříd:\nHLD – Hildina skupina,\nMBA – planetka v hlavním pásu.\n\nData použita se svolením / Data used with permission\n© IAU: Minor Planet Center.\n"}
{"id": "28747", "url": "https://cs.wikipedia.org/wiki?curid=28747", "title": "Seznam planetek 88001-88250", "text": "Seznam planetek 88001-88250\n\nPoznámky: \"Prov. ozn.\" – první provizorní označení planetky; \"Abs. mag.\" – absolutní hvězdná velikost;\n\"a\" – velká poloosa dráhy v astronomických jednotkách; \"e\" – excentricita dráhy;\n\"i\" – sklon dráhy ve stupních; \"P\" – doba oběhu v rocích; – \"Typ obj.\" – klasifikace objektu do rodiny, kódy pro označení tříd:\nAMR – Amorova skupina,\nATN – Atenova skupina,\nHLD – Hildina skupina,\nJUT – Jupiterův troján,\nMBA – planetka v hlavním pásu.\n\nData použita se svolením / Data used with permission\n© IAU: Minor Planet Center.\n"}
{"id": "28748", "url": "https://cs.wikipedia.org/wiki?curid=28748", "title": "Seznam planetek 88251-88500", "text": "Seznam planetek 88251-88500\n\nPoznámky: \"Prov. ozn.\" – první provizorní označení planetky; \"Abs. mag.\" – absolutní hvězdná velikost;\n\"a\" – velká poloosa dráhy v astronomických jednotkách; \"e\" – excentricita dráhy;\n\"i\" – sklon dráhy ve stupních; \"P\" – doba oběhu v rocích; – \"Typ obj.\" – klasifikace objektu do rodiny, kódy pro označení tříd:\nAMR – Amorova skupina,\nAPL – Apollonova skupina,\nCBW – kubewano,\nCNT – skupina kentaurů,\nHLD – Hildina skupina,\nMBA – planetka v hlavním pásu,\nPHA – potenciálně nebezpečná planetka.\n\nData použita se svolením / Data used with permission\n© IAU: Minor Planet Center.\n"}
{"id": "28749", "url": "https://cs.wikipedia.org/wiki?curid=28749", "title": "Seznam planetek 88501-88750", "text": "Seznam planetek 88501-88750\n\nPoznámky: \"Prov. ozn.\" – první provizorní označení planetky; \"Abs. mag.\" – absolutní hvězdná velikost;\n\"a\" – velká poloosa dráhy v astronomických jednotkách; \"e\" – excentricita dráhy;\n\"i\" – sklon dráhy ve stupních; \"P\" – doba oběhu v rocích; – \"Typ obj.\" – klasifikace objektu do rodiny, kódy pro označení tříd:\nAPL – Apollonova skupina,\nBIN – binární planetka,\nCBW – kubewano,\nMBA – planetka v hlavním pásu.\n\nData použita se svolením / Data used with permission\n© IAU: Minor Planet Center.\n"}
{"id": "28750", "url": "https://cs.wikipedia.org/wiki?curid=28750", "title": "Seznam planetek 88751-89000", "text": "Seznam planetek 88751-89000\n\nPoznámky: \"Prov. ozn.\" – první provizorní označení planetky; \"Abs. mag.\" – absolutní hvězdná velikost;\n\"a\" – velká poloosa dráhy v astronomických jednotkách; \"e\" – excentricita dráhy;\n\"i\" – sklon dráhy ve stupních; \"P\" – doba oběhu v rocích; – \"Typ obj.\" – klasifikace objektu do rodiny, kódy pro označení tříd:\nAPL – Apollonova skupina,\nJUT – Jupiterův troján,\nMBA – planetka v hlavním pásu.\n\nData použita se svolením / Data used with permission\n© IAU: Minor Planet Center.\n"}
{"id": "28751", "url": "https://cs.wikipedia.org/wiki?curid=28751", "title": "Seznam planetek 89001-89250", "text": "Seznam planetek 89001-89250\n\nPoznámky: \"Prov. ozn.\" – první provizorní označení planetky; \"Abs. mag.\" – absolutní hvězdná velikost;\n\"a\" – velká poloosa dráhy v astronomických jednotkách; \"e\" – excentricita dráhy;\n\"i\" – sklon dráhy ve stupních; \"P\" – doba oběhu v rocích; – \"Typ obj.\" – klasifikace objektu do rodiny, kódy pro označení tříd:\nAMR – Amorova skupina,\nMBA – planetka v hlavním pásu,\nPHA – potenciálně nebezpečná planetka.\n\nData použita se svolením / Data used with permission\n© IAU: Minor Planet Center.\n"}
{"id": "28752", "url": "https://cs.wikipedia.org/wiki?curid=28752", "title": "Seznam planetek 89251-89500", "text": "Seznam planetek 89251-89500\n\nPoznámky: \"Prov. ozn.\" – první provizorní označení planetky; \"Abs. mag.\" – absolutní hvězdná velikost;\n\"a\" – velká poloosa dráhy v astronomických jednotkách; \"e\" – excentricita dráhy;\n\"i\" – sklon dráhy ve stupních; \"P\" – doba oběhu v rocích; – \"Typ obj.\" – klasifikace objektu do rodiny, kódy pro označení tříd:\nAMR – Amorova skupina,\nMBA – planetka v hlavním pásu.\n\nData použita se svolením / Data used with permission\n© IAU: Minor Planet Center.\n"}
{"id": "28753", "url": "https://cs.wikipedia.org/wiki?curid=28753", "title": "Seznam planetek 89501-89750", "text": "Seznam planetek 89501-89750\n\nPoznámky: \"Prov. ozn.\" – první provizorní označení planetky; \"Abs. mag.\" – absolutní hvězdná velikost;\n\"a\" – velká poloosa dráhy v astronomických jednotkách; \"e\" – excentricita dráhy;\n\"i\" – sklon dráhy ve stupních; \"P\" – doba oběhu v rocích; – \"Typ obj.\" – klasifikace objektu do rodiny, kódy pro označení tříd:\nMBA – planetka v hlavním pásu.\n\nData použita se svolením / Data used with permission\n© IAU: Minor Planet Center.\n"}
{"id": "28754", "url": "https://cs.wikipedia.org/wiki?curid=28754", "title": "Seznam planetek 89751-90000", "text": "Seznam planetek 89751-90000\n\nPoznámky: \"Prov. ozn.\" – první provizorní označení planetky; \"Abs. mag.\" – absolutní hvězdná velikost;\n\"a\" – velká poloosa dráhy v astronomických jednotkách; \"e\" – excentricita dráhy;\n\"i\" – sklon dráhy ve stupních; \"P\" – doba oběhu v rocích; – \"Typ obj.\" – klasifikace objektu do rodiny, kódy pro označení tříd:\nAMR – Amorova skupina,\nAPL – Apollonova skupina,\nHLD – Hildina skupina,\nJUT – Jupiterův troján,\nMBA – planetka v hlavním pásu,\nPHA – potenciálně nebezpečná planetka.\n\nData použita se svolením / Data used with permission\n© IAU: Minor Planet Center.\n"}
{"id": "28755", "url": "https://cs.wikipedia.org/wiki?curid=28755", "title": "Seznam planetek 90001-90250", "text": "Seznam planetek 90001-90250\n\nPoznámky: \"Prov. ozn.\" – první provizorní označení planetky; \"Abs. mag.\" – absolutní hvězdná velikost;\n\"a\" – velká poloosa dráhy v astronomických jednotkách; \"e\" – excentricita dráhy;\n\"i\" – sklon dráhy ve stupních; \"P\" – doba oběhu v rocích; – \"Typ obj.\" – klasifikace objektu do rodiny, kódy pro označení tříd:\nAPL – Apollonova skupina,\nMBA – planetka v hlavním pásu,\nPHA – potenciálně nebezpečná planetka.\n\nData použita se svolením / Data used with permission\n© IAU: Minor Planet Center.\n"}
{"id": "28756", "url": "https://cs.wikipedia.org/wiki?curid=28756", "title": "Seznam planetek 90251-90500", "text": "Seznam planetek 90251-90500\n\nPoznámky: \"Prov. ozn.\" – první provizorní označení planetky; \"Abs. mag.\" – absolutní hvězdná velikost;\n\"a\" – velká poloosa dráhy v astronomických jednotkách; \"e\" – excentricita dráhy;\n\"i\" – sklon dráhy ve stupních; \"P\" – doba oběhu v rocích; – \"Typ obj.\" – klasifikace objektu do rodiny, kódy pro označení tříd:\nAMR – Amorova skupina,\nAPL – Apollonova skupina,\nCNT – skupina kentaurů,\nHLD – Hildina skupina,\nJUT – Jupiterův troján,\nMBA – planetka v hlavním pásu,\nPHA – potenciálně nebezpečná planetka,\nPLT – plutíno.\n\nData použita se svolením / Data used with permission\n© IAU: Minor Planet Center.\n"}
{"id": "28757", "url": "https://cs.wikipedia.org/wiki?curid=28757", "title": "Seznam planetek 90501-90750", "text": "Seznam planetek 90501-90750\n\nPoznámky: \"Prov. ozn.\" – první provizorní označení planetky; \"Abs. mag.\" – absolutní hvězdná velikost;\n\"a\" – velká poloosa dráhy v astronomických jednotkách; \"e\" – excentricita dráhy;\n\"i\" – sklon dráhy ve stupních; \"P\" – doba oběhu v rocích; – \"Typ obj.\" – klasifikace objektu do rodiny, kódy pro označení tříd:\nCBW – kubewano,\nHLD – Hildina skupina,\nJUT – Jupiterův troján,\nMBA – planetka v hlavním pásu.\n\nData použita se svolením / Data used with permission\n© IAU: Minor Planet Center.\n"}
{"id": "28758", "url": "https://cs.wikipedia.org/wiki?curid=28758", "title": "Seznam planetek 90751-91000", "text": "Seznam planetek 90751-91000\n\nPoznámky: \"Prov. ozn.\" – první provizorní označení planetky; \"Abs. mag.\" – absolutní hvězdná velikost;\n\"a\" – velká poloosa dráhy v astronomických jednotkách; \"e\" – excentricita dráhy;\n\"i\" – sklon dráhy ve stupních; \"P\" – doba oběhu v rocích; – \"Typ obj.\" – klasifikace objektu do rodiny, kódy pro označení tříd:\nMBA – planetka v hlavním pásu.\n\nData použita se svolením / Data used with permission\n© IAU: Minor Planet Center.\n"}
{"id": "28759", "url": "https://cs.wikipedia.org/wiki?curid=28759", "title": "Seznam planetek 91001-91250", "text": "Seznam planetek 91001-91250\n\nPoznámky: \"Prov. ozn.\" – první provizorní označení planetky; \"Abs. mag.\" – absolutní hvězdná velikost;\n\"a\" – velká poloosa dráhy v astronomických jednotkách; \"e\" – excentricita dráhy;\n\"i\" – sklon dráhy ve stupních; \"P\" – doba oběhu v rocích; – \"Typ obj.\" – klasifikace objektu do rodiny, kódy pro označení tříd:\nMBA – planetka v hlavním pásu,\nPLT – plutíno.\n\nData použita se svolením / Data used with permission\n© IAU: Minor Planet Center.\n"}
{"id": "28760", "url": "https://cs.wikipedia.org/wiki?curid=28760", "title": "Seznam planetek 91251-91500", "text": "Seznam planetek 91251-91500\n\nPoznámky: \"Prov. ozn.\" – první provizorní označení planetky; \"Abs. mag.\" – absolutní hvězdná velikost;\n\"a\" – velká poloosa dráhy v astronomických jednotkách; \"e\" – excentricita dráhy;\n\"i\" – sklon dráhy ve stupních; \"P\" – doba oběhu v rocích; – \"Typ obj.\" – klasifikace objektu do rodiny, kódy pro označení tříd:\nHLD – Hildina skupina,\nMBA – planetka v hlavním pásu.\n\nData použita se svolením / Data used with permission\n© IAU: Minor Planet Center.\n"}
{"id": "28761", "url": "https://cs.wikipedia.org/wiki?curid=28761", "title": "Seznam planetek 91501-91750", "text": "Seznam planetek 91501-91750\n\nPoznámky: \"Prov. ozn.\" – první provizorní označení planetky; \"Abs. mag.\" – absolutní hvězdná velikost;\n\"a\" – velká poloosa dráhy v astronomických jednotkách; \"e\" – excentricita dráhy;\n\"i\" – sklon dráhy ve stupních; \"P\" – doba oběhu v rocích; – \"Typ obj.\" – klasifikace objektu do rodiny, kódy pro označení tříd:\nMBA – planetka v hlavním pásu,\nSDO – objekt z Kuiperova pásu.\n\nData použita se svolením / Data used with permission\n© IAU: Minor Planet Center.\n"}
{"id": "28762", "url": "https://cs.wikipedia.org/wiki?curid=28762", "title": "Seznam planetek 91751-92000", "text": "Seznam planetek 91751-92000\n\nPoznámky: \"Prov. ozn.\" – první provizorní označení planetky; \"Abs. mag.\" – absolutní hvězdná velikost;\n\"a\" – velká poloosa dráhy v astronomických jednotkách; \"e\" – excentricita dráhy;\n\"i\" – sklon dráhy ve stupních; \"P\" – doba oběhu v rocích; – \"Typ obj.\" – klasifikace objektu do rodiny, kódy pro označení tříd:\nMBA – planetka v hlavním pásu.\n\nData použita se svolením / Data used with permission\n© IAU: Minor Planet Center.\n"}
{"id": "28763", "url": "https://cs.wikipedia.org/wiki?curid=28763", "title": "Seznam planetek 92001-92250", "text": "Seznam planetek 92001-92250\n\nPoznámky: \"Prov. ozn.\" – první provizorní označení planetky; \"Abs. mag.\" – absolutní hvězdná velikost;\n\"a\" – velká poloosa dráhy v astronomických jednotkách; \"e\" – excentricita dráhy;\n\"i\" – sklon dráhy ve stupních; \"P\" – doba oběhu v rocích; – \"Typ obj.\" – klasifikace objektu do rodiny, kódy pro označení tříd:\nMBA – planetka v hlavním pásu.\n\nData použita se svolením / Data used with permission\n© IAU: Minor Planet Center.\n"}
{"id": "28764", "url": "https://cs.wikipedia.org/wiki?curid=28764", "title": "Seznam planetek 92251-92500", "text": "Seznam planetek 92251-92500\n\nPoznámky: \"Prov. ozn.\" – první provizorní označení planetky; \"Abs. mag.\" – absolutní hvězdná velikost;\n\"a\" – velká poloosa dráhy v astronomických jednotkách; \"e\" – excentricita dráhy;\n\"i\" – sklon dráhy ve stupních; \"P\" – doba oběhu v rocích; – \"Typ obj.\" – klasifikace objektu do rodiny, kódy pro označení tříd:\nHLD – Hildina skupina,\nMBA – planetka v hlavním pásu.\n\nData použita se svolením / Data used with permission\n© IAU: Minor Planet Center.\n"}
{"id": "28765", "url": "https://cs.wikipedia.org/wiki?curid=28765", "title": "Seznam planetek 92501-92750", "text": "Seznam planetek 92501-92750\n\nPoznámky: \"Prov. ozn.\" – první provizorní označení planetky; \"Abs. mag.\" – absolutní hvězdná velikost;\n\"a\" – velká poloosa dráhy v astronomických jednotkách; \"e\" – excentricita dráhy;\n\"i\" – sklon dráhy ve stupních; \"P\" – doba oběhu v rocích; – \"Typ obj.\" – klasifikace objektu do rodiny, kódy pro označení tříd:\nMBA – planetka v hlavním pásu.\n\nData použita se svolením / Data used with permission\n© IAU: Minor Planet Center.\n"}
{"id": "28766", "url": "https://cs.wikipedia.org/wiki?curid=28766", "title": "Seznam planetek 92751-93000", "text": "Seznam planetek 92751-93000\n\nPoznámky: \"Prov. ozn.\" – první provizorní označení planetky; \"Abs. mag.\" – absolutní hvězdná velikost;\n\"a\" – velká poloosa dráhy v astronomických jednotkách; \"e\" – excentricita dráhy;\n\"i\" – sklon dráhy ve stupních; \"P\" – doba oběhu v rocích; – \"Typ obj.\" – klasifikace objektu do rodiny, kódy pro označení tříd:\nMBA – planetka v hlavním pásu.\n\nData použita se svolením / Data used with permission\n© IAU: Minor Planet Center.\n"}
{"id": "28767", "url": "https://cs.wikipedia.org/wiki?curid=28767", "title": "Seznam planetek 93001-93250", "text": "Seznam planetek 93001-93250\n\nPoznámky: \"Prov. ozn.\" – první provizorní označení planetky; \"Abs. mag.\" – absolutní hvězdná velikost;\n\"a\" – velká poloosa dráhy v astronomických jednotkách; \"e\" – excentricita dráhy;\n\"i\" – sklon dráhy ve stupních; \"P\" – doba oběhu v rocích; – \"Typ obj.\" – klasifikace objektu do rodiny, kódy pro označení tříd:\nMBA – planetka v hlavním pásu.\n\nData použita se svolením / Data used with permission\n© IAU: Minor Planet Center.\n"}
{"id": "28768", "url": "https://cs.wikipedia.org/wiki?curid=28768", "title": "Seznam planetek 93251-93500", "text": "Seznam planetek 93251-93500\n\nPoznámky: \"Prov. ozn.\" – první provizorní označení planetky; \"Abs. mag.\" – absolutní hvězdná velikost;\n\"a\" – velká poloosa dráhy v astronomických jednotkách; \"e\" – excentricita dráhy;\n\"i\" – sklon dráhy ve stupních; \"P\" – doba oběhu v rocích; – \"Typ obj.\" – klasifikace objektu do rodiny, kódy pro označení tříd:\nMBA – planetka v hlavním pásu.\n\nData použita se svolením / Data used with permission\n© IAU: Minor Planet Center.\n"}
{"id": "28769", "url": "https://cs.wikipedia.org/wiki?curid=28769", "title": "Seznam planetek 93501-93750", "text": "Seznam planetek 93501-93750\n\nPoznámky: \"Prov. ozn.\" – první provizorní označení planetky; \"Abs. mag.\" – absolutní hvězdná velikost;\n\"a\" – velká poloosa dráhy v astronomických jednotkách; \"e\" – excentricita dráhy;\n\"i\" – sklon dráhy ve stupních; \"P\" – doba oběhu v rocích; – \"Typ obj.\" – klasifikace objektu do rodiny, kódy pro označení tříd:\nMBA – planetka v hlavním pásu.\n\nData použita se svolením / Data used with permission\n© IAU: Minor Planet Center.\n"}
{"id": "28770", "url": "https://cs.wikipedia.org/wiki?curid=28770", "title": "Seznam planetek 93751-94000", "text": "Seznam planetek 93751-94000\n\nPoznámky: \"Prov. ozn.\" – první provizorní označení planetky; \"Abs. mag.\" – absolutní hvězdná velikost;\n\"a\" - velká poloosa dráhy v astronomických jednotkách; \"e\" – excentricita dráhy;\n\"i\" – sklon dráhy ve stupních; \"P\" – doba oběhu v rocích; – \"Typ obj.\" – klasifikace objektu do rodiny, kódy pro označení tříd:\nMBA – planetka v hlavním pásu.\n\nData použita se svolením / Data used with permission\n© IAU: Minor Planet Center.\n"}
{"id": "28771", "url": "https://cs.wikipedia.org/wiki?curid=28771", "title": "Seznam planetek 94001-94250", "text": "Seznam planetek 94001-94250\n\nPoznámky: \"Prov. ozn.\" – první provizorní označení planetky; \"Abs. mag.\" – absolutní hvězdná velikost;\n\"a\" – velká poloosa dráhy v astronomických jednotkách; \"e\" – excentricita dráhy;\n\"i\" – sklon dráhy ve stupních; \"P\" – doba oběhu v rocích; – \"Typ obj.\" – klasifikace objektu do rodiny, kódy pro označení tříd:\nMBA – planetka v hlavním pásu.\n\nData použita se svolením / Data used with permission\n© IAU: Minor Planet Center.\n"}
{"id": "28772", "url": "https://cs.wikipedia.org/wiki?curid=28772", "title": "Seznam planetek 94251-94500", "text": "Seznam planetek 94251-94500\n\nPoznámky: \"Prov. ozn.\" – první provizorní označení planetky; \"Abs. mag.\" – absolutní hvězdná velikost;\n\"a\" – velká poloosa dráhy v astronomických jednotkách; \"e\" – excentricita dráhy;\n\"i\" – sklon dráhy ve stupních; \"P\" – doba oběhu v rocích; – \"Typ obj.\" – klasifikace objektu do rodiny, kódy pro označení tříd:\nHLD – Hildina skupina,\nMBA – planetka v hlavním pásu.\n\nData použita se svolením / Data used with permission\n© IAU: Minor Planet Center.\n"}
{"id": "28773", "url": "https://cs.wikipedia.org/wiki?curid=28773", "title": "Seznam planetek 94501-94750", "text": "Seznam planetek 94501-94750\n\nPoznámky: \"Prov. ozn.\" – první provizorní označení planetky; \"Abs. mag.\" – absolutní hvězdná velikost;\n\"a\" – velká poloosa dráhy v astronomických jednotkách; \"e\" – excentricita dráhy;\n\"i\" – sklon dráhy ve stupních; \"P\" – doba oběhu v rocích; – \"Typ obj.\" – klasifikace objektu do rodiny, kódy pro označení tříd:\nMBA – planetka v hlavním pásu.\n\nData použita se svolením / Data used with permission\n© IAU: Minor Planet Center.\n"}
{"id": "28774", "url": "https://cs.wikipedia.org/wiki?curid=28774", "title": "Seznam planetek 94751-95000", "text": "Seznam planetek 94751-95000\n\nPoznámky: \"Prov. ozn.\" – první provizorní označení planetky; \"Abs. mag.\" – absolutní hvězdná velikost;\n\"a\" – velká poloosa dráhy v astronomických jednotkách; \"e\" – excentricita dráhy;\n\"i\" – sklon dráhy ve stupních; \"P\" – doba oběhu v rocích; – \"Typ obj.\" – klasifikace objektu do rodiny, kódy pro označení tříd:\nMBA – planetka v hlavním pásu.\n\nData použita se svolením / Data used with permission\n© IAU: Minor Planet Center.\n"}
{"id": "28775", "url": "https://cs.wikipedia.org/wiki?curid=28775", "title": "Seznam planetek 95001-95250", "text": "Seznam planetek 95001-95250\n\nPoznámky: \"Prov. ozn.\" – první provizorní označení planetky; \"Abs. mag.\" – absolutní hvězdná velikost;\n\"a\" – velká poloosa dráhy v astronomických jednotkách; \"e\" – excentricita dráhy;\n\"i\" – sklon dráhy ve stupních; \"P\" – doba oběhu v rocích; – \"Typ obj.\" – klasifikace objektu do rodiny, kódy pro označení tříd:\nMBA – planetka v hlavním pásu.\n\nData použita se svolením / Data used with permission\n© IAU: Minor Planet Center.\n"}
{"id": "28776", "url": "https://cs.wikipedia.org/wiki?curid=28776", "title": "Seznam planetek 95251-95500", "text": "Seznam planetek 95251-95500\n\nPoznámky: \"Prov. ozn.\" – první provizorní označení planetky; \"Abs. mag.\" - absolutní hvězdná velikost;\n\"a\" – velká poloosa dráhy v astronomických jednotkách; \"e\" – excentricita dráhy;\n\"i\" – sklon dráhy ve stupních; \"P\" – doba oběhu v rocích; – \"Typ obj.\" – klasifikace objektu do rodiny, kódy pro označení tříd:\nMBA – planetka v hlavním pásu.\n\nData použita se svolením / Data used with permission\n© IAU: Minor Planet Center.\n"}
{"id": "28777", "url": "https://cs.wikipedia.org/wiki?curid=28777", "title": "Seznam planetek 95501-95750", "text": "Seznam planetek 95501-95750\n\nPoznámky: \"Prov. ozn.\" – první provizorní označení planetky; \"Abs. mag.\" – absolutní hvězdná velikost;\n\"a\" – velká poloosa dráhy v astronomických jednotkách; \"e\" – excentricita dráhy;\n\"i\" – sklon dráhy ve stupních; \"P\" – doba oběhu v rocích; – \"Typ obj.\" – klasifikace objektu do rodiny, kódy pro označení tříd:\nCNT – skupina kentaurů,\nJUT – Jupiterův troján,\nMBA – planetka v hlavním pásu,\nSDO – objekt z Kuiperova pásu.\n\nData použita se svolením / Data used with permission\n© IAU: Minor Planet Center.\n"}
{"id": "28778", "url": "https://cs.wikipedia.org/wiki?curid=28778", "title": "Seznam planetek 95751-96000", "text": "Seznam planetek 95751-96000\n\nPoznámky: \"Prov. ozn.\" – první provizorní označení planetky; \"Abs. mag.\" – absolutní hvězdná velikost;\n\"a\" – velká poloosa dráhy v astronomických jednotkách; \"e\" – excentricita dráhy;\n\"i\" – sklon dráhy ve stupních; \"P\" – doba oběhu v rocích; – \"Typ obj.\" – klasifikace objektu do rodiny, kódy pro označení tříd:\nHLD – Hildina skupina,\nMBA – planetka v hlavním pásu.\n\nData použita se svolením / Data used with permission\n© IAU: Minor Planet Center.\n"}
{"id": "28779", "url": "https://cs.wikipedia.org/wiki?curid=28779", "title": "Seznam planetek 96001-96250", "text": "Seznam planetek 96001-96250\n\nPoznámky: \"Prov. ozn.\" – první provizorní označení planetky; \"Abs. mag.\" – absolutní hvězdná velikost;\n\"a\" – velká poloosa dráhy v astronomických jednotkách; \"e\" – excentricita dráhy;\n\"i\" – sklon dráhy ve stupních; \"P\" – doba oběhu v rocích; – \"Typ obj.\" – klasifikace objektu do rodiny, kódy pro označení tříd:\nAMR – Amorova skupina,\nHLD – Hildina skupina,\nMBA – planetka v hlavním pásu.\n\nData použita se svolením / Data used with permission\n© IAU: Minor Planet Center.\n"}
{"id": "28780", "url": "https://cs.wikipedia.org/wiki?curid=28780", "title": "Seznam planetek 96251-96500", "text": "Seznam planetek 96251-96500\n\nPoznámky: \"Prov. ozn.\" – první provizorní označení planetky; \"Abs. mag.\" – absolutní hvězdná velikost;\n\"a\" – velká poloosa dráhy v astronomických jednotkách; \"e\" – excentricita dráhy;\n\"i\" – sklon dráhy ve stupních; \"P\" – doba oběhu v rocích; – \"Typ obj.\" – klasifikace objektu do rodiny, kódy pro označení tříd:\nAPL – Apollonova skupina,\nJUT – Jupiterův troján,\nMBA – planetka v hlavním pásu.\n\nData použita se svolením / Data used with permission\n© IAU: Minor Planet Center.\n"}
{"id": "28781", "url": "https://cs.wikipedia.org/wiki?curid=28781", "title": "Seznam planetek 96501-96750", "text": "Seznam planetek 96501-96750\n\nPoznámky: \"Prov. ozn.\" – první provizorní označení planetky; \"Abs. mag.\" – absolutní hvězdná velikost;\n\"a\" – velká poloosa dráhy v astronomických jednotkách; \"e\" – excentricita dráhy;\n\"i\" – sklon dráhy ve stupních; \"P\" – doba oběhu v rocích; – \"Typ obj.\" – klasifikace objektu do rodiny, kódy pro označení tříd:\nAMR – Amorova skupina,\nAPL – Apollonova skupina,\nATN – Atenova skupina,\nHLD – Hildina skupina,\nMBA – planetka v hlavním pásu.\n\nData použita se svolením / Data used with permission\n© IAU: Minor Planet Center.\n"}
{"id": "28782", "url": "https://cs.wikipedia.org/wiki?curid=28782", "title": "Seznam planetek 96751-97000", "text": "Seznam planetek 96751-97000\n\nPoznámky: \"Prov. ozn.\" – první provizorní označení planetky; \"Abs. mag.\" – absolutní hvězdná velikost;\n\"a\" – velká poloosa dráhy v astronomických jednotkách; \"e\" – excentricita dráhy;\n\"i\" – sklon dráhy ve stupních; \"P\" – doba oběhu v rocích; – \"Typ obj.\" – klasifikace objektu do rodiny, kódy pro označení tříd:\nMBA – planetka v hlavním pásu.\n\nData použita se svolením / Data used with permission\n© IAU: Minor Planet Center.\n"}
{"id": "28783", "url": "https://cs.wikipedia.org/wiki?curid=28783", "title": "Seznam planetek 97001-97250", "text": "Seznam planetek 97001-97250\n\nPoznámky: \"Prov. ozn.\" – první provizorní označení planetky; \"Abs. mag.\" – absolutní hvězdná velikost;\n\"a\" – velká poloosa dráhy v astronomických jednotkách; \"e\" – excentricita dráhy;\n\"i\" – sklon dráhy ve stupních; \"P\" – doba oběhu v rocích; – \"Typ obj.\" – klasifikace objektu do rodiny, kódy pro označení tříd:\nMBA – planetka v hlavním pásu.\n\nData použita se svolením / Data used with permission\n© IAU: Minor Planet Center.\n"}
{"id": "28784", "url": "https://cs.wikipedia.org/wiki?curid=28784", "title": "Seznam planetek 97251-97500", "text": "Seznam planetek 97251-97500\n\nPoznámky: \"Prov. ozn.\" – první provizorní označení planetky; \"Abs. mag.\" – absolutní hvězdná velikost;\n\"a\" – velká poloosa dráhy v astronomických jednotkách; \"e\" – excentricita dráhy;\n\"i\" – sklon dráhy ve stupních; \"P\" – doba oběhu v rocích; – \"Typ obj.\" – klasifikace objektu do rodiny, kódy pro označení tříd:\nMBA – planetka v hlavním pásu.\n\nData použita se svolením / Data used with permission\n© IAU: Minor Planet Center.\n"}
{"id": "28785", "url": "https://cs.wikipedia.org/wiki?curid=28785", "title": "Seznam planetek 97501-97750", "text": "Seznam planetek 97501-97750\n\nPoznámky: \"Prov. ozn.\" – první provizorní označení planetky; \"Abs. mag.\" – absolutní hvězdná velikost;\n\"a\" – velká poloosa dráhy v astronomických jednotkách; \"e\" – excentricita dráhy;\n\"i\" – sklon dráhy ve stupních; \"P\" – doba oběhu v rocích; – \"Typ obj.\" – klasifikace objektu do rodiny, kódy pro označení tříd:\nAMR – Amorova skupina,\nHLD – Hildina skupina,\nMBA – planetka v hlavním pásu.\n\nData použita se svolením / Data used with permission\n© IAU: Minor Planet Center.\n"}
{"id": "28786", "url": "https://cs.wikipedia.org/wiki?curid=28786", "title": "Seznam planetek 97751-98000", "text": "Seznam planetek 97751-98000\n\nPoznámky: \"Prov. ozn.\" – první provizorní označení planetky; \"Abs. mag.\" – absolutní hvězdná velikost;\n\"a\" – velká poloosa dráhy v astronomických jednotkách; \"e\" – excentricita dráhy;\n\"i\" – sklon dráhy ve stupních; \"P\" – doba oběhu v rocích; – \"Typ obj.\" – klasifikace objektu do rodiny, kódy pro označení tříd:\nJUT – Jupiterův troján,\nMBA – planetka v hlavním pásu.\n\nData použita se svolením / Data used with permission\n© IAU: Minor Planet Center.\n"}
{"id": "28787", "url": "https://cs.wikipedia.org/wiki?curid=28787", "title": "Seznam planetek 98001-98250", "text": "Seznam planetek 98001-98250\n\nPoznámky: \"Prov. ozn.\" – první provizorní označení planetky; \"Abs. mag.\" – absolutní hvězdná velikost;\n\"a\" – velká poloosa dráhy v astronomických jednotkách; \"e\" – excentricita dráhy;\n\"i\" – sklon dráhy ve stupních; \"P\" – doba oběhu v rocích; – \"Typ obj.\" – klasifikace objektu do rodiny, kódy pro označení tříd:\nHLD – Hildina skupina,\nJUT – Jupiterův troján,\nMBA – planetka v hlavním pásu.\n\nData použita se svolením / Data used with permission\n© IAU: Minor Planet Center.\n"}
{"id": "28788", "url": "https://cs.wikipedia.org/wiki?curid=28788", "title": "Seznam planetek 98251-98500", "text": "Seznam planetek 98251-98500\n\nPoznámky: \"Prov. ozn.\" – první provizorní označení planetky; \"Abs. mag.\" – absolutní hvězdná velikost;\n\"a\" – velká poloosa dráhy v astronomických jednotkách; \"e\" – excentricita dráhy;\n\"i\" – sklon dráhy ve stupních; \"P\" – doba oběhu v rocích; – \"Typ obj.\" – klasifikace objektu do rodiny, kódy pro označení tříd:\nJUT – Jupiterův troján,\nMBA – planetka v hlavním pásu.\n\nData použita se svolením / Data used with permission\n© IAU: Minor Planet Center.\n"}
{"id": "28789", "url": "https://cs.wikipedia.org/wiki?curid=28789", "title": "Seznam planetek 98501-98750", "text": "Seznam planetek 98501-98750\n\nPoznámky: \"Prov. ozn.\" – první provizorní označení planetky; \"Abs. mag.\" – absolutní hvězdná velikost;\n\"a\" – velká poloosa dráhy v astronomických jednotkách; \"e\" – excentricita dráhy;\n\"i\" – sklon dráhy ve stupních; \"P\" – doba oběhu v rocích; – \"Typ obj.\" – klasifikace objektu do rodiny, kódy pro označení tříd:\nMBA – planetka v hlavním pásu.\n\nData použita se svolením / Data used with permission\n© IAU: Minor Planet Center.\n"}
{"id": "28790", "url": "https://cs.wikipedia.org/wiki?curid=28790", "title": "Seznam planetek 98751-99000", "text": "Seznam planetek 98751-99000\n\nPoznámky: \"Prov. ozn.\" – první provizorní označení planetky; \"Abs. mag.\" – absolutní hvězdná velikost;\n\"a\" – velká poloosa dráhy v astronomických jednotkách; \"e\" – excentricita dráhy;\n\"i\" – sklon dráhy ve stupních; \"P\" – doba oběhu v rocích; – \"Typ obj.\" – klasifikace objektu do rodiny, kódy pro označení tříd:\nAPL – Apollonova skupina,\nMBA – planetka v hlavním pásu.\n\nData použita se svolením / Data used with permission\n© IAU: Minor Planet Center.\n"}
{"id": "28791", "url": "https://cs.wikipedia.org/wiki?curid=28791", "title": "Seznam planetek 99001-99250", "text": "Seznam planetek 99001-99250\n\nPoznámky: \"Prov. ozn.\" – první provizorní označení planetky; \"Abs. mag.\" – absolutní hvězdná velikost;\n\"a\" – velká poloosa dráhy v astronomických jednotkách; \"e\" – excentricita dráhy;\n\"i\" – sklon dráhy ve stupních; \"P\" – doba oběhu v rocích; – \"Typ obj.\" – klasifikace objektu do rodiny, kódy pro označení tříd:\nAPL – Apollonova skupina,\nMBA – planetka v hlavním pásu.\n\nData použita se svolením / Data used with permission\n© IAU: Minor Planet Center.\n"}
{"id": "28793", "url": "https://cs.wikipedia.org/wiki?curid=28793", "title": "Herec", "text": "Herec\n\nHerec (herečka) je umělec, který dramaticky předvádí jinou postavu. K tomu využívá svého těla (mimika, pohyb, hlas). Herci se uplatňují v divadle, filmu, televizi, nebo rozhlase, případně nahrávacích studiích (audioknihy). \n\n\n\n\n"}
{"id": "28798", "url": "https://cs.wikipedia.org/wiki?curid=28798", "title": "Luboš Motl", "text": "Luboš Motl\n\nLuboš Motl (* 5. prosince 1973 Plzeň) je český teoretický fyzik, zabývající se teorií superstrun, resp. obecnými problémy kvantové gravitace.\n\nVystudoval Matematicko-fyzikální fakultu Univerzity Karlovy a Rutgers University. Poté působil na Harvardově univerzitě jako junior fellow a později odborný asistent. Od roku 2007 po ukončení jeho působení na Harvardu žije v Plzni.\n\nJe jedním z autorů tzv. maticové teorie (neporuchová formulace teorie strun), dále se věnoval teorii twistorů, AdS/CFT korespondenci, smyčkové kvantové gravitaci a dalším tématům teoretické fyziky.\n\nDo češtiny přeložil knihu Briana Greenea \"Elegantní vesmír\" (Mladá fronta 2001), s Milošem Zahradníkem je spoluautorem učebnice \"Pěstujeme lineární algebru\" (Karolinum 1995).\n\nČasto publikuje nejrůznější texty na webu, zejména na \"Neviditelném psu\" (a to jak popularizační články o vědě, tak o životě v Americe), je jedním z moderátorů usenetové diskusní skupiny sci.physics.strings. Je rovněž znám jako vášnivý účastník diskusí a flame warů pod články, v nichž propaguje konzervativní názory, politiku ODS a kritizuje poměry v ČR, levicovost a politickou korektnost; nezřídka útočí na názorové oponenty, a pohybuje se na hraně vyhrožování či rasových útoků.\n\nPíše poezii pod pseudonymem Lumo.\n\n"}
{"id": "28803", "url": "https://cs.wikipedia.org/wiki?curid=28803", "title": "My děti ze stanice ZOO", "text": "My děti ze stanice ZOO\n\nMy děti ze stanice ZOO (v německém originále Wir Kinder vom Bahnhof Zoo) je kniha skládající se ze série reportáží, které podle výpovědi čtrnáctileté Christiane F. (celým příjmením Felscherinow, * 20. května 1962), zaznamenané na magnetofonových páskách, sepsali novináři Kai Hermann a Horst Rieck. S dívkou Christiane si domluvili dvouhodinový rozhovor, který se protáhl na dva měsíce.\n\nText nejprve vycházel na pokračování v časopise Stern, v roce 1978 byl vydán knižně. Kniha byla velice úspěšná a vyšla v mnoha jazycích, často v několika vydáních. V Německu vedla k odtabuizování otázky drogově závislých mladistvých ve věku 12–15 let.\n\nMladistvá západoberlínská narkomanka ich-formou popisuje svůj příchod jako šestileté na berlínské sídliště Gropiusstadt s minimem možností zábavy pro děti. Neutěšené rodinné poměry vedoucí k rozvodu rodičů ji přivádí k hašišové partě v „Domě středu“. Následně postupně propadává světem drog až k těžké závislosti na heroinu a všemu, co s ní souvisí: těžké zhoršování zdravotního stavu, snaha opatřit si peníze na dávku (žebrání, krádeže, prostituce) a občasné zoufalé a neúspěšné pokusy zbavit se závislosti. Nakonec je Christiana nucena se přestěhovat do Západního Německa. V novém prostředí a s rodinou úspěšně odolává touze po drogách a snaží se začít normální život.\n\nPříběh se odehrává v 70. letech 20. století v tehdejším Západním Berlíně a pojmenována je podle nádraží Berlín Zoologischer Garten, které v té době bylo centrem narkomanů.\n\nDo vyprávění jsou vkládány občasné výpovědi dalších osob (její matky, vyšetřovatele atd).\n\nV roce 2013 autorka vydala navazující knihu. V češtině dílo vyšlo pod názvem Christiane F. – Můj druhý život v roce 2014. V této knize autorka popisuje svůj život po skončení děje z první knihy až do současnosti.\n\nV letech 1980–1981 byla kniha zfilmována pod titulem \"My děti ze stanice Zoo\". V současné době se točí nový německý film My děti ze stanice Zoo, který se částečně točí i v České republice.\n\n\n"}
{"id": "28805", "url": "https://cs.wikipedia.org/wiki?curid=28805", "title": "Pavel Přibyl", "text": "Pavel Přibyl\n\nMgr. Pavel Přibyl (* 5. srpna 1963 Hořovice) byl policista a vedoucí Úřadu vlády ČR.\n\nPřibyl byl velitel roty pohotovostního pluku SNB a člen KSČ. V roce 1989 se podílel na zásahu proti demonstrujícím odpůrcům komunistického režimu. Za premiérství Stanislava Grosse se stal vedoucím Úřadu vlády ČR. Jeho jmenování do funkce se setkalo s rozsáhlými protesty antikomunistů. Po jistém váhání ze své funkce odstoupil.\n\n"}
{"id": "28806", "url": "https://cs.wikipedia.org/wiki?curid=28806", "title": "Frankofonie", "text": "Frankofonie\n\nFrankofonie označuje zpravidla celek zemí užívajících francouzštinu jako prostředek k dorozumění nebo k rozvoji kultury.\n\nTermín frankofonie je však mnohem širší a také vágnější, než se z této definice může zdát. Je důležité pochopit jakou část populace a jaké země vlastně pojem frankofonie sdružuje.\nFrankofonie sdružuje země, kde francouzština je:\nTyto skupiny se mohou i nemusí krýt (např. v některým zemích je francouzština sice jazykem oficiálním, není však jazykem mateřským většiny obyvatel, ani jimi není běžně používána).\n\nČasto se zaměňuje termín \"frankofonie\" s konceptem Mezinárodní organizace frankofonie. Tato organizace sdružuje země spíše z politického a ekonomického hlediska. V těchto zemích navíc nemusí být francouzština oficiálním, často ani běžně užívaným jazykem.\n\nTermín \"frankofonie\" byl používán zeměpisci od roku 1871 pro čistě technické účely. Teprve po 2. světové válce ve zvláštním vydání časopisu \"Esprit\" (1962) byl poprvé rozvinut termín „frankofonní uvědomělosti“ (conscience francophone). Z této doby pochází dnes již zřejmě nejuznávanější vysvětlení slova frankofonie, ve které jde spíše o uvědomění si společné kultury a jazyka než o způsob, jakým jsou vedena politická nebo ekonomická rozhodnutí.\n\nFrancouzští mluvčí se v té době cítili ohroženi všudypřítomností angličtiny a celosvětového vlivu anglo-americké kultury, jež se rozmohla výrazněji po konci druhé světové války. Teprve v té době se probudilo pravé „frankofonní vědomí“ spojené s vůlí po spojení za účelem obrany francouzského jazyka.\n\nObrana individuality jazyka je tendencí všech kultur. Frankofonie tvoří svou rozlehlostí a vlivem výjimečnou celosvětovou snahu mnoha lidí a mnoha kultur o rozvoj francouzštiny a nejrůznějších aspektů frankofonní kultury.\n\n20. březen je Mezinárodním dnem frankofonie\n\n\nPřidružení členové:\n\nPozorovatelské země:\n\n\n\n"}
{"id": "28807", "url": "https://cs.wikipedia.org/wiki?curid=28807", "title": "Kai Hermann", "text": "Kai Hermann\n\nKai Hermann (* 1938) je německý novinář a spisovatel. Za svoji činnost byl vyznamenán cenou Theodora Wolffa.\n\n\nSpolu s H. Rieckem se podílel se na převedení výpovědi Christiane F. z magnetofonových pásků do knižní podoby.\nKai Hermann se narodil v roce 1938 v Hamburku. Studoval na Tübingen, Hamburg, Vancouver a Harvard historii a politiku.\n\nPozději pracoval jako redaktor v TIME, byl šéfredaktor TWEN a na silnici jako spisovatel pro Spiegel (1972-1978), zejména u STAR.\n\nV roce 1978 byl spoluautorem knihy \"My děti ze stanice ZOO\", kterou napsal společně s Horstem Rieckem, tato kniha je velmi dobře známá. Dnes pracuje jako novinář na volné noze a autor v obci Jasebeck v Lüchow-Dannenberg odst. Wendland.\n\nMezi další knihy Kaie Hermanna patří: \"Revolta studentů\" (1968), \"Andi - téměř náhodnou mrtvý Andrew Z.\" (1980), \"silný\" (1989), \"Yakuza\" (1990) a \"Andělé a Joe - založený na skutečném příběhu\" (2001).\n\nHermann píše mimo jiné scénáře pro \"Andi\" (s Peterem Zadek, 1982), \"padělání\" (s Volker Schlöndorff, 1987) a \"The Fall\" (1998), mu byla udělena cena Theodora Wolffa a udělena medaile Carla-von-Ossietzky. V červenci 1975 v Gümse (Dannenberg), známá Rixdorfer skupina, do které patřili Albert Schindehütte, Uwe Bremer, John Venne Kamp a Arno Waldschmidt pořádala, byly splněny dva spisovatele Nicolase Born Kai Hermann a vím, později široce diskutovány o svých zkušenostech během občanské války v Libanonu.\n\nJeho zpráva, \"zpráva - ohrožený druh?\" z knihy \"sami od povodní běžného výtahu, umění velkého dokumentu\" (2001), který byl vydán Wolfgang R. Langenbucher, je velmi působivý.\n\nPopisuje, jak obtížné je pro angažovaného novináře dobré pokrytí v éře \"Fakta, fakta žurnalistika\" na výzkum a psát. Pro \"typického šéfredaktora dnes opravdu vynikající manažerské schopnosti, lze řídit náklady, ale má spíše menší respekt k novinářské práci. Zvláště zvědavý v žádném případě tomu tak není. Udělal kariéru u stolu, jeho horizont zkušeností není příliš daleko, znalosti, když se ptal na skutečném životě mimo zvukotěsné oken své kanceláře ... nízké ceny novinářské produkt, který dobře prodává je. \" \"Zdá se, že uspokojí zlomkovité fakta z Internetu, bude potřeba informací a komunikace v chatovací místnosti probíhá\" (str. 38) A v době, kdy (str. 19), jsou těmi, kteří píší pro specializované novináře nejsou ideální podmínky, dobrá zpráva, čtenář zájem.\n\nHermann věří, ale stále si nemyslím, že \"zpráva je opravdu ohrožených druhů vyhynutím,\" protože nakonec to byl začátek celé žurnalistiky, byl také oceněn Nicolas Born, a je také až do konce žurnalistiky má své místo.\n\nJeho úspěšná STAR zpráva je poslední práce Kai Hermann. Zabývá se první lásky mezi dvěma mladými lidmi, a Joe Engel.\n\nAngel žije na ulici a Joe, který je vlastně názvem Johanna a utekl z domu a bloudí bezcílně po městě. Na Alexanderplatz ona je obtěžuje některé slupce a andělů na záchranu. Je to láska na první pohled mezi nimi. Ale jejich štěstí je ohroženo a začne jim čas, který je poznamenán strachem, sny, zklamání a úsilí. Nicméně, Engel a Joe slíbil držet pořád spolu. Přesto, andělé bojí být upuštěno od Joe a sahá na drogách a alkoholu.\n\nZdá se, že její sen o společném životě na městský život drog a násilí nemá skutečnou možnost ...\n\nPoté, co jeho kniha \"My děti ze Bahnhof Zoo\" tam bylo žádná práce od něj, tak působivé a autentické \"popisuje život na okraji propasti\" a na takové pohybující se cestou z bitvy dvou mladých lidí kolem jejího křehkého štěstí říká.\n\n\n"}
{"id": "28811", "url": "https://cs.wikipedia.org/wiki?curid=28811", "title": "Kafka", "text": "Kafka\n\nPříjmení Kafka (= Kaffka, Kawka, Kavka), Kafková nese více různých osobností:\n\n\n"}
{"id": "28814", "url": "https://cs.wikipedia.org/wiki?curid=28814", "title": "Masaryk (příjmení)", "text": "Masaryk (příjmení)\n\nPříjmení Masaryk je českým pravopisem psané slovenské příjmení Masarik – zdrobněliny z nářečního apelativa \"masar\" = \"řezník\". Ženskou variantou je Masaryková.\n\n\n"}
{"id": "28817", "url": "https://cs.wikipedia.org/wiki?curid=28817", "title": "Jan Masaryk", "text": "Jan Masaryk\n\nJan Masaryk (také Jan Garrigue Masaryk, 14. září 1886, Královské Vinohrady – 10. března 1948, Praha-Hradčany) byl československý diplomat a politik, syn prvního československého prezidenta Tomáše Garrigue Masaryka.\n\nByl mimo jiné vyslancem v Londýně (1925–1938), ministrem zahraničí v londýnské exilové vládě, v první („košické“) i druhé vládě Zdeňka Fierlingera a v první vládě Klementa Gottwalda. V období 1944–1945 zastával i posty ministra národní obrany a ministra financí.\n\nV Únoru 1948 odmítl odstoupit s ostatními demokratickými ministry. Několik dní poté za nevyjasněných okolností zemřel. Poslední vyšetřování bylo v roce 2003 uzavřeno jako vražda, pachatel neznámý.\n\nNarodil se 14. září 1886 ve Vlčkově vile „Osvěta“ nad Nuselským údolím na Královských Vinohradech. Na obecné škole měl dobrý prospěch, ale na malostranském reálném gymnáziu (v  dnešní Hellichově ulici) se výrazně zhoršil. Školní výsledky zůstaly špatné i po přechodu na Akademické gymnázium. V roce 1906 se nedostavil k maturitě a odcestoval do USA. Zde jej podporovaly matčiny sestry a filantrop Charles R. Crane, přítel T. G. Masaryka a zastánce československé samostatnosti. Jan nejprve žil v New Yorku a přivydělával si jako poslíček a jinými špatně placenými pracemi. Od roku 1907 pracoval ve Craneově slévárně v Bridgeportu ve státě Connecticut. Jeho pracovní morálka však byla špatná. Po večerech hrával na klavír. Mezi říjnem 1912 a 1913 pobýval ve zvláštní škole ve Vinelandu ve státě New Jersey, kde mu byla diagnostikována hebefrenie (mírnější forma schizofrenie). V roce 1913 se vrátil do Čech. V letech 1915–1918 sloužil u 8. vozatajského praporu u 34. pěší divize rakousko-uherské armády v Haliči a v Uhrách a později v Itálii. Choval se jako disciplinovaný voják, staral se o koně a podle svých slov ani jednou nevystřelil. Válku skončil v hodnosti poručíka a obdržel stříbrnou medaili za statečnost 2. třídy.\n\nPo vzniku Československa byl po nějakou dobu „čímsi mezi ceremoniářem a otcovým prostředníkem“. 1. března 1919 vstoupil do služeb ministerstva zahraničí. Od roku 1919 do října 1920 působil jako chargé d’affaires ve Washingtonu. Snadno navazoval společenské styky, měl talent na jazyky a osvědčil se jako vynikající řečník. V letech 1920–1925 měl funkci osobního tajemníka Edvarda Beneše, tehdy ministra zahraničních věcí ČSR. Současně byl od prosince 1921 přidělen jako legační rada na vyslanectví v Londýně.\n\nV roce 1925 se stal čs. vyslancem v Londýně. Neměl snadný úkol, Britové tehdy ČSR považovali za umělý a nestabilní stát. Masaryk měl charisma a byl schopný řečník a zábavný společník, ovšem tyto vlastnosti mu málo prospěly, pokud si měl získat přístup do vysokých konzervativních kruhů. V roce 1938 za mnichovské krize pak musel tyto nedostatky pracně dohánět. 25. září 1938 předal Masaryk Chamberlainovi oficiální nótu, učiněnou sice jménem čs. vlády, ale koncipovanou na základě instrukcí prezidenta Beneše. Touto nótou se pokoušel ještě na poslední chvíli, ovšem bezúspěšně, zvrátit britskou politiku appeasementu.\n\nPo mnichovské dohodě Masaryk na funkci vyslance rezignoval – formálně požádal ministerstvo o svolení k odchodu do výslužby a od 1. ledna 1939 nastoupil dovolenou; 30. prosince 1938 odplul do USA. Po okupaci zbytku Československa v březnu 1939 se přesunul do Londýna. V roce 1940 se stal ministrem zahraničí londýnské exilové vlády.\n\nPokračoval ve veřejných vystoupeních a přednáškách v Anglii a USA o nutnosti systému kolektivní bezpečnosti, nebezpečí nacismu a mezinárodního postavení Československa za války a po ní. Jako i další prominentní exulanti spolupracoval s českým vysíláním BBC „Volá Londýn“ a svými relacemi si získal velkou popularitu. Masaryk byl zastáncem vysídlení Němců z Československa. Navštěvoval naše letce na letištích v jejich boji o Anglii.\n\nVe Velké Británii měl k dispozici londýnský apartement na 58 Westminster Gardens, ale často pobýval i v Buckinghamshire ve Wingrave, v rezidenci členů a zaměstnanců Benešovy vlády, nebo u Benešů v jejich rezidenci v Aston Abbotts.\n\nV roce 1945, 26. června, v San Francisku za ČSR podepsal Chartu Spojených národů. V roce 1946 vedl jako ministr československou delegaci na Pařížské mírové konferenci, konané od července do října. V srpnu 1946 se stal prvním předsedou tehdy právě v Lucemburku založené Světové federace sdružení pro Spojené národy \"(World Federation of United Nations Associations, WFUNA)\". Za války i po ní se s velkým nasazením zasazoval o zlepšení podmínek Židů.\n\nPo válce se Masaryk smířil s orientací Československa na Sovětský svaz. Nová orientace na Východ byla způsobena zklamáním ze „zrady“ západních spojenců v Mnichově i špatnou zkušeností s německým sousedem a stále živými vzpomínkami na německou okupaci. 21. března 1945 v Moskvě v rozhovoru s Klementem Gottwaldem vyjádřil loajalitu a ochotu přizpůsobit zahraniční politiku politice SSSR. 30. července 1945 se Masaryk vrátil z exilu do Prahy. Ministrem zahraničí zůstal i ve třech poválečných vládách Národní fronty (ve druhé Fierlingerově a v první a druhé Gottwaldově).\n\nPo nějakou dobu doufal v úlohu ČSR coby „mostu mezi Východem a Západem“ a v demokratizaci SSSR. Byl ovšem zklamán nekompromisními sovětskými požadavky projevenými především v červenci 1947 Stalinovým nesouhlasem s účastí Československa na Marshallově plánu. Tehdy měl Masaryk po návratu z Moskvy v červenci 1947 spontánně pronést k Ivanu Herbenovi větu: „Do Moskvy jsem jel jako československý ministr, ale vrátil jsem se jako Stalinův pohůnek.“ Zmiňuje to aspoň Ladislav Karel Feierabend ve svých pamětech. Ministr spravedlnosti Prokop Drtina výrok nepotvrdil a vyjádřil se k němu: „Jestli to tak skutečně chápal, pak měl dle mého mínění z toho vyvodit důsledky“. Jisté je jen, že Masaryk ze svého úřadu neodstoupil. Snažil se být loajální k Benešovi i ke Gottwaldovi, ale postupně se dostával do neřešitelné situace.\n\nMasaryk byl jedním ze tří ministrů, kterým byly komunisty v září 1947 poštou zaslány krabičky s výbušninou (tzv. Krčmaňská aféra).\n\nDne 5. ledna 1925 se Jan Masaryk oženil s Frances Craneovou (celým jménem Frances Anita Crane Leatherbee, 1887–1954), dcerou podnikatele Charlese R. Cranea (1858–1939) a sestrou Richarda Cranea (12. 8. 1882 – 3. 10. 1938), amerického velvyslance v Praze. Frances měla z prvního manželství tři děti (Charles Leatherbee, Robert Leatherbee Jr. a Richard Crane Leatherbee). Bezdětné manželství s Masarykem ovšem skončilo během pěti let, v roce 1931 se rozvedli. Masaryk se dlouho stýkal s americkou spisovatelkou a hudební kritičkou Marcií Davenportovou (9. 6. 1903 – 16. 1. 1996) a slíbil jí, že pokud odejde do exilu, ožení se s ní.\n\nPři únorové krizi Masaryk odmítl rezignovat spolu s ostatními nekomunistickými členy Gottwaldovy vlády. Dne 7. března 1948 se Jan Masaryk zúčastnil velké přehlídky Sokolů na Staroměstském náměstí a týž den k večeru jel na hrob svého otce do Lán. Dne 8. března byl na vzpomínkovém večeru Národního divadla a 9. března byl přítomen při audienci nového polského velvyslance v Benešově vile v Sezimově Ústí.\n\nNad ránem 10. března 1948 byl Masaryk nalezen mrtev pod oknem koupelny svého bytu v Černínském paláci. Jeho smrt je dodnes záhadou. Existují celkem tři teorie: podle jedné šlo o vraždu (Masaryk byl z okna vyhozen), podle druhé o sebevraždu (Masaryk z okna sám vyskočil) a podle třetí verze o nehodu, když se Masaryk pokoušel po římse utéci ze svého bytu a z této římsy spadl.\n\nPo roce 1989 vzniklo několik filmů, které se zabývaly obdobím 1938 - 1948, které bylo klíčové jak pro stát, který Jan Masaryk zastupoval, tak pro Jana Masaryka samotného.\n\nInterpreti:\n\n\nPamětní stříbrnou medaili Jana Masaryka uděluje velvyslanec nebo generální konzul České republiky, v zastoupení ministerstva zahraničních věcí, osobnostem z řad zahraničních Čechů i zahraničních příslušníků za šíření dobré pověsti České republiky ve světě.\n\n\n\n"}
{"id": "28819", "url": "https://cs.wikipedia.org/wiki?curid=28819", "title": "Louky v České Čermné", "text": "Louky v České Čermné\n\nPřírodní památka Louky v České Čermné zahrnuje louky na jižním okraji obce Česká Čermná v okrese Náchod.\n\nPředmětem ochrany je zachování ekosystému přirozených a polopřirozených lučních a mokřadních společenstev, kde se výskytuje ohrožená rosnatka okrouhlolistá (\"Drosera rotundifolia\").\n\nGeologie – Podloží chráněného území tvoří krystalické břidlice.\nKvětena – Přírodní památka představuje mozaiku společenstev vysokých ostřic asociace \"Caricetum rostratae\" a \"Caricetum gracilis\" vázaná na prameniště a ostřicových společenstev rašelinných luk asociace \"Caricetum goodenowii\" s rozvolněným bylinným patrem s rašeliníky (\"Sphagnum\" sp.), s rosnatkou okrouhlolistou (\"Drosera rotundifolia\") a kozlíkem dvoudomým (\"Valeriana dioica\"). Plošně nejrozšířenější jsou společenstva vysokobylinných luk se stálým zamokřením (\"Polygono-Cirsietum palustris\" a \"Cirsietum rivularis\") kde se vyskytuje pcháč bahenní (\"Cirsium palustre\"), pcháč potoční (\"Cirsium rivulare\"), hadí kořen větší (\"Bistorta major\"), krvavec toten (\"Sanguisorba officinalis\"), kohoutek luční (\"Lychnis flos-cuculi\"), blatouch bahenní (\"Caltha palustris\") aj. Ve fragmentech byl zaznamenán výskyt společenstev svazu \"Nardo-Juncion squarrosi\" a \"Violion caninae\".\n\nZvířena – Na podmáčených místech se vyskytuje ještěrka živorodá (\"Zootoca vivipara\"), hojná je užovka obojková (\"Natrix natrix\"), velmi vzácně je zde pozorována zmije obecná (\"Vipera berus\").\n\n"}
{"id": "28825", "url": "https://cs.wikipedia.org/wiki?curid=28825", "title": "Matematická věta", "text": "Matematická věta\n\nV matematice se jako věta označuje důležité netriviální a dostatečně obecné tvrzení neboli výrok. \n\nAby se však takové tvrzení dalo považovat za větu, je třeba podat jeho důkaz, to znamená logickým postupem ho odvodit z definic, axiomů a z již dříve dokázaných vět. \n\nDůkaz se za součást věty nepovažuje, a k jedné větě může existovat i více různých důkazů. Přesto je dokazování různých tvrzení jednou ze základních metod práce matematiků. Důkaz totiž hraje v matematice a logice podobnou roli jako experiment v empirických vědách: pomáhá odlišit hypotézy, domněnky a nesmysly od nesporné jistoty.\n\nVěta ve své první části obsahuje podmínky, které musí být pro její platnost splněny. Ty se často uvozují slovem \"nechť\". Například \"„Nechť ABC je pravoúhlý trojúhelník v rovině...“\" Poté následuje vlastní tvrzení, často uvozované slovem \"pak\" či \"potom\". Například \"„...pak součet druhých mocnin délek jeho odvěsen se rovná druhé mocnině délky jeho přepony“\" (Pythagorova věta). \n\nJe důležité si uvědomit, že samotná druhá část ještě není úplnou matematickou větou - dané tvrzení může být pravdivé nebo nemusí podle toho, jaké předpoklady jsou či nejsou splněny. Například citovaná Pythagorova věta by nemusela platit pro pravoúhlé trojúhelníky na nějaké zakřivené ploše, takže předpoklad rovinnosti trojúhelníku je podstatný. \n\nVěta se někdy také označuje jako \"teorém\" z řeckého \"theorein\" (pozorovat). Jindy se tvrzení charakteru věty označují jako \"lemma\" (pomocná věta sloužící především k důkazu jiného tvrzení), \"pozorování\" či \"důsledek\" (věty vcelku jednoduše plynoucí z něčeho již dokázaného).\n"}
{"id": "28827", "url": "https://cs.wikipedia.org/wiki?curid=28827", "title": "Seznam planetek A", "text": "Seznam planetek A\n\nKlepnutím na pořadové (katalogové) číslo planetky otevřete stránku s tabulkou, ve které jsou uvedeny základní údaje o planetkách (elementy dráhy, údaje o objevu aj.). \nKlepnutím na název planetky se dostanete na stránku věnovanou uvedené planetce (pokud taková stránka již existuje).\n\nData použita se svolením / Data used with permission \n© IAU: Minor Planet Center.\n"}
{"id": "28828", "url": "https://cs.wikipedia.org/wiki?curid=28828", "title": "Věta", "text": "Věta\n\nSlovo Věta má několik významů :\n\n"}
{"id": "28829", "url": "https://cs.wikipedia.org/wiki?curid=28829", "title": "Seznam pojmenovaných planetek", "text": "Seznam pojmenovaných planetek\n\nSeznam pojmenovaných planetek obsahuje v jednotlivých podtabulkách abecední seznam všech pojmenovaných planetek ke dni 20. března 2006. Abecední řazení je české podle normy ČSN 01 0181. Jména planetek v jazycích, používajících diakritická znaménka, jsou uváděna včetně diakritiky. Jména, počínající diakritizovanou hláskou, která má primární řadicí platnost podle uvedené normy (tj. Č, Ř, Š a Ž), jsou v souladu s touto normou zařazena na konec stránky příslušného písmene bez diakritiky. To platí i pro řazení na dalších pozicích jména. Ostatní diakritizovaná písmena jsou řazena průběžně v příslušných stránkách. Jména, začínající dvojhláskou Ch, jsou zařazena na samostatnou stránku bez ohledu na to, zda jde o jména česká (slovenská) nebo jména v jazycích, která obvykle řadí tato jména pod písmeno C.\n\nTabulky slouží jako abecední rejstřík pro přístup jednak k základním údajům, uváděným ve velkém seznamu planetek, kde jsou uvedeny v tabelární formě základní údaje o jednotlivých planetkách, tj. absolutní hvězdné velikosti, základní elementy dráhy, zařazení planetek do rodin a skupin a údaje o okolnostech jejich objevu, jednak k stránkám jednotlivých planetek, pokud již byly takové stránky vytvořeny. \n"}
{"id": "28830", "url": "https://cs.wikipedia.org/wiki?curid=28830", "title": "Seznam planetek B", "text": "Seznam planetek B\n\nKlepnutím na pořadové (katalogové) číslo planetky otevřete stránku s tabulkou, ve které jsou uvedeny základní údaje o planetkách (elementy dráhy, údaje o objevu aj.). \nKlepnutím na název planetky se dostanete na stránku věnovanou uvedené planetce (pokud taková stránka již existuje).\n\nData použita se svolením / Data used with permission \n© IAU: Minor Planet Center.\n"}
{"id": "28831", "url": "https://cs.wikipedia.org/wiki?curid=28831", "title": "Seznam planetek C", "text": "Seznam planetek C\n\nKlepnutím na pořadové (katalogové) číslo planetky otevřete stránku s tabulkou, ve které jsou uvedeny základní údaje o planetkách (elementy dráhy, údaje o objevu aj.). \nKlepnutím na název planetky se dostanete na stránku věnovanou uvedené planetce (pokud taková stránka již existuje).\n\nData použita se svolením / Data used with permission \n© IAU: Minor Planet Center.\n"}
{"id": "28832", "url": "https://cs.wikipedia.org/wiki?curid=28832", "title": "Seznam planetek D", "text": "Seznam planetek D\n\nKlepnutím na pořadové (katalogové) číslo planetky otevřete stránku s tabulkou, ve které jsou uvedeny základní údaje o planetkách (elementy dráhy, údaje o objevu aj.). \nKlepnutím na název planetky se dostanete na stránku věnovanou uvedené planetce (pokud taková stránka již existuje).\n\nData použita se svolením / Data used with permission \n© IAU: Minor Planet Center.\n"}
{"id": "28833", "url": "https://cs.wikipedia.org/wiki?curid=28833", "title": "Seznam planetek E", "text": "Seznam planetek E\n\nKlepnutím na pořadové (katalogové) číslo planetky otevřete stránku s tabulkou, ve které jsou uvedeny základní údaje o planetkách (elementy dráhy, údaje o objevu aj.). \nKlepnutím na název planetky se dostanete na stránku věnovanou uvedené planetce (pokud taková stránka již existuje).\n\nData použita se svolením / Data used with permission \n© IAU: Minor Planet Center.\n"}
{"id": "28834", "url": "https://cs.wikipedia.org/wiki?curid=28834", "title": "Seznam planetek F", "text": "Seznam planetek F\n\nKlepnutím na pořadové (katalogové) číslo planetky otevřete stránku s tabulkou, ve které jsou uvedeny základní údaje o planetkách (elementy dráhy, údaje o objevu aj.). \nKlepnutím na název planetky se dostanete na stránku věnovanou uvedené planetce (pokud taková stránka již existuje).\n\nData použita se svolením / Data used with permission \n© IAU: Minor Planet Center.\n"}
{"id": "28835", "url": "https://cs.wikipedia.org/wiki?curid=28835", "title": "Seznam planetek G", "text": "Seznam planetek G\n\nKlepnutím na pořadové (katalogové) číslo planetky otevřete stránku s tabulkou, ve které jsou uvedeny základní údaje o planetkách (elementy dráhy, údaje o objevu aj.). Klepnutím na název planetky se dostanete na stránku věnovanou uvedené planetce (pokud taková stránka již existuje).\n\nData použita se svolením / Data used with permission \n© IAU: Minor Planet Center.\n"}
{"id": "28836", "url": "https://cs.wikipedia.org/wiki?curid=28836", "title": "Seznam planetek H", "text": "Seznam planetek H\n\nKlepnutím na pořadové (katalogové) číslo planetky otevřete stránku s tabulkou, ve které jsou uvedeny základní údaje o planetkách (elementy dráhy, údaje o objevu aj.). \nKlepnutím na název planetky se dostanete na stránku věnovanou uvedené planetce (pokud taková stránka již existuje).\n\nData použita se svolením / Data used with permission \n© IAU: Minor Planet Center.\n"}
{"id": "28837", "url": "https://cs.wikipedia.org/wiki?curid=28837", "title": "Seznam planetek I", "text": "Seznam planetek I\n\nKlepnutím na pořadové (katalogové) číslo planetky otevřete stránku s tabulkou, ve které jsou uvedeny základní údaje o planetkách (elementy dráhy, údaje o objevu aj.). \nKlepnutím na název planetky se dostanete na stránku věnovanou uvedené planetce (pokud taková stránka již existuje).\n\nData použita se svolením / Data used with permission \n© IAU: Minor Planet Center.\n"}
{"id": "28838", "url": "https://cs.wikipedia.org/wiki?curid=28838", "title": "Seznam planetek J", "text": "Seznam planetek J\n\nKlepnutím na pořadové (katalogové) číslo planetky otevřete stránku s tabulkou, ve které jsou uvedeny základní údaje o planetkách (elementy dráhy, údaje o objevu aj.). \nKlepnutím na název planetky se dostanete na stránku věnovanou uvedené planetce (pokud taková stránka již existuje).\n\nData použita se svolením / Data used with permission \n© IAU: Minor Planet Center.\n"}
{"id": "28839", "url": "https://cs.wikipedia.org/wiki?curid=28839", "title": "Seznam planetek K", "text": "Seznam planetek K\n\nKlepnutím na pořadové (katalogové) číslo planetky otevřete stránku s tabulkou, ve které jsou uvedeny základní údaje o planetkách (elementy dráhy, údaje o objevu aj.). \nKlepnutím na název planetky se dostanete na stránku věnovanou uvedené planetce (pokud taková stránka již existuje).\n\nData použita se svolením / Data used with permission \n© IAU: Minor Planet Center.\n"}
{"id": "28840", "url": "https://cs.wikipedia.org/wiki?curid=28840", "title": "Seznam planetek L", "text": "Seznam planetek L\n\nKlepnutím na pořadové (katalogové) číslo planetky otevřete stránku s tabulkou, ve které jsou uvedeny základní údaje o planetkách (elementy dráhy, údaje o objevu aj.). \nKlepnutím na název planetky se dostanete na stránku věnovanou uvedené planetce (pokud taková stránka již existuje).\n\nData použita se svolením / Data used with permission \n© IAU: Minor Planet Center.\n"}
{"id": "28841", "url": "https://cs.wikipedia.org/wiki?curid=28841", "title": "Seznam planetek M", "text": "Seznam planetek M\n\nKlepnutím na pořadové (katalogové) číslo planetky otevřete stránku s tabulkou, ve které jsou uvedeny základní údaje o planetkách (elementy dráhy, údaje o objevu aj.). \nKlepnutím na název planetky se dostanete na stránku věnovanou uvedené planetce (pokud taková stránka již existuje).\n\nData použita se svolením / Data used with permission \n© IAU: Minor Planet Center.\n"}
{"id": "28842", "url": "https://cs.wikipedia.org/wiki?curid=28842", "title": "Seznam planetek N", "text": "Seznam planetek N\n\nKlepnutím na pořadové (katalogové) číslo planetky otevřete stránku s tabulkou, ve které jsou uvedeny základní údaje o planetkách (elementy dráhy, údaje o objevu aj.). \nKlepnutím na název planetky se dostanete na stránku věnovanou uvedené planetce (pokud taková stránka již existuje).\n\nData použita se svolením / Data used with permission \n© IAU: Minor Planet Center.\n"}
{"id": "28843", "url": "https://cs.wikipedia.org/wiki?curid=28843", "title": "Seznam planetek O", "text": "Seznam planetek O\n\nKlepnutím na pořadové (katalogové) číslo planetky otevřete stránku s tabulkou, ve které jsou uvedeny základní údaje o planetkách (elementy dráhy, údaje o objevu aj.). \nKlepnutím na název planetky se dostanete na stránku věnovanou uvedené planetce (pokud taková stránka již existuje).\n\nData použita se svolením / Data used with permission \n© IAU: Minor Planet Center.\n"}
{"id": "28844", "url": "https://cs.wikipedia.org/wiki?curid=28844", "title": "Seznam planetek P", "text": "Seznam planetek P\n\nKlepnutím na pořadové (katalogové) číslo planetky otevřete stránku s tabulkou, ve které jsou uvedeny základní údaje o planetkách (elementy dráhy, údaje o objevu aj.). \nKlepnutím na název planetky se dostanete na stránku věnovanou uvedené planetce (pokud taková stránka již existuje).\n\nData použita se svolením / Data used with permission \n© IAU: Minor Planet Center.\n"}
{"id": "28845", "url": "https://cs.wikipedia.org/wiki?curid=28845", "title": "Seznam planetek Q", "text": "Seznam planetek Q\n\nKlepnutím na pořadové (katalogové) číslo planetky otevřete stránku s tabulkou, ve které jsou uvedeny základní údaje o planetkách (elementy dráhy, údaje o objevu aj.). \nKlepnutím na název planetky se dostanete na stránku věnovanou uvedené planetce (pokud taková stránka již existuje).\n\nData použita se svolením / Data used with permission \n© IAU: Minor Planet Center.\n"}
{"id": "28846", "url": "https://cs.wikipedia.org/wiki?curid=28846", "title": "Šestajovická stráň", "text": "Šestajovická stráň\n\nPřírodní rezervace Šestajovická stráň je chráněné území tvořené zalesněnou opukovou strání, která se nachází jižně od silnice mezi obcemi Šestajovice a Roztoky. Předmětem ochrany v území je smíšená dubohabřina na opukovém svahu s bohatým bylinným podrostem, odpovídajícím přirozené skladbě lesního porostu. Lokalita je zároveň biocentrem v málo zalesněné zemědělské krajině.\n\nPodkladem jsou svrchnokřídové slínovce až jílové vápence jizerského souvrství (střední až svrchní turon) s relikty splavených pleistocenních štěrkopísků. Zářez údolíčka pokrývají fluviodeluviální hlinitopísčité naplaveniny.\n\nLesní společenstva tvoří bukové a habrové doubravy (svaz \"Carpinion\"), na úpatí svahu se nacházejí fragmenty společenstev svazu \"Alno-Ulmion\" a v porostních pláštích i svazu \"Prunion spinosae\". Dřevinná skladba porostů je poměrně pestrá. Stromové patro tvoří dub letní (\"Quercus robur\") a dub zimní (\"Quercus patraea\"), habr obecný (\"Carpinus betulus\"), javor klen (\"Acer pseudoplatanus\"), javor mléč (\"Acer platanoides\") a javor babyka (\"Acer campestre\"), lípa malolistá (\"Tilia cordata\") a lípa velkolistá (\"Tilia platyphyllos\"), a dalšími druhy dřevin.\n\nV bylinném patře rostou typické druhy hajní květeny např. ptačinec velkokvětý (\"Stellaria holostea\"), hrachor jarní (\"Lathyrus vernus\"), kokořík mnohokvětý (\"Polygonatum multiflorum\"), jaterník trojlaločný (\"Hepatica nobilis\"), prvosenka vyšší (\"Primula elatior\"), prvosenka jarní (\"Primula veris\"), ostřice chlupatá (\"Carex pilosa\"), dymnivka dutá (\"Corydalis cava\") aj. Z chráněných druhů rostlin se zde vyskytuje střevíčník pantoflíček (\"Cypripedium calceolus\"), lilie zlatohlávek (\"Lilium martagon\"), vemeník dvoulistý (\"Platanthera bifolia\") a medovník velkokvětý (\"Melittis melissophyllum\").\n\nHnízdí zde druhy ptáků charakteristické pro lesní lokality jako káně lesní (\"Buteo buteo\"), kukačka obecná (\"Cuculus canorus\"), strakapoud velký (\"Dendrocopos major\"), linduška lesní (\"Anthus trivialis\"), pěvuška modrá (\"Prunella modularis\"), červenka obecná (\"Erithacus rubecula\") atd. Ve stráni se dlouhodobě vyskytuje jezevec lesní (\"Meles meles\").\n\n"}
{"id": "28847", "url": "https://cs.wikipedia.org/wiki?curid=28847", "title": "Seznam planetek R", "text": "Seznam planetek R\n\nKlepnutím na pořadové (katalogové) číslo planetky otevřete stránku s tabulkou, ve které jsou uvedeny základní údaje o planetkách (elementy dráhy, údaje o objevu aj.). \nKlepnutím na název planetky se dostanete na stránku věnovanou uvedené planetce (pokud taková stránka již existuje).\n\nData použita se svolením / Data used with permission \n© IAU: Minor Planet Center.\n"}
{"id": "28851", "url": "https://cs.wikipedia.org/wiki?curid=28851", "title": "Seznam planetek T", "text": "Seznam planetek T\n\nKlepnutím na pořadové (katalogové) číslo planetky otevřete stránku s tabulkou, ve které jsou uvedeny základní údaje o planetkách (elementy dráhy, údaje o objevu aj.). \nKlepnutím na název planetky se dostanete na stránku věnovanou uvedené planetce (pokud taková stránka již existuje).\n\nData použita se svolením / Data used with permission \n© IAU: Minor Planet Center.\n"}
{"id": "28852", "url": "https://cs.wikipedia.org/wiki?curid=28852", "title": "Seznam planetek U", "text": "Seznam planetek U\n\nKlepnutím na pořadové (katalogové) číslo planetky otevřete stránku s tabulkou, ve které jsou uvedeny základní údaje o planetkách (elementy dráhy, údaje o objevu aj.). \nKlepnutím na název planetky se dostanete na stránku věnovanou uvedené planetce (pokud taková stránka již existuje).\n\nData použita se svolením / Data used with permission \n© IAU: Minor Planet Center.\n"}
{"id": "28853", "url": "https://cs.wikipedia.org/wiki?curid=28853", "title": "Seznam planetek V", "text": "Seznam planetek V\n\nKlepnutím na pořadové (katalogové) číslo planetky otevřete stránku s tabulkou, ve které jsou uvedeny základní údaje o planetkách (elementy dráhy, údaje o objevu aj.). \nKlepnutím na název planetky se dostanete na stránku věnovanou uvedené planetce (pokud taková stránka již existuje).\n\nData použita se svolením / Data used with permission \n© IAU: Minor Planet Center.\n"}
{"id": "28854", "url": "https://cs.wikipedia.org/wiki?curid=28854", "title": "Hvězdná brána (zařízení)", "text": "Hvězdná brána (zařízení)\n\nHvězdná brána je sci-fi zařízení, které se poprvé objevilo ve filmu Hvězdná brána z roku 1994. Tvoří základní rekvizitu i v navazujících televizních seriálech Hvězdná brána, , a Stargate Infinity (animovaná odnož seriálu Hvězdná brána). \n\nSamotný nápad zařízení ve tvaru brány, umožňujícího mezihvězdný transport, je ale ve sci-fi používán již dlouhou dobu. Příkladem může být Tunel do nebes (1955) Roberta Heinleina nebo Kantos Hyperionu (1989).\nHvězdná brána, anglicky Stargate, je název několika sci-fi filmů, seriálů a her, které navazují na stejnojmenný celovečerní film z roku 1994. Do roku 2011 byly natočeny tři televizní seriály, dva filmy určené pro DVD trh a jeden animovaný seriál. Do budoucna se plánují další dva filmy, které zakončí první dva seriály.\n\nHvězdná brána je zařízení kruhové stavby, vytvořené z supravodivého materiálu, naquahdahu. V seriálu vytváří umělou červí díru v časoprostorovém kontinuu (Einstein - Rosenův most) po zadání nejméně sedmi symbolů (každému symbolu náleží právě jeden zámek, tzv. chevron který se po úspěšném zadání symbolu uzamkne) pomocí zařízení zvaného DHD (Dial Home Device), které bývalo v seriálu interpretováno jako ovládací panel kruhové stavby osazené devětatřiceti tlačítky zasazených ve dvou kruzích rovnoměrně umístěných od středu panelu. Šest zadávaných symbolů určuje adresu planety.\n\nTyto symboly, neboli adresu, lze vypočítat pomocí planetárního posunu okolo cílové planety, ta se nachází v jejich průsečíku. Sedmý symbol označuje výchozí planetu. Na bráně lze však zadat i osmý, jenž označuje galaxii a devátý, po jehož zadání brána pomocí podprogramu vyhledá aktuální polohu Antické lodi Destiny a vytvoří mezi bránami červí díru. Hvězdná brána tedy umožňuje cestování mezi planetami v různých galaxiích.\n\nCelý přenos zjednodušeně probíhá tak, že předmět či organismus, který překročí horizont událostí je molekulárně rozložen(tzv.:dematerializace), kdy je od fyzické části živého organismu odděleno vědomí, které je uloženu do vyrovnávací paměti brány a samostatně odesíláno, jako signál, do brány cílové, kde je organismus znovu materializován. Takto rozložené organizmy či předměty nejsou po dobu pobytu v červí díře (jež se různí s délkou obou planet od sebe) vystaveny vlivu vesmíru. Při cestě červí dírou podléhá lidský organismus přetížení více jak 8G a tělo je na kost zmrzlé (to je důsledek komprese, kterou tělo podstoupí během milisekundy potřebné k rekonstituci).\n\nPomocí brány mohou předměty či organismy cestovat jen jedním směrem a to od brány, pomocí které byla červí díra vytvořena, do cílové, avšak různé signály či impulsy mohou cestovat obousměrně. Samotné vytvoření červí díry je vysoce energeticky náročné a tak se za normálních okolností daří udržet takovouto červí díru otevřenou po dobu osmatřiceti minut. Brána byla sestrojena přibližně před deseti až jedenácti miliony lety rasou zvanou Alterané (někdy i Lantaňané), později Antikové. Bran existuje několik typů, ale v seriálech byly zatím představeny jen tři z nich. A to brána z naší galaxie, vytvořena z vysoce vodivého materiálu zvaného naquadah vážící přibližně 30 tun, brána z galaxie Pegasus, o níž se zatím mnoho podrobností neví, a brána jež mohla být viděna na Antické lodi Destiny a jí přilehlých planetách. Tyto brány jsou vzájemně kompatibilní. Antikové brány umístili převážně na obyvatelné planety a stejným stylem rozsévání hvězdných bran ve vesmíru byly naprogramovány i předsunuté lodě v SGU, ale za tisíce a miliony let se některé planety staly neobyvatelnými.\n\nSeriálové vysvětlení funkce brány:\n\nDHD nebo také ovládací panel (v angličtině Dial Home Device - zařízení pro volání domů) je zařízení, které se nachází u většiny hvězdných bran ve vesmíru. Slouží k zadání adresy na bráně. V podstatě se jedná o řídící a napájecí zdroj hvězdné brány. Každý ovládací panel má symboly kompatibilní s branou, u které je umístěn. Ovládací panel obsahuje napájecí jednotku, což je zvláštní druh krystalu, který se, podobně jako ZPM, nabíjí ze subprostoru - má tedy životnost téměř neomezenou. Zbytek tvoří kontrolní krystaly, včetně hlavního ovládacího krystalu, který zajišťuje rozvod energie a kontroluje bezpečnostními protokoly v systému tak, aby byl provoz brány bezpečný. Další součástí každého panelu je automatický aktualizační podprogram, který brány nutí vzájemně si předávat souřadnice, které určují polohu dané brány ve vesmíru, jenž jsou nezbytné k jejímu vytočení. Vnitřní paměť ovládacího panelu je schopná uchovat 50 naposledy zadaných adres, avšak nezaznamená, kdy byla daná brána vytočena. Na každý panel se dá napojit a nahlížet do jeho obsahu, upravovat jeho základní program a měnit různé parametry aktualizace či vytáčení brány.\n\nBránou však může přijít kdokoli, i nepřítel, a tak je potřeba vytvořit účinnou ochranu. První způsob, který byl zkonstruován lidmi, byla Iris. Iris je neproniknutelný štít umístěný 2 mikrometry od horizontu událostí. Skládá se z několika desítek pohyblivých titanovo-triniových desek (původně pouze titanových). Po složení vytvoří neproniknutelný štít, který jakékoliv příchozí těleso před materializací rozbije na mikronové částice. Tohoto faktu bylo využito v seriálu Hvězdná brána: SG-1.\n\nNa rozdíl od jiných známých bran, brána Atlantidy může také poznat počáteční bod brány, která se snaží s ní spojit a moci tak blokovat přicházející červí díry. Tento způsob obrany byl využit v seriálu Hvězdná brána: Atlantis. Vzhledem k technologii Atlantidy je Iris nahrazena energetickým štítem.\n\nDalší bezpečnostní pojistkou je nesmírně rozsáhlý systém bezpečnostních protokolů a aktualizací, které jsou v celém systému hvězdných bran. V seriálu - ať SG-1 nebo Atlantis - se několikrát o bezpečnostních protokolech mluvilo. Bezpečnostní protokoly slouží k blokování chyb, které se mohou v systému objevit - třeba chyba ve vytvoření červí díry a nebo nevhodné změny v bezpečnostním systému bran v nějakém DHD (vytáčecím zařízení - zkratka znamená Dial Home Device). Systém bran pak může danou bránu vyřadit z provozu nebo navázat alternativní spojení s nejbližší další branou. Aktualizace v systému hvězdných bran slouží k aktualizaci koordinátů jednotlivých adres hvězdných bran, aby se vyrušily případné problémy. Při neustálém rozpínání vesmíru se vzdálenosti mezi jednotlivými body (planety, brány) neustále mění. Hvězdné brány se mezi sebou vytáčí a předávají si pomocí protokolů nové koordináty adres společně se souřadnicemi. Není známo, jakou dobu tento proces trvá, ani kolik dalších bran jednotlivé brány vytočí. Je pravděpodobné, že po celém procesu aktualizací se tento proces ve zmenšené míře opakuje - to aby si předaly nové koordináty i brány, které jsou od sebe vzdálené více a také proto, aby se nové koordináty potvrdily a nahradily ty původní v zadávacím programu v DHD.\n\nTento symbol je charakteristický pouze pro hvězdnou bránu z Gízy. Ve filmu ho Dr. Jackson interpretoval jako \"Slunce nad vrcholem pyramidy\". Jiné hvězdné brány mají svůj vlastní jedinečný symbol, včetně brány, která byla nalezena na Zemi v Antarktidě. Avšak v seriálu se z neznámého důvodu (pravděpodobně filmařská chyba) objevuje tento symbol i na bráně z Antarktidy a v epizodě „New Ground“ ve 3. řadě dokonce i na jiné planetě.\n\nK zadání adresy je třeba 7 symbolů, 6 určujících lokaci a 1 výchozího. Po vytočení správné kombinace 7 symbolů můžete cestovat, ale pouze v galaxii, ve které se nacházíte. Pro mezigalaktické cestování je nutné zadat symbolů 8: 6 určujících lokaci, 1 určující vzdálenost a 1 výchozí. Mezigalaktické cestováni jde ovšem uskutečnit jen za předpokladu, že je k bráně připojen dostatečný zdroj energie - ZPM (modul nulového bodu), které v seriálu třikrát použil plukovník, později brigádní generál, Jack O´Neill (použil generátor se zdrojem energie pro Teal'covu tyčovou zbraň). Poprvé na Asgardskou planetu Othala, kde mu Asgardi vymazali z mozku vědomosti Antiků (v druhé řadě), podruhé aby zničil Anubisovu flotilu ze základny Antiků v Antarktidě (na konci sedmé řady). Potřetí nechal použít modul nulového bodu (jako velitel SGC) k navázání spojení s hvězdnou bránou v Atlantidě, která je v galaxii Pegas v prvním dílu seriálu Hvězdná brána: Atlantida a vyslal tam tým složený převážně z vědců, aby pokud možno navázali spojení s Antiky. Adresa obsahující 9 symbolů vede na loď Antiků jménem \"Destiny\" (je použita v prvním díle nejnovějšího seriálu Stargate: Universe), která byla před mnoha lety, vyslána na cestu k okraji vesmíru na průzkum, spolu s neurčitým počtem rozesévacích lodí, které vyrábějí hvězdné brány, které jsou jedny z prvních které Antikové vynalezli. Tato loď se pohybuje rychlostí přesahující rychlost světla, ale neletí hyperprostorem, letí v tzv. FTL, ve kterém se pohybuje pomaleji než v hyperprostoru, mimo jiné, další nevýhodou je, že když už loď vystoupí z FTL, musí se motory dlouhou dobu ochladit (několik hodin); pokud se nenechají vychladit, je velká pravděpodobnost jejich zničení při dalším vstupu do FTL. Jediný způsob, jak se dostat na Destiny, je použít hvězdnou bránu nebo použít, popřípadě tzv. spojení Destiny s rozsévací lodí ukotvením a propojením tunelem.\n\n"}
{"id": "28855", "url": "https://cs.wikipedia.org/wiki?curid=28855", "title": "Seznam planetek W", "text": "Seznam planetek W\n\nKlepnutím na pořadové (katalogové) číslo planetky otevřete stránku s tabulkou, ve které jsou uvedeny základní údaje o planetkách (elementy dráhy, údaje o objevu aj.). \nKlepnutím na název planetky se dostanete na stránku věnovanou uvedené planetce (pokud taková stránka již existuje).\n\nData použita se svolením / Data used with permission \n© IAU: Minor Planet Center.\n"}
{"id": "28856", "url": "https://cs.wikipedia.org/wiki?curid=28856", "title": "Seznam planetek X", "text": "Seznam planetek X\n\nKlepnutím na pořadové (katalogové) číslo planetky otevřete stránku s tabulkou, ve které jsou uvedeny základní údaje o planetkách (elementy dráhy, údaje o objevu aj.). \nKlepnutím na název planetky se dostanete na stránku věnovanou uvedené planetce (pokud taková stránka již existuje).\n\nData použita se svolením / Data used with permission \n© IAU: Minor Planet Center.\n"}
{"id": "28857", "url": "https://cs.wikipedia.org/wiki?curid=28857", "title": "Seznam planetek Y", "text": "Seznam planetek Y\n\nKlepnutím na pořadové (katalogové) číslo planetky otevřete stránku s tabulkou, ve které jsou uvedeny základní údaje o planetkách (elementy dráhy, údaje o objevu aj.). \nKlepnutím na název planetky se dostanete na stránku věnovanou uvedené planetce (pokud taková stránka již existuje).\n\nData použita se svolením / Data used with permission \n© IAU: Minor Planet Center.\n"}
{"id": "28858", "url": "https://cs.wikipedia.org/wiki?curid=28858", "title": "Seznam planetek Z", "text": "Seznam planetek Z\n\nKlepnutím na pořadové (katalogové) číslo planetky otevřete stránku s tabulkou, ve které jsou uvedeny základní údaje o planetkách (elementy dráhy, údaje o objevu aj.). \nKlepnutím na název planetky se dostanete na stránku věnovanou uvedené planetce (pokud taková stránka již existuje).\n\nData použita se svolením / Data used with permission \n© IAU: Minor Planet Center.\n"}
{"id": "28859", "url": "https://cs.wikipedia.org/wiki?curid=28859", "title": "Dolní Morava", "text": "Dolní Morava\n\nDolní Morava () je malá obec v Pardubickém kraji, okrese Ústí nad Orlicí, rozkládající se mezi Orlickými horami a Jeseníky na úpatí Králického Sněžníku. Žije zde obyvatel. Obec je známým horským lyžařským střediskem. Část obce náleží do Národní přírodní rezervace Králický Sněžník, a právě ten je dominantou zdejšího kraje. Pod jeho vrcholem pramení řeka Morava, která celou obcí protéká od severu k jihu malebným údolím, lemovaným z obou stran dvěma zalesněnými hřbety.\n\nObec se skládá se ze 3 částí, přičemž se v Čechách nachází Horní Morava a Dolní Morava, a na Moravě Velká Morava. Historická zemská hranice zde prochází (s výjimkou nejsevernější části obce) středem řeky Moravy, která pramení v katastru Velké Moravy.\n\n\nPodle návrhu architekta Zdeňka Fránka byla na svazích hory Slamník (1233 m n. m.) v nadmořské výšce 1116 metrů vybudována unikátní rozhledna, nazvaná Stezka v oblacích. Rozhledna byla otevřena 5. prosince 2015 a o této stavbě informoval běžný tisk i specializované architektonické časopisy nejen v České republice, ale i ve Velké Británii, Nizozemsku, Německu a Rusku. Během prvního roku se očekávala návštěvnost zhruba 100 000 lidí, avšak skutečnost předčila tento odhad téměř dvojnásobně.\n\n"}
{"id": "28860", "url": "https://cs.wikipedia.org/wiki?curid=28860", "title": "Grand Prix Velké Británie 2002", "text": "Grand Prix Velké Británie 2002\n\nGrand Prix Velké Británie LV Foster's British Grand Prix\n\n\n Alex Yoong Minardi PS02\n\n\n\n\n"}
{"id": "28861", "url": "https://cs.wikipedia.org/wiki?curid=28861", "title": "Kolchicin", "text": "Kolchicin\n\nKolchicin je prudce jedovatý alkaloid, původně izolovaný z ocúnu. Jde o velice účinný mitotický jed, který napadá mikrotubuly dělicího vřeténka, a tak narušuje správný rozchod chromozómů při mitóze. Používá se proto v genetice pro umělé navození genomových mutací. V medicíně se využívá při léčbě záchvatů dny, familiární středomořské horečky (FMF), chronické myeloidní leukémie, funguje též jako antiuratikum.\n\nKolchicin se získává především z rostliny ocún jesenní (\"Colchicum autumnale\"), dále ho také obsahuje téměř 200 druhů rostlin. V těle člověka se však tato látka běžně nenachází.\n\nKolchicin je alkaloid slabě zásaditého charakteru, jeho soli jsou velmi nestálé a jsou ve vodném roztoku silně hydrolyzovány.\nJe to tricyklický tropolonový derivát, který se váže na specifické místo tubulinu. Reakce tubulinu s kolchicinem je velmi pomalá, teplotně závislá a prakticky nevratná. Další látkou se stejným místem vazby jako kolchicin je podofylotoxin; slabší vazbu na stejné místo vykazují také benzofenantridinové alkaloidy chelidonin, chelerythrin a sanguinarin.\n\nMezi kolchicinové deriváty patří 30krát méně toxický demekolcin (desacetylmetylkolchicin), objevený v roce 1950 Fr. Šantavým.\n\nKolchicin má cytostatické účinky, a tak může zabránit nekontrolovatelnému dělení buněk v případě rakovinného bujení. Pro jeho vysokou toxicitu jej však nelze takto využít. Lze však využít jiných alkaloidů z ocúnu, např. demekolchicinu. Kolchicin jinak patří mezi nejúčinnější buněčné jedy. Narušuje mitózu, a to tak, že způsobuje rozrušování struktury mikrotubulů dělícího vřeténka. Mikrotubuly mají dva konce (plus a mínus konce), které se od sebe liší. Kolchicin a jeho derivát demekolcin se váží na tubulin (jedna ze stavebních jednotek mikrotubul) a brání tak jeho připojení na plus konec, čímž je zastaven růst mikrotubulů.\n\nTak je mitóza zastavena již v metafázi. Životnost buňky tak ale nemusí být porušena. To u některých rostlin vyvolává vznik polyploidních forem, což znamená, že rostliny obsahují třeba čtyři sady chromozomů místo dvou. To se projevuje často větším nárůstem zelené hmoty. Použití takto geneticky upravených rostlin je v pěstitelské praxi poměrně časté a nemá žádný vliv na závadnost potravin.\n\nOvlivňuje funkci a počet bílých krvinek, odpovědných za zánět a tím ho utlumuje. Přesněji tlumí motilitu a fagocytózu mobilních buněk. Snižuje se agregace fagozomů a lysozomů. Snížením invaze leukocytů a fagocytózy je redukováno uvolňování zánětlivých lysozomálních enzymů. Fibrilární mikrotubuly makrofágů jsou depolymerizovány vazbou na buněčné proteiny a migrace granulocytů do oblasti zánětu je tlumena.\n\nZa smrtelnou dávku je považováno 20 mg kolchicinu, 0,6 g kolchicinového extraktu nebo 6 g semene ocúnu. Rozdíl mezi léčebnou a toxickou dávkou (tzv. terapeutický index) je nevelký, k otravě kolchicinem může dojít již při použití léčebných dávek, což svědčí o nevhodnosti kolchicinu jako léku.\n\nV Římě byly údajně pozorovány případy otrav lidí mlékem koz, které spásly ocún. Objevily se i sebevražedné pokusy.\n\nKolchicin je tedy buněčným jedem, ale také jedem kapilárním. Působí centrální ochrnutí. V organismu se kolchicin musí nejprve změnit na oxydikolchicin, což vysvětluje několikahodinové období latence.\n\nKolchicin mj. poškozuje i vývoj plodu.\n\nAsi za 2–6 hodin po požití toxické dávky se vyskytne pálení v jícnu a hltanu, škrábání v ústech a v krku, polykání se stává obtížným, otrávený zvrací. Objevuje se průjem, stolice jsou vodnaté, popřípadě i krvavé (dochází k působení na kapiláry tlustého střeva). Dochází k dehydrataci, dotyčný je zesláblý, kůže je odvodněná. Otrávený naříká na velkou úzkost, konečky prstů a ostatní výběžky těla modrají, klouby a svaly bolí, mohou se objevit křeče – tenezmy a břišní koliky při staženém břichu. Dochází k hojnému močení, v moči se může objevit krev. Hladina cukru v krvi rychle klesá. V dalším průběhu otravy dochází k bledosti, poklesu tělesné teploty, k cyanóze a k dušnosti. Mohou nastat také poruchy bušení srdce, pokles tlaku až celkový kolaps. Smrt může nastat do sedmi hodin, někdy ovšem až za tři dny.\n\nJeden až dva týdny po uzdravení se z otravy může vyskytnout alopecie, která je někdy trvalá. Byly též pozorovány poruchy funkce jater, ledvin, plic a hematopoézy. Vzácně byla hlášena slepota.\n\nJako první pomoc se doporučuje indukovat zvracení: u dospělých např. vlažným hypertonickým roztokem chloridu sodného (2–3 lžičky na skleničku) nebo apomorfinem (0,1–0,15 mg/kg tělesné hmotnosti i.v.). Nicméně tato situace vyžaduje okamžitou lékařskou pomoc.\n\n\n"}
{"id": "28866", "url": "https://cs.wikipedia.org/wiki?curid=28866", "title": "Grand Prix Francie 2002", "text": "Grand Prix Francie 2002\n\nGrand Prix Francie LXXXVIII Mobil 1 Grand Prix de France\n\n\n\n\n\n\n"}
{"id": "28867", "url": "https://cs.wikipedia.org/wiki?curid=28867", "title": "Červí díra", "text": "Červí díra\n\nČerví díra je ve fyzice hypotetický objekt umožněný schopností časoprostoru utvořit „zkratku“ přes prostor a čas. Červí díra nemá souvislost s černou dírou.\n\nTento fenomén byl poprvé popsán roku 1935 společně vědci Albertem Einsteinem a Nathanem Rosenem jako tzv. „Einstein–Rosenův most“ (což je ale jen jeden z hypoteticky možných druhů červích děr). Název „červí díra“ se pak vysvětluje analogií k červovi, který se z jednoho bodu povrchu jablka prokousává jablkem samotným k jinému bodu na jeho povrchu, necestuje tedy (dvoudimenzionálně) po povrchu jablka, ale užívá (třídimenzionální) zkratky právě červí dírou.\n\nObdobně – dle teorie – lze pak překlenout dva velice vzdálené body ve vesmíru, využívaje zakřivení časoprostoru. Pozorovatel prošlý červí dírou nikde nepřekračuje hranici rychlosti světla, přesto ale má v důsledku překonávat vzdálenost mezi startem a cílem daleko rychleji, než světelný paprsek letící přímo. I toto je ale na základě ER=EPR zpochybňováno, a i kdyby červí díra existovala, tak cestování bude pomalejší než klasické.\n\nVětšina dnes známých řešení rovnic Obecné teorie relativity je buďto nestabilních, nebo využívá exotické formy hmoty (zpravidla v extrémně velkých množstvích).\n\nTakovému fyzikálnímu útvaru se dostalo pozornosti autorů sci-fi, kterým přijde ve svých dílech používají metod cestování nadsvětelnou rychlostí (Faster Than Light - FTL).\n\n\n\n"}
{"id": "28870", "url": "https://cs.wikipedia.org/wiki?curid=28870", "title": "Keyboard Mania", "text": "Keyboard Mania\n\nKeyboard Mania je japonská hudební hra inspirovaná hrou na klavír.\n\nK hraní Keyboard Mania (zkráceně KM) hráč potřebuje klávesy (USB periferie). Jedny klávesy musí mít rozsah dvou oktáv.\nVe spodní části obrazovky se nachází obrázek kláves, který je přeškrtnutý červenou čárou, která bliká do rytmu. Z horní části obrazovky budou padat 'noty' směrem dolu k červené čáře. Pro černé klávesy platí kratší čárky padající po čáře a pro bílé klávesy platí ty podlouhlejší padající ve sloupcích. Hráčovým úkolem je stisknout danou klávesu, když se nota překryje s čárou.\n\nKM můžete hrát na dvě oktávy (mód Single) nebo na čtyři (Double Play). Každý z obou módů má dvě obtížnosti.\n\nKaždá nota je vyhodnocena buď na Great, Good nebo Miss. Hodnocení je od SS (AA) do G.\n\n\n"}
{"id": "28872", "url": "https://cs.wikipedia.org/wiki?curid=28872", "title": "Hvězdná brána: Atlantida", "text": "Hvězdná brána: Atlantida\n\nHvězdná brána: Atlantida (v anglickém originále Stargate Atlantis) je televizní spin-off sci-fi seriál navazující na 7. řadu \"Hvězdné brány\".\n\nV Antarktidě byla zjištěna adresa brány údajného ztraceného města Antiků. Ale aby se Hvězdná brána na Zemi mohla spojit s Hvězdnou bránou ve ztraceném městě, potřebuje hodně energie, protože ztracené město se nachází v jiné galaxii. Dr. Rodney McKay tedy přijde s návrhem, jak propojit ZPM s Hvězdnou bránou a navázat spojení. Jenže není jisté, že na druhé straně bude dost energie k návratu na Zemi. Tak se vydává expedice Atlantidu pod vedením Dr. Elizabeth Weirové do galaxie Pegasus s úmyslem pobývat ve ztraceném městě. Expedice ale narazí na nepřátelskou rasu Wraithů, se kterou bojovali Antikové před více než deseti tisíci lety. Antikové válku prohrávali, a proto ponořili své město na dno oceánu, aby jej zachovali pro svůj případný návrat. Nyní přicházejí lidé ze Země s nadějí, že zde najdou technologii pro obranu Země.\n\nSeriál je momentálně vysílán v několika zemích světa. Na některých místech, jako je Evropa, Kanada, Japonsko a Austrálie, je seriál vysílán v HD. První série seriálu byla také vysílána v Anglii na Channelu 5 do té doby, než bylo rozhodnuto nepokračovat ve vysílání dalších sérií. Momentálně má seriál 5 sérií.\n\nV České republice je seriál vysílán televizí AXN Sci-Fi pod názvem \"Hvězdná brána: Atlantida\" od 7. listopadu 2008 a na Nově od 7. září 2010.\n\nPomocí hvězdné brány se podaří objevit ztracené město Atlantida v galaxii Pegasus. Toto město bylo kdysi domovem velice vyspělé rasy - Antiků, která byla první evolucí lidského druhu. Vyslaný tým v něm ale uvízne, protože nemají dostatek energie k cestě zpět na zem pomocí hvězdné brány.\n\nKolem celého města je oceán, pokrývající velkou část planety. Město má hvězdnou bránu ukrytou přímo v hlavní věži. Symboly na této bráně jsou osvětleny a má také štít podobný Iris, která se nachází na Zemi, není ovšem z titanu, ale je to energetické silové pole, které velice účinně chrání celé město před útokem z hvězdné brány.\n\nPůvodní obyvatelé Atlantidy - Antikové - byli poraženi mocnou rasou Wraithů. Antikové byli technologicky vyspělejší než Wraithové, ale Antikové si myslili že jejich lodě jsou nezničitelné a proto je posílali hluboko do Wraithských území. Wraithové však tři tyto lodě obsadili a spolu s tím získali tři zdroje energie ZPM. Začali se rozmnožovat a poté i klonovat. Díky početní převaze Wraithové vyhráli válku a tak Antikové potopili Atlantidu a odešli zpět na Zemi. Wraithové žijí v mateřských úlech nebo křižnících. Jsou rozděleni do frakcí a každý úl má svou královnu. Jejich potravou je jiná, respektive lidská životní síla, kterou z nich vysávají pomocí přísavné ruky. Když Wraithové nemají zdroj jídla uchýlí se ke kanibalismu. Ve všech světech v galaxii probíhá pravidelná „sklizeň“, protože lidé v této galaxii jsou ještě na úrovni středověku. Během \"sklizně\" Wraithové \"sklidí\" většinu lidí na planetě a proto je po \"sklizni\" celá posádka v hibernaci aby se lidé mohli dostatečně rozmnožit a pro Wraithi bylo dost potravy.V hibernaci nejsou hlídači a pár strážců. Mají také velmi účinnou schopnost regenerace a to tak velkou, že jsou nesmrtelni. Dají se zabít pouze účinnou zbraní. Nejmenší loď Wraithů se nazývá „šipka“ (anglicky \"Dart\"), její protáhlá konstrukce je zakončena ostrou špicí a je schopna cestovat hvězdnou bránou a zvláštním teleportem sesbírat lidi při \"sklizni\".\nKdyž si producenti seriálu Hvězdná brána, Brad Wright a Robert C. Cooper, mysleli, že seriál skončí po páté sezóně Showtime oznámil, že zruší seriál, tak přišli s nápadem na vytvoření nového filmu. Ale když byly ratingy Hvězdné brány na Sci-fi Channelu více než dobré, tak byl tento nápad postupně přesunut na šestou a pak na sedmou sérii. Ale poté se začalo mluvit o spin-off seriálu a producenti měli velké dilema, jelikož se plánovalo, že sedmá série Stargate SG-1 přinese velký objev ztraceného města Antiků, Atlantidy. Konec sedmé série (dvojepizoda Ztracené město) měl být mostem mezi Stargate SG-1 a novým spin-offem, buď seriálem nebo filmem. Wright a Cooper přepsali scénář a změnili příběh. Atlantida, původně nacházející se na Zemi pod antarktickou základnou, byla přestěhována do galaxie Pegasus. Tímto chtěli předejít otázkám fanoušků, proč expedici nepřijde na pomoc SGC, a také získat možnost začít vlastním způsobem a nebýt identickou kopií originálního seriálu.\n\nSeriál obdržel zelenou 17. listopadu 2003 a začal se natáčet v únoru 2004. Premiéru měl 16. července téhož roku.\n\nHlavní postavy 1. série: major John Sheppard, Dr. Elizabeth Weirová, Teyla Emmagan, poručík Aiden Ford, Dr. Rodney McKay a Dr. Carson Beckett.\n\nNejtěžší bylo v 1. sérii najít herce pro postavu tehdy nazývanou Dr. Ingram, nezáživného vědce-experta na bránu. Jak se první den natáčení stále přibližoval a tvůrci nebyli schopni najít toho správného herce, tak si uvědomili, že přivedli špatnou postavu. Dlouhodobý režisér Hvězdné brány Martin Wood a Brad Wright si mysleli, že by Dr. Ingram měl být nahrazen postavou Dr. Rodneyho McKaye, který se už objevil ve 3 epizodách původního seriálu Hvězdná brána. Herec David Hewlett byl tedy kontaktován a na plac přijel den poté, co natáčení začalo.\n\nHlavní postavy 2. série: major John Sheppard, Dr. Elizabeth Weirová, Teyla Emmagan, Dr. Carson Beckett, Ronon Dex a Dr. Rodney McKay.\n\n2. série přinesla změny obsazení. Tvůrci i herec Rainbow Sun Francks nebyli spokojeni s vývinem postavy poručíka Aidena Forda, který nebyl takový, jak si ho představovali. Tvůrci však neměli to srdce ho „zabít“, a tak přišli s nápadem jak udělat postavu zajímavější. Díky tomu se ale poručík Ford zařadil mezi nepravidelné postavy. Aby ho nahradili, vytvořili tvůrci Ronona Dexe jako partnera pro podplukovníka Johna Shepparda. Najít herce s potřebným fyzickým vzhledem a schopnostmi však nebylo lehké, dokud nezahlédli nahrávku Jasona Momoy. Ten nabídku na roli v seriálu přijal.\n\nHlavní postavy 3. série: podplukovník John Sheppard, Dr. Elizabeth Weirová, Teyla Emmagan, Dr. Jennifer Kellerová, Ronon Dex a Dr. Rodney McKay.\n\n3. série opět změnila obsazení. Dr. Carson Beckett byl zabit při výbuchu v sedmnácté epizodě „Sunday“ (Neděle). Místo něj nastoupí nová lékařka Dr. Jennifer Kellerová.\n\nHlavní postavy 4. série: podplukovník John Sheppard, plukovnice Samantha Carter, Teyla Emmagan, Dr. Jennifer Kellerová, Ronon Dex a Dr. Rodney McKay.\n\nVe 4. sérii zemře Dr. Elizabeth Weirová, která je nejprve vážně zraněna a následně jsou do ní implatováni naniti, aby ji zachránili. Nakonec však zemře, když se snaží zachránit svůj tým před replikátory. Vystřídá ji plukovník Samantha Carterová z původního seriálu Hvězdná brána.\n\nHlavní postavy 5. série: plukovník John Sheppard, Richard Woolsey,Teyla Emmagan, Dr. Jennifer Kellerová, Ronon Dex a Dr. Rodney McKay.\n\nV 5. sérii je plukovník Samantha Carterová odvolána z funkce a na její místo nastoupí Richard Woolsey. Zajímavé je, že Dr. Carson Beckett se znovu objeví v seriálu, ale tentokrát jako klon, který pomáhá najít uvězněnou Teylu Emmagan.\n\nVe všech řadách také vystupuje český vědec Radek Zelenka, jehož přímým nadřízeným je Rodney McKay.\n\nSeriál je rozdělen na 5 sérií a každá obsahuje 20 epizod, čili dohromady máme 100 dílů. Každá série také přináší dvojepizodu nebo i více pokračujících epizod za sebou. Přestože některé epizody technicky nejsou dvojepizodami, jde v nich o velice podobný nebo až navazující příběh (například: epizody 2. série „Instinkt“ a „Přeměna“ a epizody 3. série „Potomci“ a „Skutečný svět“).\n\nV ději je obsažena především válka proti Wraithům. Je zde také popsáno, jak vyslaný tým zkoumá galaxii nebo objevuje nové technologie či civilizace. Týmy se také snaží odkrýt tajemství, jež za sebou nechali Antikové.\n\nHudbu pro znělku složil Joel Goldsmith. V 1. sérii je úvodní znělka odlišná, dokonce byla i jinak natočena než v ostatních sériích. I když je úvodní znělka pro zbylé série stejná, jsou v ní vždy změněny postavy podle děje.\nSeriál se řadí od science fiction přes akční až po komedii.\n\nSeriál je natáčen v Bridge studios ve Vancouveru a několika místech v Britské Kolumbii. Pemberton Glacier zastupoval Antarktidu během začáteční letecké sekvence v pilotní epizodě \"Rising\". Například epizoda \"Instinct\" byla natáčena v Lynn Valley Canyonu.\n\nHvězdná brána: Atlantida zdědila kulisy Blade Trinity. Produkce Blade Trinity dala kulisy Atlantidě, aby mu ušetřila peníze na výstavbu konstrukcí. Kulisy se několikrát objevily. Například ochoz, kterým major Sheppard prochází v epizodě \"The Storm\", je součástí kulis z nahrávání Blade Trinity.\n\nK seriálu vyšel soundtrack symfonického orchestru složeného Joelem Goldsmitem. Goldsmithův první úkol pro seriál bylo složení titulní písně, která byla nominována ceny Emmy v kategorii Outstanding Main Title Theme Music v roce 2005. Goldsmithova hudba pro čtrnáctou epizodu druhé série \"Grace Under Pressure\" byla nominována na cenu Emmy v kategorii Outstanding Music Composition For A Series (Dramatic Underscore) v roce 2006.\n\n22. listopadu 2005 Varèse Sarabande Records vydalo na CD \"Stargate Atlantis Original Television Soundtrack\". Skládá se z 16 skladeb, všechny pocházejí z pilotní epizody \"Rising\", s celkovým běžícím časem 42:18 minut.\n\nUdálosti seriálu navazují na dramatické finále sedmé série seriálu Hvězdná brána \"Ztracené město\", kde SG-1 nalézá základnu vyrobenou rasou známou jako Antikové. Po událostech premiérového dílu osmé série seriálu Hvězdná brána \"Časy se mění\", velitelství programu Hvězdné brány vysílá mezinárodní tým k vyšetřování základny. Po krátké době Dr. Daniel Jackson objevuje lokaci největšího města vytvořeného Antiky, Atlantidy.\n\nSeriál přináší dobrodružství skupiny vědců a vojáků, kteří se vydali na tuto pravděpodobně jednosměrnou cestu do ztraceného města v galaxii Pegasus. Jako SG týmy ze seriálu Hvězdná brána, používání Hvězdné brány novými týmy přivedlo obyvatele do kontaktu s novými civilizacemi, s některými lidskými a jinými mimozemskými, některými přátelskými a jinými poměrně nepřátelskými, včetně jejich nového a nejmocnějšího nepřítele, Wraithy. Všechno, zatímco se snaží odkrýt tajemství, jež za sebou nechali Antikové.\nPrvní série se začala vysílat 16. července ve Spojených státech amerických. Atlantská expedice, vedená Dr. Weirovou, přijíždí do Ztraceného města Antiků a hned se nachází v zoufalé situaci, která je nutí urychleně najít nové spojence. Ty naleznou v Athosianech, ale zároveň si najdou mocné nepřátele – Wraithy. Odříznutí od Země musí členové expedice přežít v nové galaxii, zatímco odhalují tajemství antické technologie a hledají způsob, jak zničit Wraithy. Major John Sheppard sestaví tým, jehož dalšími členy jsou: Dr. Rodney McKay, poručík Aiden Ford a vůdkyně Athosianů Teyla Emmagan. Tento tým slouží jako vlajkový tým Atlantidy. Na jedné z prvních misí si vytvoří dalšího nepřítele v rase Geniů, lidské vojenské civilizaci s technologickou vyspělostí 50. let 20. století USA. Série končí dramatickým okamžikem, a to s Atlantidou pod útokem tří wraithských mateřských lodí.\n\nDruhá série se začala vysílat 15. července ve Spojených státech amerických a začínala přesně tam, kde první série skončila. Atlanťané se úspěšně vyhýbají obsazení Wraithy tím, že je donutí věřit, že Atlantida byla zničena, a obnoví pravidelný kontakt se Zemí díky vesmírné lodi Daedalus a novému ZPM. Major Sheppard je povýšen na podplukovníka a bývalý Runner (Běžec) Ronon Dex nahrazuje poručíka Aidena Forda, který je nyní označen jako MIA (missing in action; voják, který se nevrátil z akce).\n\nCelá druhá série je zaměřená na vývin retroviru Dr. Becketta, který má, teoreticky, změnit Wraitha v člověka. Poté, co nedokončená verze retroviru připraví o veškerou lidskost mladé převychované wraithské děvče a málem přemění plukovníka Shepparda v Eratuského brouka, je vyvinutější verze testována na žijícím Wraithovi, Michaelovi. Jak se později ukáže, tak výsledky tohoto pokusu jsou nestálé. Série opět končí dramatickým okamžikem, a to se dvěma wraithskými mateřskými loděmi na cestě k Zemi.\n\nTřetí série se začala vysílat 14. července ve Spojených státech amerických a začínala přesně tam, kde druhá série skončila. S Wraithy zastavenými od napadení Země a Mléčné dráhy a dalším neúspěchem s wraithským retrovirem, začíná expedice svůj třetí rok v galaxii Pegasus, se vznášející se hrozbou Wraithů a nových mocných nepřátel, kteří touží po zničení expedice a Atlantidy, Asuranů (podobní Replikátorům z Mléčné dráhy) nad hlavou. Věci se komplikují poté, co pokažený experiment vysává energii jediného ZPM Atlantidy, a tím zanechává Atlanťany bez zdroje energie pro městské štíty. Krátce poté nalézá tým podplukovníka Shepparda na palubě Daedala, ztracenou antickou loď a následovně přichází o Atlantidu, když si ji posádka antické lodi vyžádá nazpět. SGC posílá generála O'Neilla a Richarda Woolseyho, aby vyjednávali mezi Zemí a Antiky o povolení expedice k návratu na Atlantidu. O'Neill a Woolsey vytáčejí Zemi a informují ji, že Asurané pomalu přebírají kontrolu nad městem. Asurané pozabíjejí všechny Antiky, kteří město po 10 000 letech převzali. Hlavní členové expedice Atlantida poruší přímé rozkazy a jdou zpět do města, zachrání Atlantidu, generála O'Neilla i Richarda Woolseyho a zničí veškeré Asurany (replikující se nanity), kteří kontrolovali město. Konec série začíná se Zemí, která vysílá vesmírnou loď Apollo, aby zničila asuranskou armádu vesmírných lodí, kterou si Asurané budují kvůli útoku na Zemi nebo Atlantidu. Asurané vrací úder, když vyšlou na Atlantidu satelit, který vysílá na město rudý paprsek, jenž do 24 hodin vysaje městský štít a zničí Atlantidu. Atlanťané se snaží zachránit pomocí potopení města, jako to udělali před 10 000 lety Antikové, a uspějí. Avšak zničující paprsek efektivně prochází oceánem a stále ohrožuje město. Jako poslední možnost k záchraně, Atlanťané rozežehnou hyperprostorový pohon a utíkají do vesmíru. Ale, když opouštějí planetu, tak se paprsku podaří zasáhnout město a vážně zraňuje Dr. Weirovou a ničí část prostoru brány. Série končí, když hyperprostorový motor vypoví službu, čímž nechává město v nezmapované části vesmíru s energií v ZPM na jeden den.\n\nPremiéra čtvrté série proběhla v září 2007 ve Spojených státech amerických. Scenáristé prohlásili, čtvrtá série zavede seriál do úplně nové roviny. Vypadá to, že budoucnost bude prolnuta zbavením způsobilosti Weirové a četnými zraněními mezi staršími členy expedice. S poškozeným městem, kterému ubývá energie a které se vznáší v nezmapovaném a opuštěném vesmíru, se musí Atlanťané spolehnout pouze na vlastní vynalézavost k záchraně Atlantidy a odklonění vlastní smrti a zkázy. V této sérii bude také představena úplně nová mimozemská rasa. Plukovník Samantha Carterová se na čtrnáct dílů přidá jako pravidelná postava a bude působit na postu velitelky expedice, ale jak se dostane na Atlantidu, je stále neznámo. 10. dubna 2007 ohlásil GateWorld, že se Dr. Carson Beckett navrátí ze smrti pro přinejmenším 3 epizody čtvrté série. Od té doby se toto číslo zmenšilo na 2 epizody a třetí byla odsunuta do budoucnosti. Ve 4. sérii se měl objevit Acastus Kolya, ale podle producentů, \"bohužel tato epizoda musela být odložena, možná na pátou sérii.\" Podle Josepha Mallozziho bude mít tato série několik \"světlých\" chvil, ale celkově bude tato série mnohem temnější než předchozí tři.\n\nKanál SciFi odvysílal pátou sérii premiérově od července 2008 do ledna 2009. Ve finále se dozvídáme, že po zničení planety Asuranů se Wraithům podařilo ukořistit několik ZPM, které se jim podařilo zkombinovat s jejich technologií. Vznikla nezničitelná loď. Daedalus se ji pokusil neúspěšně zastavit a poté, co loď Wraithů dostala z alternativní reality souřadnice Země, vydala se k ní s motory napájenými ZPM. Od Todda se jim podaří získat 2 ZPM, která napojí do města a před tím, než se John Sheppard vydá branou na Zemi se rozhodnou s Atlantidou dohonit loď Wraithů a pokusit se ji zničit. Do křesla tedy usedá Carson Beckett a nasměruje město k Zemi. Poté, co Wraithové dorazí k zemi podaří se jim náletem zničit křeslo antické základny Antarktidy, které bylo kvůli zákazu o zbraních na Antarktidě přemístěno do oblasti 51. Když už není čím ovládat antarktické drony, John Sheppard se rozhodne vyletět v F-302 do hangáru wraithské lodě a odpálit tam atomovku. Mezitím se Atlantida nečekaně vynoří z hyperprostoru na vnějším okraji naší galaxie. Neví se jistě proč se hypermotory vypnuly předčasně, ale neběžěly na 100% už hodně dlouho. Při vytočení brány kvůli spojení s SGC se zjistí že v úlu wraithů je pegaská brána, tudíž je dominantní. Zbytek Sheppardova týmu se vydá sabotovat loď zevnitř, než dorazí Atlantida. Při střetu je Ronon Dex zabit a zbytek týmu se vydává naproti Sheppardovi, kterého přemluvili, aby atomovku deaktivoval. Sheppard nevěří, že je Ronon mrtvý a vydávají se k jeho tělu, kde je skupina Wraithů. Ti jej oživili, aby z něj dostali informace. Mezitím na Atlantidě zjišťují, že i kdyby znovu spustili hypermotory, přiletí k Zemi pozdě, Dr. Zelenka tedy seznamuje Woolseyho s prací, které se Dr. Rodney McKay věnoval již delší dobu, avšak kvůli vysoké energetické náročnosti a nebezpečnosti od ní upustil. Totiž o cestování červí dírou. Takovou jako je skrz hvězdnou bránu. Tak by byli u Země za několik sekund, ale pokud se to nepodaří, celé město se vypaří. Woolsey souhlasí a Atlantida se vynořuje chvíli před tím, než se Sheppard rozhodne spustit bombu. Rychle proto běží překalibrovat bránu aby utekli na stanoviště Alfa. Mezitím Dr. Carson Beckett vypouští drony a poskytuje jim krytí. Úl je svou palbou tlačí na nižší oběžnou dráhu, takže se Woolsey rozhodne dál střílet, i když to bude znamenat, že je to tlačí do zemské atmosféry. Na konci vidíme, jak Sheppard zapíná časovač bomby a procházejí na Alfu. Město mezitím letí atmosférou a bezpečně přistává na vodě. Samantha Carterová vydá příkaz kontaktovat prezidenta: Atlantida se vrátila domů. Těsně po přistání je aktivováno maskování města a celá oblast je prohlášena za karanténu. Následuje konečná scéna s krásným výhledem na Golden Gate Bridge.\n\nHvězdná brána: Atlantida zaměstnává sbor herců k zobrazení členů mnohonárodní expedice Atlantida, jejich přátele a nepřátele. Hlavními účinkujícími jsou nejvýše postavené postavy: vojenský velitel podplukovník John Sheppard, velitelka expedice Dr. Elizabeth Weirová a hlava vědeckého oddělení Dr. Rodney McKay. Dalšími hlavními účinkujícími jsou místní obyvatelé galaxie Pegasus vůdkyně Athosianů Teyla Emmagan a specialista Ronon Dex, který po první sérii nahradil poručíka Aidena Forda.\n\nSeriál také přináší mnoho nepravidelně se objevujících postav včetně Dr. Radka Zelenky, majora Lorna, plukovníka Stevena Caldewella a hlavy lékařského oddělení Dr. Kellerovou, která nahradila mrtvého Dr. Carsona Becketta. Od druhé série se v seriálu jako hosté objevují postavy ze sesterského seriálu Hvězdná brána.\n\nHlavní postavy\n! Herec || Postava || Dabing || Původ || Pozice || Série\n\nPodplukovníku Johnu Sheppardovi je 37 let, je vojenský pilot, pohledný a má cca IQ 130 a jeho oblíbený zpěvák je Johnny Cash. Má zvláštní smysl pro humor, ale je spolehlivým partnerem, plně oddaným svému týmu a expedici Atlantida. Také má antický gen, který mu umožňuje ovládat antickou technologii a tuto schopnost má nejlepší ze všech známých lidí s tímto genem.\nNež se dostal do programu Hvězdné brány sloužil v Afganistanu jako pilot vrtulníku, jednou aby zachránil tři vojáky neuposlechl rozkaz a málem skončil ve vězení. Na začátku expedice měl hodnost majora a po smrti plukovníka Sumnera se stal vojenským velitelem Atlantidy, když bylo později znovu navázáno spojení se Zemí se díky podpoře doktorky Weirové stal trvalým velitelem a tak byl povýšen na podplukovníka.\n\nDoktorce Elizabeth Weirové je 35 let. Je krásná, atraktivní a ovládá pět světových jazyků. Měla tu možnost se stát vůdcem expedice Atlantida a toto břemeno nesla skvěle. Několikrát jí nadřízení ignorovali a vadilo jim že civilista a navíc žena velí expedici. Dr. Weirová chtěla nakonec ustoupit, ale když město napadli replikátoři se poranila a umírala, nikdo už ji nemohl pomoci a tak neměli jinou šanci než v ní probudit nanity a tím jí zachránit. Když ale město nemělo energii, aby mohli replikátorům uniknout, byli nuceni letět na replikátorskou planetu a ukradnout ZPM - zdroj energie. Dr. Weirovou replikátoři chytili a začlenili její nanity a tím i Elizabeth do svého společenství.\n\nDoktor Rodney McKay je astrofyzik, kterému je 36 let. S plukovníkem Carterovou je považován za jednu z největších osobností vědy a technologie. Tuto postavu známe již ze seriálu Hvězdná brána. Je klaustrofobik, hypoglykemik, arogantní, na lidi neustále hrubý a ovládaný svým egem. Bere spoustu léků, je velice citlivý vůči zdraví, není fyzicky zdatný a se ženami to vůbec neumí. Ale navzdory všem špatným vlastnostem je velice oblíbený a chytrý a proto nezbytný pro tým. Má sestru, která se v seriálu několikrát objevuje a je také velice chytrá.\n\nTeyla Emmagan je krásná, oduševnělá, humanoidní mimozemšťanka, které je 33 let. Díky Wraithům přišla o většinu své rodiny. Je vůdcem svých lidí. S podplukovníkem Sheppardem se stali velmi blízkými přáteli. Teyla je pro tým nenahraditelným zdrojem informací o lidech mnoha světů v galaxii Pegasus. Kromě svého umění vyjednávat občas přispěje svými schopnostmi bojovat. Teyla má také po svých předcích telepatické schopnosti, jenž jí umožňují vycítit přítomnost Wraithů a dokonce i s nimi telepaticky komunikovat. Této komunikace však nevyužívá, protože Wraithové jsou mnohem lepší telepaté, a tak ji mohou dokonce i ovládnout. V pátém roce expedice se jí narodí syn Toren.\n\nPoručík Aiden Ford má 25 let a je v týmu jako dobrovolník. Je krásný, mladý a má velký smysl pro humor. V případě nebezpečí si však dokáže udržet chladnou hlavu i prst na spoušti. V pozdějších dílech (2. série) se z něj ovšem stane nebezpečný narkoman, závislý na Wraithském enzymu, díky kterému je mnohem silnější. Stále ovšem nezapomíná na své přátele a snaží se jim dokázat, že je normální.\n\nVedlejší postavy\n! Herec || Postava || Dabing || Původ || Pozice || Série\n\nZ pohledu českých fanoušků je zajímavá zdaleka ne vedlejší postava českého (a dokonce i často česky hovořícího) vědce Dr. Radka Zelenky (David Nykl).\n\nSeriál probíhá zejména ve městě Atlantidě, na planetě Lantea v galaxii Pegasus, které bylo postaveno před miliony lety jednou z nejvyspělejších ras série Stargate - Antiky (Alterány, Lantasiany). Před 5-10 miliony byli kvůli moru v Mléčné dráze donuceni odletět s městem na planetu v galaxii Pegasus a rozšířili život na stovkách planet, tak jako to udělali v Mléčné dráze. Poté, co potkali mocné nepřátele známé jako Wraithy a válčili s nimi po více než 100 let, Antikové kvůli početní převaze prohráli a byli nuceni potopit město na dno oceánu, aby ho uchránili a schovali před Wraithy. Ti, co přežili, odešli hvězdnou branou zpět na Zemi, což je podle Stargate zdrojem řeckého mýtu o Atlantidě.\n\nV Atlantidě se odehrává hodně akcí a město je také zdrojem velké části technologie, kterou postavy používají. Zatímco odkrývají tajemství, která město skrývá před svými novými obyvateli, Atlanťané také používají hvězdnou bránu k prozkoumávání galaxie Pegasus, hledání zdrojů energie, spojence a další technologie, které zde Antikové mohli zanechat, a která by jim mohla pomoci porazit Wraithy. Prozatím prozkoumali pouze hrstku planet v galaxii Pegasus. Zatímco některé jsou přátelské, jiné se stali nepřáteli Atlantidy (Geniové) nebo byly zcela sklizeny Wraithy. Na některých planetách se dokonce vyskytly volby, se kterými Atlanťané nemohli z morálního hlediska souhlasit.\n\nExpedice také používá lidské (tau´rijské) technologie, technologie odvozené od Goa'uldů, technologie darované Asgardy a nedávno získanou technologii Wraithů.\n\nMimo lidí ze Země, kteří přišli do galaxie Pegasus při hledání mýtického města Atlantidy, kde nyní sídlí, je galaxie Pegasus obydlena množstvím lidských civilizací. Tyto civilizace jsou výsledkem rozšiřování života Antiky po jejich příjezdu do galaxie Pegasus. Většina těchto civilizací není průmyslově vyspělá, ale několik civilizací vyvinulo vyspělejší technologie.\n\nKdysi vyspělá, dnes neprůmyslová civilizace, Athosiané, byli první rasou, kterou Atlanťané potkali hned po svém příjezdu do galaxie Pegasus. Jejich domovská planeta, Athos, byla sklizena Wraithy krátce po příjezdu Atlanťanů a Athosiané se přestěhovali na Atlantskou pevninu. Jejich vůdkyně, Teyla Emmagan, zůstala na Atlantidě a stala se členkou týmu majora Johna Shepparda.\n\nNa jedné z prvních misí potkal majorův tým Genie, vyspělou vojenskou kulturu s technologií na úrovni poloviny 20. století Země, kteří se schovávají pod maskou prostých farmářů. S Atlanťany byli v křížku až do 17. epizody 2. série „“, kdy dospěli ke křehkému spojenectví.\n\nV seriálu je také mnoho dalších ras. Nejdůležitějšími jsou dva hlavní nepřátelé Antiků: Wraithové a Asurané. V seriálu se také objevují Asgardi a Goa'uldi.\n\nI když už jsou Antikové (Alteráni) dlouho pryč z této úrovně bytí, je jejich vliv hluboce ovlivňován v celé galaxii. Technicky vysoce vyspělá rasa, která kdysi žila na Zemi a dalších planetách Mléčné dráhy, Antikové byli stavitele bran. Před mnoha miliony lety cestovali Antikové létajícím městem Atlantidou ze Země do galaxie Pegasus. Po dlouhodobé kolonizaci zde potkaly nepřátele, Wraithy, kteří se vyvinuli mutací Eratuských brouků a lidí, na kterých se živili. Wraithové přemohli Antiky počtem a po 100 letech boje zůstala svobodná pouze Lantea. Obležení v Atlantidě, potopili zbývající Antikové město, aby jeho technologie nepadla do rukou Wraithům, poté odešli hvězdnou bránou na Zemi, kde zanechali nejen legendu o ztraceném městě Atlantidě, ale také svůj gen, který je lidem ze Země znám jako ATA gen.\n\nWraithové, nepřátelé Antiků, jsou největším ohrožením Atlanťanů. Vznikli omylem, když se iratuský brouk začal krmit lidmi a nějakým způsobem začal začleňovat lidskou DNA do své. Jejich fyziologie jim umožňuje žít tisíce let díky vysávání životní síly svých obětí. Jejich slabinou je však paradoxně jejich eratuská část a pak fakt že veškerá jejich technologie je pouze z organických materiálů. Když se o nich Antikové dověděli, začali s nimi válčit, ale i přes svou technologickou výhodu jich bylo proti Wraithům příliš málo. Expedice Atlantida přišla na způsob, jak oddělit části DNA brouka, aby zbyla jen lidská a tak by se jejich počet snížil. Wraithové to však odmítli, když získali souřadnice všech světů v galaxii Pegasus.\n\nReplikátoři se poprvé objevili v 5. epizodě 3. série „“ a jsou výtvorem Antiků. Jsou to umělé životní formy, které se vyvinuly z nanitů, které měli dosáhnout tak mocné a agresivní bytosti, které překonali a napadli Wraithy. Avšak mikroskopičtí nanité se spojovali k vytvoření větších a komplexnějších organismů, nakonec imitovali své stvořitele tím, že si vytvořili lidskou podobu. Když si Antikové uvědomili, že se jejich experiment vymkl z rukou, napadli tuto novou rasu vesmírnými loděmi a téměř ji vyhubili. Ale některé nanity přežili a začali se replikovat. Atlanťané se stali jejich nepřáteli, když Asurané zjistili, že jsou lidé ze Země, potomci Antiků, a že žijí v Atlantidě.\n\nMezi ostatní rasy SGA patří:\n\n! Název DVD || Epizod || Datum vydání (pro Region 2)\n13. března 2006 (kompletní balení)\n26. února 2007 (kompletní balení)\n\nKe konci roku 2005, nakladatelství Fandemonium Press, které také publikovalo knihy na motivy Stargate SG-1, zveřejnilo novou sérii knih založených na seriálu. Tyto knihy jsou dostupné ve všech anglicky mluvících zemích a na online knihkupectvích.\n\nOficiální Stargate Magazíne, produkováno nakladatelstvím Titan Publishing, začalo publikovat krátké příběhy napsané autory Pandemonia ve svém osmém vydání. Příběhy se střídají mezi SG-1 a Atlantidou.\n\n\nV roce 2006, Avatar Press zveřejnil sérii komiksů založených na seriálu. Umístěn v první sérii, komiks Wraithfall uvádí příběh Stewarta Moorea a kresby Mauricia Mela. V tomto příběhu potkává tým majora Shepparda Karrany, rasu, která uzavřela prapodivnou dohodu s Wraithy.\n\n"}
{"id": "28875", "url": "https://cs.wikipedia.org/wiki?curid=28875", "title": "Nýt", "text": "Nýt\n\nNýt je spojovací součástka, která se používá pro zhotovení nerozebíratelných spojů. V minulosti se používalo nýtování zatepla při výrobě tlakových nádob, ocelových konstrukcí budov, hal ale i mostů. Dnes se nýtování nahrazuje šroubovými spoji či svařováním. Nýtování za tepla se používá spíše v kovářském řemesle, případně při opravách technických památek.\n\nV současnosti se s nýtováním lze setkat při např. spojování tenkých plechů tzv. trhacími nýty za studena nebo při textilní výrobě. Nýty se podle účelu použití vyráběly či vyrábějí z oceli, hliníkových slitin, mosazi, mědi a dalších kovů.\n\nNýty se používaly již v době bronzové i ve střední Evropě např. při výrobě chladných zbraní, ale také při výrobě stříbrných nebo zlatých šperků.\n\nAž do poloviny 20. století byl nýt využíván jako jedna z hlavních součástek pro spojování ocelových konstrukcí (například mosty, skelety budov, lokomotivy, lodě, tanky), později byly nýtované konstrukce nahrazeny výhodnějšími svařovanými konstrukcemi. Od 30. let probíhaly v odborném tisku akademické spory, zda je lepší nýtování nebo svařování. Pokrok urychlila druhá světová válka – svařování je rychlejší, a tak bylo např. v SSSR rovnou direktivně zavedeno.\n\nPosledním nýtovaným mostem u nás je Žďákovský most nad přehradou u Orlíka, který byl dokončen byl v roce 1967. Je to ocelový obloukový most o rozpětí 330 metrů s celkovou délkou 543 metrů. Zahraniční odborníci ho obdivovali, poznamenali však tehdy, že je současně už nýtařským muzeem, protože v té době bylo už běžně rozšířeno svařování.\n\nJe nýtování pomocí ocelových nýtů s průměrem dříku nejvýše 8 mm. Také nýtování s nýty z jiných kovů - hliník, mosaz, měď, drahé kovy aj. nebo s nýty dutými se provádí zastudena.\n\nPoužívalo se při nýtování s ocelovými nýty s průměrem dříku více jak 8 mm. Nýty se nejdříve ve výhni nebo ve speciálním přístroji rozžhavily tzv. do červena, pak se vložily do spoje a provedlo se roznýtování.\n\nPřímé nýtování je způsob nýtování, kdy je jako nýt použita část materiálu jednoho ze spojovaných dílů. Tento způsob nýtování se provádí nejčastěji za studena, což vyžaduje použití dobře tvárného materiálu. Přímé nýtování je vhodné pouze pro málo namáhané spoje. Na obrázku jsou uvedeny tři příklady spojení válcových součástí s plochým materiálem a jeden příklad nýtového spojení plechů.\n\nNepřímé nýtování je potom takové nýtování, kdy je nýt samostatnou součástí, která se vkládá do vytvářeného nýtového spoje.\n\nNepoužitý nýt se skládá z přípěrné hlavy a dříku. Závěrná hlava se vytváří nýtováním po osazení nýtu do spoje. Hrubé nýty mají dřík u hlavy mírně kuželový, v další části válcový. Menší a drobné nýty mají dřík v celé délce válcový. Tvary nýtů, dříků a provedení přípěrných hlav je zobrazeno na obrázku.\n\nMimo běžných nýtů se používají nýty zvláštní, jako je \"nýt rozštěpný\", \"nýt dvoudílný uzavřený\", \"nýt dvoudílný otevřený\", \"nýt výbušný\" a další nýty podle specifického určení, například nýty přístupné pouze z jedné strany.\n\nNýty se vyráběly z oceli ve třídách např. 10 341, 10 371, 10 451, 10 452, 10 456, 11 341, z kulatiny lisováním za studena do průměru 16 mm a za tepla při průměru větším.\n\nHlava, kterou má nýt z výroby, se nazývá přípěrná hlava. Hlava vyrobená nýtováním se nazývá závěrná hlava. Tvary přípěrných hlav nýtů byly určovány funkcí a konstrukčními důvody. Normální nýty pro ocelové konstrukce mají\npolokulovou nebo půlkulovou hlavu (a) (např. podle ČSN 022350, ČSN 02 2301 anebo ČSN 02 2302),\nZápustná resp. zapuštěná hlava (b) (např. podle ČSN 022360, ČSN 02 2311 nebo ČSN 02 2313) nepřekážela na lícové straně spoje, polozápustná resp. polozapuštěná hlava (c) (čočkovitá nebo čočková hlava např. podle ČSN 02 2315, ČSN 02 2317, ČSN 02 2320) se používala u dlouhých nýtů.\nHlavy nýtů pro kotle mají vystouplý okraj pro temování (d) (např. podle ČSN 022351),\na lodní nýty (e) mají kuželové hlavy.\n\nPři nýtování se dřík nýtu zasune do otvorů ve spojovaných materiálech, hlava nýtu musí překrývat okraj otvoru v dostatečné ploše. Na druhé straně se vyková závěrná hlava.\nU ocelových nýtů – tam kde jsou zvýšené nároky na únosnost či těsnost spoje nebo při průměru dříku větším jak 10 mm se provádí nýtování za tepla. Do otvoru se vloží rozžhavený nýt – buď v koksové výhni nebo elektrickým odporem – do bílého žáru (1000 až 1100 °C), dřík nýtu se spěchuje tak, aby dostatečně vyplnil otvor. Poté se vykuje závěrná hlava při teplotě kolem 600 °C (tmavočervený žár). Vykování závěrné hlavy se provádí ručně kladivy, za pomocí hlavičkáře, pneumatickými kladivy nebo lisy (hydraulickými, pneumatickými nebo elektrickými). Při chladnutí se nýt smrští a tak stáhne nýtované součásti k sobě.\n\nDalší možností vytvoření závěrné hlavy je lisování nebo rozválení. Ocelové nýty do průměru 10 mm a všechny neželezné nýty nebo z lehkých kovů se nýtují za studena.\n\nRuční nýtování na ocelových konstrukcích prováděla četa nýtařů, která se skládala z ohřívače nýtů, podavače, přidržovače a nýtaře s pneumatickým kladivem. Při kvalitnějším a levnějším strojním nýtování se používaly hydraulické, pneumatické případně elektrické lisy, které vytvářely závěrnou hlavu za klidového tlaku dokud nýt nezchladl.\n\nPevné nepropustné nýtování, které se provádělo u tlakových nádob (např. parních kotlů) a potrubí, muselo přenést síly působící na tlakovou nádobu pouze třením mezi spojovanými plechy. Svěrná síla, která vznikla ve spoji nýtu při jeho chladnutí a smršťování, působila kolmo na střižnou rovinu spoje. Třením mezi svíranými plechy spoj vzdoroval vnějším sílám působícím ve střižné rovině. Toto uspořádání bránilo prokluzu celého spoje. Únosnost takového spoje byla však omezena na 70 MPa v jedné střižné rovině. Pro tenké plechy nebo dvoustřižné spoje bylo nutné prokázat i únosnost v otlačení. Únosnost otlačení je schopnost materiálu nýtu nebo spojovaných plechů vzdorovat kontaktnímu napětí vyvolanému vnější silou ve střižné rovině mezi povrchem nýtu a otvoru.\n\nTěsnosti se dosahovalo temováním (tužením) zkoseného okraje plechu a hlav nýtů přeplátovaného spoje. V případě plechů tenčích 3 mm se mezi styčné plochy vkládal proužek plátna (kalika) nebo papír napuštěný miniem.\n\nNepropustné nýtování či těsnící nýty se prováděly pro rozměrné nádoby kapalin a plynů bez vnitřního přetlaku, např. vodojemy, kouřovody apod nejčastěji s jednořadými přeplátovanými spoji. Okraje plechů silnějších 6 mm bylo nutné temovat (tužit), tenčí plechy se utěsňovaly vložkami z lepenky nebo plátna napuštěné olejem nebo suříkem případně azbestovou lepenkou při zvýšených teplotách.\n\nNosné (silové) nýty sloužily k přenášení sil v konstrukčních spojích ocelových konstrukcí a mostů. Takové nýty se navrhovaly na ustřihnutí dříku nýtu, a v otlačení dříku nýtu a otvoru plechu. Svěrná síla o velikosti až 200 MPa způsobená chladnutím nýtu zvyšuje únosnost ve střihu třením. Tato únosnost ve tření se při navrhování spojů stavebních konstrukcí zanedbávala. U mostních konstrukcí a konstrukcí namáhaných rázy se dovoluje menší namáhání nýtů, tj. je potřeba více nýtů, než u staveb pozemních (budovy, haly apod.). Nýty mohou být namáhány i silami ve směru osy nýtu (tzv. na hlavu). Dřík nýtu je sice namáhán svěrnou silou, ale vnější síla, která působí opačně než svěrná vlastně snižuje tahové namáhání dříku a uvolňuje tlakovou svěrnou sílu. To ovšem platí při přenášení vnější síly svíranými plechy nikoli namáhání tahu přímo za hlavu. V některé literatuře – vycházející ze starších pramenů – nebylo doporučeno namáhat nýty tahovou silou vůbec nebo jen velmi malou (např. 15–20 MPa).\n\nMostmistr s kladívkem prolézá konstrukcí a nýt za nýtem proklepe. Uvolněný nýt, který má tupý zvuk, označí se a zapíše se do protokolu. Při opravě se uvolněné nýty vyrazily a zanýtovaly se nové.\n\nPři poruše nýtového spoje ocelové konstrukce se v současné době nýty většinou nahrazují vysokopevnostními třecími šrouby (utažené předepsaným kroutícím momentem a momentovým klíčem) nebo epoxidem injektovanými šrouby, které nedovolují prokluz spoje. Obyčejné šrouby nelze s nýty kombinovat neboť při vyčerpání únosnosti nýtů a jejich porušení by došlo k prokluzu ve spoji a teprve až poté k namáhání šroubového spoje.\n\nNýty z neželezných (neferitických) kovů se většinou tvářejí za studena. Používají se nýty z hliníkových slitin, mosazi, mědi a dalších. Pro větší efektivitu a urychlení práce se používají tvářecí stroje – nýtovačky. U speciálních strojních konstrukcí mohou být nýty také lisovány.\n\nNýty s trhacím trnem se používají při přístupu ke spoji pouze z jedné strany. Po osazení do otvoru se použijí nýtovací kleště, kterými se vytvoří hlavička nýtu po zatažení za dřík, který se posléze kleštěmi zkrátí (zastřihne). Podle použití se vyrábějí z neželezných kovů, korozivzdorné nebo uhlíkové oceli.\n\nPro průmyslové nýtování se používají další postupy nýtování a k tomu potřebné provedení nýtů. Horní řada zobrazuje postup nýtování s nýtem složeného ze dvou částí; prostřední řada nýtování za pomocí trnu; dolní řada postup nýtování s vloženým elementem.\nDalším druhem zvláštního nýtu je nýtovací matice. Jde o dutý nýt utahovaný kleštěmi. V dutině nýtu je závit, který pak slouží pro další, tentokrát už šroubový rozebiratelný spoj. Nýtovací matice jsou používány tam, kde z nějakých důvodů nelze vytvořit běžný závit.\n\nNýty používané v obuvnickém, čalounickém, brašnářském a oděvním průmyslu se nazývají cvočky. Jsou obvykle dvojdílné, duté a spoj se vytvoří slisováním po vsunutí obou dílů do sebe. Známým využitím měděných nýtů je například zpevnění kapes u kalhot typu jeans. Jako další jsou používány nýty s otvorem, sloužící jako zpevnění pro průchod tkaniček nebo provazů a lan.\nOdlišným způsobem nýtování je vytváření spojů přetvořením materiálu, kdy není používán nýt, tvar nýtu jako takový, ale je využíváno přetvoření materiálu jedné nebo obou spojovaných částí. Podle provedení je takový spoj označován jako obrubový, lemový, jazýčkový, vrubový.\n\n\n"}
{"id": "28885", "url": "https://cs.wikipedia.org/wiki?curid=28885", "title": "Lužnička (přítok Mandavy)", "text": "Lužnička (přítok Mandavy)\n\nLužnička ( ) je potok tekoucí přes Horní a Dolní Podluží do Německa, kde se v Großschönau vlévá zprava do říčky Mandavy, náležející k povodí Odry. Délka toku na českém území činí 9,5 km. Plocha povodí měří 58,9 km². Z této plochy připadá 42,8 km² na území České republiky.\n\nPramení jihozápadně od Krásné Lípy na severovýchodním úbočí Širokého vrchu (586 m) v nadmořské výšce cca 520 m. Po celé své délce teče převážně východním směrem. Na horním toku napájí Velký rybník, který je plochou 35,8 ha největší vodní plochou okresu Děčín.\n\n\nLužnička odvodňuje severní stranu západní části Lužických hor. Průměrný průtok na státní hranici činí 0,60 m³/s.\n\nV potoce žije především pstruh obecný potoční (\"Salmo trutta\" morpha \"fario\"), vranka obecná (\"Cottus gobio\"), pstruh duhový (\"Oncorhynchus mykiss\"), Lipan podhorní (\"Thymallus thymallus\"), sporadicky siven americký (\"Salvelinus fontinalis\"), hrouzek obecný (\"Gobio gobio\").\n\n"}
{"id": "28886", "url": "https://cs.wikipedia.org/wiki?curid=28886", "title": "Šlechtění rostlin", "text": "Šlechtění rostlin\n\nŠlechtění rostlin je cílevědomá lidská činnost zaměřená na vytváření (šlechtění) nových odrůd zemědělských, okrasných a lesních plodin, případně zlepšování již stávajících odrůd. Šlechtění zahrnuje udržování a rozmnožování odrůd povolených a doporučených k pěstování, tzn. odrůd, které svými znaky produkce, kvality a dalšími hospodářsky významnými vlastnostmi splňují požadavky uživatelů. Šlechtěnější rostliny tak mohou být výnosnější i ve zhoršenějších podmínkách.\n\nZákladní cíle šlechtění rostlin:\n\n\n\n"}
{"id": "28889", "url": "https://cs.wikipedia.org/wiki?curid=28889", "title": "Vlčí hora (Šluknovská pahorkatina)", "text": "Vlčí hora (Šluknovská pahorkatina)\n\nVlčí hora ( ), je zalesněná tefritová protáhlá kupa nacházející se ve Šluknovské pahorkatině v CHKO Labské pískovce, 1 km od stejnojmenné vesnice patřící pod Krásnou Lípu, 6 km jihozápadně od Rumburku.\n\nNa vrcholu jsou roztroušena skaliska čediče; sloupy obsahující značné množství magnetitu, vychylující střelku kompasu. Ve vzrostlém lese výskyt vzácnějších rostlin (např. měsíčnice vytrvalá, čemeřice, sněženka podsněžník).\n\nNa táhlém hřbítku na vrcholu stojí cihlová čtyřboká věž rozhledny z roku 1889, kterou postavil Horský spolek pro nejsevernější Čechy (český překlad) pod vedením tehdejšího předsedy MUDr. Johanna Hilleho. Původní rozhledna byla vysoká 12 metrů, současná rozhledna měří 19 metrů a k prosklenému hornímu výhledu vede 66 schodů. Izolovaná poloha rozhledny umožňuje téměř kruhový rozhled na České Švýcarsko, Saské Švýcarsko, Lužické hory, Labské pískovce nebo Krušné hory.\n\nNa Vlčí horu lze dojít od nádraží v Panském nebo po žluté značce od Rumburka, případně po Köglerově naučné stezce .\n\nKoncem května 2014 se v obci a na rozhledně konala velká oslava 125 výročí otevření rozhledny. Akci s účastí mnoha hostů zorganizoval odbor turistů KČT Krásná Lípa.\n\n"}
{"id": "28891", "url": "https://cs.wikipedia.org/wiki?curid=28891", "title": "David Nykl", "text": "David Nykl\n\nDavid Nykl (* 7. února 1967 Praha) je kanadský herec českého původu. Dnes je znám především jako Dr. Radek Zelenka z televizního seriálu .\n\nVe dvou letech jej rodiče odvezli do Kanady, kam emigrovali po sovětské invazi do Československa. Nyklovi se usadili ve Viktorii v Britské Kolumbii, kde otec brzy našel práci jako stavební inženýr a jeho matka jako zdravotní sestra. U Davida se začaly projevovat sklony k hraní, smysl pro humor a zájem o všechny druhy umělecké realizace - televizní reklamy (Adidas), školní představení a na vánoční show hrál na piano. Byl členem herecké a dokonce taneční třídy. V posledním ročníku na vysoké škole uspořádal a zrežíroval svou první hru: Vražedná místnost.\n\nNastoupil na Kolumbijskou univerzitu ve Vancouveru, kde se věnoval literatuře, divadlu a herecké třídě. Odpromoval v oboru umění a poté, co odcestoval na rok do zahraničí, několik let vystupoval na vancouverské divadelní scéně (Pacific Theatre, Vancouver Little Theatre, Vagabond Players, Metro Theatre). Brzy poté založil skupinu známou jako \"Ironworks Productions\" - spolu se skupinou přátel na Vancouverském venkovním shakespearovském festivalu: Bard na pláži. S jejich první hrou „Čekání na Godota“, která debutovala na Galiano Island BC, Nykl spolu s Ironworks poprvé objel Evropu.\n\nPraha byla až na okraji tohoto vzestupu, jako nový „Pohyblivý svátek“. Během roku se Nykl vrátil do Prahy poté, co dostal roli v divadelním spolku Kašpar jako Attahualpa, Inský bůh slunce, ve hře „Královský lov na Slunce“. Město (Praha) se hemžilo herci, spisovateli a umělci a rychle se stalo perfektním místem k zastavení. Poté, co se vrhal z jedné divadelní zkoušky do druhé, Nykl objevil skutečné zalíbení v divadlu, filmu a komerční práci. Bylo to poté, co objevil pražskou nejlépe známou anglicky mluvící divadelní společnost: „Bidu milujíci společnost“ s Richardem Tothem a Evženem McLarenem. Takto „Bídu milující společnost“ vždy vyprodala divadlo. Za čtyři roky byl Nykl přímo zapojen do více než sedmnácti produkcí: jako herec, režisér a producent. Později se vrátil do svého domácího Vancouveru, kde začal plně pracovat jako herec v televizních seriálech (třeba ), reklamách a ve filmech. Zahrál si taky v českém sitcomu, okradeného turistu, Policajti z předměstí - 4.díl.\nHrál také v jednom díle Sanctuary a jednom díle Agentury Jasno (Shawn vs. red phantom).\n\nDr. Radek Zelenka je postava českého vědce a účastníka mezinárodní expedice do města antiků Atlantidy ztvárněná Davidem Nyklem v televizním seriálu . Mluví jako všichni v seriálu anglicky, ale občas, při rozčilení nebo jen pro sebe řekne něco česky. Je jedním z předních vědců expedice a jeho oborem se stala antická technologie. Velmi dobře ovládá systémy Puddle Jumperů, ale i ostatní antické přístroje. Je respektován ostatními vědci, dokonce i Dr. McKayem, kterému zachránil život poté, co jeden z Puddle Jumperů uvízl v bráně. Mimo to také pomohl zabezpečit město Atlantis před ničivou bouřkou. Dále objevil mechanismus otevírání hangáru Puddle Jumperů a senzory pro zkoumání hlubokého vesmíru. Bohužel nedisponuje genem antiků a gen pro ovládání některých technologií antiků se neujal ani genovou terapií. Byl nakažen nanoviry, kteří způsobují halucinace a následně smrt. Naštěstí nanoviry byly zničeny elektromagnetickým pulsem, a tak Doktor Zelenka může dál na Atlantidě objevovat nové technologie a zachraňovat životy …\n\n"}
{"id": "28893", "url": "https://cs.wikipedia.org/wiki?curid=28893", "title": "Tofu", "text": "Tofu\n\nTofu (japonsky: 豆腐 tófu, čínsky: 豆腐 pinyin: dòu fu) je jídlo vyráběné srážením sojového mléka s potravinářskou sádrou (síran vápenatý), případně jinými prostředky. V některých publikacích se setkáme i s variantami názvu toufu (dle Švarného), či tou-fu.\n\nNejprve se sójové boby důkladně propláchnou, poté se namočí a nechají se bobtnat. Až jsou sójové boby dostatečně nabobtnalé, i s vodou se umixují. Výsledkem by měla být kaše co nejjemnější konzistence. Následuje vaření při teplotě větší než 100 °C. Pasírováním vznikne sójový nápoj (surovina pro výrobu tofu), který je potřeba ještě vysrážet. Vysrážený sójový nápoj se zatíží, aby vytekla přebytečná voda. Výsledkem je tofu natural.\nTofu pochází z Číny, kde se začalo vyrábět ve druhém století před naším letopočtem. V sedmém století se jeho znalost rozšířila i do Japonska. V obou těchto zemích, stejně tak jako ve Vietnamu, Koreji a Thajsku patří dodnes k tradičním jídlům.\n\nV západních zemích bylo tofu takřka neznámé až do poloviny 20. století, ale s rostoucím zájmem o vegetariánství a zdravou stravu se i zde začalo masivně rozšiřovat. Dnes lze tofu koupit nejen v obchodech se zdravou výživou, ale i v mnoha hypermarketech a supermarketech.\n\nV asijské kuchyni se tofu využívá ve slaných i sladkých jídlech a je ceněno především pro svou schopnost přejmout chuť ostatních použitých přísad. V Evropě a Americe je tofu spojeno především s vegetariánstvím a veganstvím, jelikož jej díky vysokému obsahu bílkovin lze použít jako náhražku masa.\n\nTofu se většinou prodává v těchto podobách:\n\nTvrdší varianta se většinou používá v jídlech, která mají mít tvar, například v tzv. „číně“, či jídlech připomínajících maso. Měkké tofu se používá v dezertech, polévkách, či omáčkách.\n\nTofu lze různými způsoby \"ochucovat\" a přidávat do něj rozmanité přísady, např. zeleninu, mořské řasy či bylinky; na trhu existuje též tofu uzené, marinované apod. Výrobci zdravé výživy dodávají další výrobky či polotovary odvozené z tofu nebo vyrobené obdobnou technologií, jako jsou karbanátky, pomazánky, či salámy.\n\n\n"}
{"id": "28897", "url": "https://cs.wikipedia.org/wiki?curid=28897", "title": "Velká Fermatova věta", "text": "Velká Fermatova věta\n\nVelká Fermatova věta je jedna z nejslavnějších vět v historii matematiky. Zní takto:\n\nVětu si v 17. století francouzský matematik Pierre de Fermat poznamenal na okraj knihy v této podobě:\n\nCubum autem in duos cubos, aut quadrato-quadratum in duos quadrato-quadratos, et generaliter nullam in infinitum ultra quadratum potestatem in duos eiusdem nominis fas est dividere cuius rei demonstrationem mirabilem sane detexi. Hanc marginis exigitas non caperet.\n\nUvedený důkaz ovšem nebyl v jeho pozůstalosti objeven – víme, že Fermat našel důkaz pro mocnitel čtyři, ale nejspíše nikoli pro jiné exponenty. Elementárně lze zjistit, že větu stačí dokázat „jen“ pro všechny prvočíselné mocnitele a čtyřku.\n\nBěhem následujících staletí se podařilo dokázat některé další zvláštní případy věty (např. Euler dokázal případ s mocnitelem tři), ovšem definitivní důkaz pokrývající Fermatovo tvrzení v celé jeho obecnosti získal britský matematik Andrew Wiles až roku 1994 a jedná se o jeden z nejsložitějších důkazů v historii matematiky.\nPřestože sama Velká Fermatova věta nemá pro matematiku zásadní význam, důkaz, který Andrew Wiles vytvořil, je neocenitelný pro celý matematický svět. Kvůli důkazu muselo být sjednoceno mnoho matematických myšlenek a teorií a ještě více muselo být vytvořeno. A právě řada těchto postupů si uplatnění v moderní vědě našla a umožnila další výzkumy. Andrew Wiles dal také matematickému světu novou naději, když dokázal Tanijamovu-Šimurovu domněnku, která spojuje eliptické křivky a modulární formy, což jsou dvě odvětví matematiky s naprosto různými principy a přístupy k problémům, avšak při bližším pohledu vykazují mnohé spojitosti a společné vlastnosti. Tím, že Wiles dokázal, že modulární formy a eliptické křivky jsou ekvivalentní, a tedy dokázal i Tanijamovu-Šimurovu domněnku, dal matematikům šanci na splnění Langlandsova programu – tedy vytvoření velké sjednocené matematiky.\n\nO Fermatově problému a jeho řešení byla do češtiny přeložena kniha.\n\n"}
{"id": "28898", "url": "https://cs.wikipedia.org/wiki?curid=28898", "title": "Tex", "text": "Tex\n\nTex může být:\n\n"}
{"id": "28899", "url": "https://cs.wikipedia.org/wiki?curid=28899", "title": "Eris (trpasličí planeta)", "text": "Eris (trpasličí planeta)\n\n(136199) Eris je plutoid, patřící do rodiny transneptunických těles, pocházejících z Kuiperova pásu (skupina SDO), poprvé pozorovaný v roce 2003. Další pozorování 8. ledna 2005 umožnilo přesně stanovit jeho dráhu. Bylo zřejmé, že se jedná o velmi velké těleso, jehož průměr byl později upřesněn na 2326 ± 12 km. Proto bylo považováno dokonce za větší než Pluto. Vzhledem k tomu, že Pluto má podle současných znalostí průměr 2370 ± 20 km, je Eris momentálně druhé největší známé těleso v Kuiperově pásu, je však tělesem nejhmotnějším (asi o 27 % hmotnější než Pluto).<ref name=\"hubblesite2007/24\"></ref>\n\nV létě 2005 bylo toto těleso objeviteli provizorně pojmenováno \"Xena\" (podle hlavní hrdinky stejnojmenného televizního seriálu). Na podzim 2005 oznámili objevitelé Xeny, že planetka má vlastní měsíc, který pracovně nazvali \"Gabrielle\" (podle další postavy televizního seriálu) a který dostal předběžné označení S/2005 (2003 UB) 1.\n\nPo diskusi na XXVI. valném shromáždění Mezinárodní astronomické unie (IAU) v Praze byla 24. srpna 2006 schválena nová definice planety. Na jejím základě bylo toto těleso spolu s Plutem a dalšími zařazeno do nové kategorie trpasličích planet. Katalogové číslo a definitivní jméno Eris bylo schváleno a publikováno nomenklaturní komisí IAU 13. září 2006. Průvodce dostal definitivní označení (136199) Eris I a název Dysnomia.\n\n11. června 2008 zavedla Mezinárodní astronomická unie novou kategorii těles ve sluneční soustavě – plutoidy. Do ní byly Eris i Pluto zařazeny.\n\nAstronomové Michael E. Brown z California Institute of Technology, Chadwick A. Trujillo z Gemini Observatory a David L. Rabinowitz z Yale University planetku poprvé identifikovali 21. října 2003 na Observatoři Palomar v Kalifornii za použití 1,2m dalekohledu SOT (Samuel Oschin Telescope), vybaveného CCD kamerou. Vzhledem k enormní vzdálenosti objektu od Země byl pohyb této planetky o magnitudě 18,8 tak pomalý, že se nedala stanovit přesně její dráha.\n\nTo se zdařilo až po nových pozorováních, uskutečněných 8. ledna až 10. ledna 2005 na observatoři Cerro Tololo dalekohledem SMARTS o průměru 1,3 m, na kterých se kromě objevitelů podílela ještě Suzanne W. Tourtellotte z Yale University. Prohlídka archívů ukázala, že nejstarší snímek tohoto objektu pořídili již 29. září 1989 na observatoři Siding Springs Schmidtovou komorou o průměru 1,2 m. Další archivní snímky z Mt. Palomar byly pořízeny v letech 2000, 2001 a 2002.\n\nObjev mimořádné velikosti této planetky na základě zpřesněných údajů o její okamžité vzdálenosti od Země (přibližně 97 AU) byl ohlášen 29. července 2005. Ve stejný den byl ohlášen i objev dalších dvou planetek, což mohlo vést ke zmatkům ve zprávách.\nJednou z nich je planetka Haumea (původně označována jako 2003 EL), o které se krátce spekulovalo, že by mohla být větší než Pluto, ale ukázalo se, že je jen o trochu větší než Sedna. Druhou je Makemake (původně 2005 FY), pravděpodobně také o něco větší než Sedna.\n\nEris obíhá po své oběžné dráze 557,15 let. Afélium má 97,6103 AU, perihélium pak 37,8079 AU. V roce 2008 je ve vzdálenosti 96,7 AU od Slunce, ke kterému se blíží po projití posledním aféliem v roce 1977. Perihéliem projde mezi lety 2256 a 2258.\n\nEris patří mezi objekty rozptýleného disku.\n\nSkutečnou velikost se podařilo určit teprve v r. 2011 porovnáním snímků z různých teleskopů, ukazujících totožný hvězdný zákryt Plutoidem Eris z listopadu 2010. Takto určený průměr je 2326 ± 12 km. Tato hodnota je nižší, než dřívější odhady na základě jiných metod.\n\nPozorovaná jasnost objektů sluneční soustavy závisí na jejich velikosti, vzdálenosti a na množství světla, které odráží (tzv. albedo). Pokud tedy známe vzdálenost a albedo, lze snadno z hodnoty hvězdné velikosti tělesa odvodit jeho průměr, přičemž čím vyšší albedo, tím nižší průměr.\n\nDosud přesné albedo tělesa 2003 UB není známo, takže ani skutečná velikost nemůže být z jasnosti určena. Přesto astronomové spočítali, že i kdyby těleso odráželo všechno přijaté světlo (což odpovídá maximálnímu albedu 1,0), stále by bylo větší než Pluto. Ve skutečnosti albedo bude určitě nižší. Reálněji lze uvažovat, že pokud byl objekt tvořen převážně velmi čistým ledem a tedy velice jasný (albedo až 0,50), stále by měl průměr nejméně 3150 km. Pokud by to byl velmi tmavý (albedo jen 0,05), pak by jeho průměr dokonce dosahoval hodnoty 9900 km. Zdá se však být prokázané, že jeho povrch je pokryt metanovým sněhem a je tedy velmi podobný povrchu Pluta. Pak by se jeho albedo mohlo pohybovat kolem hodnoty 0,3 a v takovém případě by nejpravděpodobnější hodnota jeho průměru byla asi 4000 km. Tomu však odporuje fakt, že Spitzerovým vesmírným dalekohledem nebyl detekován, což dává horní limit průměru 3000 km a albedo nejméně 0,55.\nPodle informací zveřejněných v časopisu Nature 2. února 2006 má objekt 2003 UB na základě měření tepelného vyzařování průměr 3000 km ±300 km ±100 km. První odchylka je způsobena metodou měření a druhá je kvůli neznámé orientaci a rychlosti rotace. Podle této rychlosti by totiž rovnovážná teplota povrchu se mohla pohybovat v širokém rozmezí mezi 23 až 27 K. Měření byla provedena na vlnové délce 1,2 mm (okraj infračerveného spektra) při které jasnost objektu závisí pouze na jeho teplotě a velikosti.\n\nPodle výsledků měření z prosince 2005 Hubbleovým vesmírným dalekohledem (HST) zveřejněných v dubnu 2006 je velikost odhadována na 2400±100 km, tedy jen o málo více než průměr Pluta (2370 km). Albedo tělesa je proto odhadováno velmi vysoké, a to 0,86. Je možné, že se jedná o těleso s nejodrazivějším povrchem ve sluneční soustavě vůbec, s výjimkou měsíce Enceladus.\n\nVysoké odhady na základě infračervených měření by se daly vysvětlit tím, že v současné době je k nám planetka nakloněna svým pólem, což by mělo za následek značně vyšší rovnovážnou teplotu jejího povrchu. Se zahrnutím tohoto předpokladu by průměr vycházel z infračervených měření podstatně menší, kolem 2500 km.\n\nJiž první spektroskopická pozorování, uskutečněná v lednu 2005 8m dalekohledem GNT (Gemini North Telescope) na Havajských ostrovech, naznačovala, že povrch tohoto tělesa musí být pokryt ledy, tvořenými zkondenzovanými plyny a že se velmi podobá povrchu planety Pluto a Neptunova měsíce Tritonu. Na rozdíl od těchto těles však nevykazuje tak načervenalou barvu, je více bílý a tedy i s vyšším albedem. Zatím nejpodrobnější spektroskopické studie, uskutečněné 4,2m dalekohledem WHT (William Herschel Telescope) na observatoři “El Roque de los Muchachos” nacházející se na ostrově La Palma (Španělsko) ve viditelné oblasti od 350 do 950 nm v říjnu 2005, potvrzují, že vrchní vrstvu tvoří tuhý metan, který však obsahuje značné množství pevného dusíku. Charakter spekter naznačuje, že hlubší vrstvy ledové pokrývky obsahují čistší metan, zatímco povrchové jsou více znečištěny pevným dusíkem. Souvisí to zřejmě s tím, že v průběhu posledních dvou století se planetka vzdalovala od Slunce k aféliu své dráhy a že tedy kondenzovaly i méně těkavé plyny, zejména právě dusík. Podobně těkavý oxid uhelnatý, objevený na Plutu, vzhledem k slabé intenzitě záření Eris a tedy obtížnějšímu vyhodnocování spekter nebyl potvrzen.\n\nPodobně jako Pluto a ostatní velká transneptunická tělesa má i Eris, byť v menší míře, slabě načervenalou barvu, která se přisuzuje přítomnosti složitých organických látek (tholinů). Protože růst absorpce směrem ke krátkovlnné části spektra je u tohoto tělesa přibližně poloviční než u Pluta, je těchto látek zde zřejmě méně, což může souviset i s větší průměrnou vzdáleností Eris od Slunce, případně tholiny vznikající především v okolí perihelu, mohou být překryty silnou vrstvou později vzniklého metanového ledu.\n\nDne 10. září 2005 nalezl M. Brown (California Institute of Technology) se spolupracovníky přibližně šedesátkrát méně jasného průvodce této planetky. Snímkování bylo provedeno v infračervené oblasti spektra (2,1 μm) kamerou NIRC2 (Near Infra Red Camera 2) spřaženou s nově testovaným systémem adaptivní optiky LGS AO (Laser Guide Star Adaptive Optics) na dalekohledu Keck II observatoře Keck Observatory na Mauna Kea na Havajských ostrovech.\n\nMěsíc dostal předběžné označení S/2005 (2003 UB) 1 a pracovní jméno \"Gabrielle\", podle průvodkyně princezny Xeny. Definitivně byl označen jako Dysnomia.\nRovníkový průměr měsíce je odhadován na 250 km. Oběžná dráha je přibližně kruhová se vzdáleností od centra Eris 37 350 ± 140 km a doba jednoho oběhu byla určena na 15,774 ± 0,002 dne.\n\nVlastní trpasličí planetka \"Eris\" je pojmenována podle stejnojmenné řecké bohyně, která je personifikací sváru. Její měsíc \"Dysnomia\" je nazván podle její dcery, bohyně anarchie. Obě jména zřejmě odrážejí názor objevitelů, že kvůli nim došlo k bouřlivým diskusím ohledně pojmu planeta, který způsobil mnoho pří v astronomické i neastronomické veřejnosti.\n\n"}
{"id": "28901", "url": "https://cs.wikipedia.org/wiki?curid=28901", "title": "Řehoř I. Veliký", "text": "Řehoř I. Veliký\n\nSvatý Řehoř I. Veliký (asi 540 – 12. březen 604), též \"Řehoř Dvojeslov\", byl v pořadí 64. papežem katolické církve (590 – 604). Byl prvním z papežů, který začal používat titul „služebník služebníků Božích“ (lat. \"servus servorum Dei\") a je považován za jednoho ze zakladatelů světské moci papežské. Kromě nejvyšší duchovní funkce byl také známým církevním učitelem a autorem mnoha spisů.\n\nŘehoř pocházel z významné patricijské rodiny Annici, vystudoval práva a po roce 570 zastával v Římě úřad praetora. Disponoval tak neobyčejnou světskou mocí. Rozčarován římskou politikou však brzy úřad opustil a nastoupil církevní dráhu. Po smrti svého otce roku 575 se stal velkým propagátorem benediktinské řehole a zakládal kláštery. Nejprve na rodinných statcích na Sicílii a v poté v rodinném domě Monte Celio v Římě. Roku 577 jej papež Benedikt I. pověřil prací s římskou chudinou. Roku 579 jej papež Pelagius II. jmenoval svým legátem u císařského dvora v Konstantinopoli, odkud se vrací roku 586. Poté působil jako jáhen v papežské kanceláři.\n\nPapežem byl zvolen – dle tradice proti své vůli – roku 590 během dohasínající morové epidemie, které padl za oběť i sám papež Pelagius. Řehoř údajně poslal byzantskému císaři Maurikiovi dopis, aby odmítl stvrdit podpisem volbu jeho pontifikátu, ale toto psaní se do rukou adresáta nedostalo včas.\n\nAčkoli Řehoř navázal v průběhu let 579 – 586 v Konstantinopoli kontakty s vlivnými osobnostmi a osvojil si taktiky politického boje, nebyl s pomocí nabytých vědomostí schopen v té době odvrátit útoky expandujících Langobardů. Vynaložil obrovské úsilí při mírových jednáních, zároveň nechal opevnit města, která byla nejvíce ohrožena jejich vpády (tak vzniklo jádro budoucího papežského státu). Tříleté příměří, které bylo vyjednáno v roce 584, dodrženo nebylo a na Řehořovi spočíval nelehký úkol přesvědčit byzantského císaře, aby pomohl bránit Řím. Úspěchu ale nedocílil a byl proto papežem Pelagiem II. odvolán z úřadu nuncia a nahrazen arcijáhnem Lorenzem.\n\nMír s langobardským králem Agilulfem se mu podařilo vykoupit značným množstvím zlata v roce 593, tedy až za pontifikátu. V této souvislosti se uvádí přátelství s královnou Teolindou, manželkou Agilfula, neboť se měla v záležitosti smíru u krále přimluvit.\n\nRoku 596 vyslal benediktinského opata Augustina se skupinou mnichů do Británie, a položil tak základy k jejímu pokřesťanštění.\n\nZpětně se Řehořův úřad hodnotí jako téměř reprezentativní model výkonu papežství. Nezájem o intrikářství kvůli moci a touha řešit spory mírovou cestou byly odrazem snahy jednat v souladu s pokyny benediktinské řehole. Chtěl, aby církev byla zároveň institucí významně pečující o nemocné a chudé, proto na počátku každého měsíce rozděloval část církevního majetku mezi lid. Zároveň také věřil, že doba nesnází, zatížená množstvím různých pohrom, je předzvěstí blížícího se konce světa.\n\nReformoval mešní liturgii (vytvořil misál \"Sacramentarium Gregorianum\") a byl autorem mnoha vylepšení hudební vědy a notového záznamu. Je mu připisován vznik liturgického zpěvu, tzv. Gregoriánský chorál (\"Cantus gregorianus\"), který je po něm pojmenován, ačkoli jej zavedl až papež Vitalián (†27. leden 672).\n\nRoku 596 vyslal benediktinského opata Augustina se skupinou mnichů do Británie a položil tak základy k jejímu pokřesťanštění. Jeho spisy mají výrazně pastorační a praktický charakter, stejně tak hluboce mystický a pedagogický. Je jedním z učitelů církve.\n\nJiné světlo vrhá na Řehoře fakt, že tento duchovně založený papež byl horlivým stoupencem a podporovatelem kultu relikvií. Uctívání předmětů nebo přímo tělesných ostatků světců bylo vždy plodným zdrojem legendárních příběhů ať již o světcích samotných nebo lidech, kteří s těmito ostatky měli manipulovat. Uctívání relikvií však v důsledku vedlo i k historickým mystifikacím.\n\n\nV umění je Řehoř obvykle zobrazován v rouchu s diadémem a dvojitým křížem. Dřívější zobrazení jsou však více pravděpodobné, s tonzurou a v prostých šatech. Ortodoxní tradiční ikony zobrazují svatého Řehoře jako biskupa držícího evangelium a žehnajícího pravou rukou. Je zaznamenáno, že dovolil jeho vyobrazení se čtyřhrannou svatozáří. Často krmí chudé u svého stolu. Také „Řehořova mše\" často znázorňuje: Řehoř slouží mši svatou, přitom se mu zjevuje Kristus jako muž bolesti; k tomu se později připojuje ještě očistec, z něhož jsou ubohé duše vysvobozovány.\n\nJméno Dvojeslov bylo přiřazeno Řehoři Velikému v pravoslavné tradici a je spojeno s jménem jedné z jeho prací - \"Dialogy\", nebo taky \"Rozhovor o životě italských otců a nesmrtelnosti duše\". Tento název Dvojeslov je tedy špatným překladem řeckého Διάλογος, který původně znamená rozhovor (nebo dialog).\n\n\n"}
{"id": "28902", "url": "https://cs.wikipedia.org/wiki?curid=28902", "title": "Lama (rozcestník)", "text": "Lama (rozcestník)\n\nSlovo lama se používá ve více významech:\n\n"}
{"id": "28904", "url": "https://cs.wikipedia.org/wiki?curid=28904", "title": "Lama (počítačový žargon)", "text": "Lama (počítačový žargon)\n\nLama je český termín používaný na Internetu a v počítačích, vychází z anglického slova lamer (lame = chromý). Výraz je pejorativní až hanlivý, označuje neschopného nešikovného uživatele, který zcela neumí pracovat s počítačem (popř. s nainstalovanými programy), a ještě s tím obtěžuje a zdržuje ostatní uživatele.\n\nTento výraz pochází ze skateboardingu, kde označoval člověka schopného přivodit těžká zranění sobě i okolí (lame = chromý).\n\nDo počítačového prostředí se mohl dostat s příchodem BBS, kde někteří uživatelé mohli používat skateboardový slang pro označení uživatele neschopného nebo obtěžujícího ostatní. První užití může sahat do dob počítačů Apple II a TRS-80.\n\nV subkultuře uživatelů domácích počítačů Commodore 64, Amiga, Atari ST v 80. letech bylo \"lamer\" standardní označení uživatele, jehož schopnosti zdaleka neodpovídají jeho chvástání. \n\nZ tohoto prostředí se termín přirozeně přenesl do internetové a počítačové komunikace, kde se jím označují osoby, které neumějí hrát počítačové hry nebo neumějí zacházet s nějakým softwarem nebo hardwarem, případně s internetovou službou.\n\nI v českém prostředí se běžně používá \"lamer\". Kdy se objevilo počeštění na \"lama\", není jasné, slovní hříčka asociující lamu jako hloupé nákladní zvíře rozšíření pomohla (obdobně jako vůl nebo osel). Nicméně z tohoto rozšíření těží i samotná zvířata, která mají v zoo díky komunitám „\"jsme tu i pro lamy\"“ vždy o sponzory postaráno.\n\nDnes je tento výraz používán pro:\n\n\n"}
{"id": "28906", "url": "https://cs.wikipedia.org/wiki?curid=28906", "title": "Rostlinné explantáty", "text": "Rostlinné explantáty\n\nRostlinné explantáty (respektive kultury rostlinných explantátů) jsou izolované rostlinné orgány, pletiva nebo buňky pěstované \"in vitro\" za sterilních specifických podmínek na zvláštních živných půdách. Zvládnutí této vědní disciplíny je nepominutelným předpokladem pro většinu prací v genovém inženýrství rostlin, neboť právě prostřednictvím kultur rostlinných explantátů je pokusný a vyprodukovaný materiál rychle a efektivně identifikován a naklonován.\n\nTeorie, výzkum a využití rostlinných explantátů se opírá o tři základní oblasti výzkumu. Jsou to:\n\n\nPodmínky pro úspěšné namnožení materiálu přes rostlinné explantátové kultury:\n\n- poznámka: samozřejmě se jde pokusit o namnožení i když nelze naplnit všechny první tři body - můžeme u neznámé rostliny odhadnout složení živné půdy i podmínky, můžeme vzít rostlinu napůl uschlou a doufat - to pouze snižuje pravděpodobnost úspěchu. Co je však nutno naplnit vždy, je bod 4 - bez splnění podmínky o sterilitě je jakýkoliv pokus odsouzen k naprostému selhání.\n\nNěkteré kultivované tkáně jsou pomalé v jejich růstu. Pro ně tam by být dvě možnosti: (i) Optimalizace kultivačního média, (ii) Kultivace zdravě a silně rostoucí tkáně nebo odrůdy.\nNekróza mohlo zkazit kultivované tkáně. Obecně platí, že rostliny odrůdy se liší ve tkáňové kultuře nekrózy. Tím, že kultivací zdravě a silně rostoucí odrůdy (nebo tkáně) to může být řízena.\n\n\n\n"}
{"id": "28908", "url": "https://cs.wikipedia.org/wiki?curid=28908", "title": "Totipotence", "text": "Totipotence\n\nTotipotentní schopnost buňky (totipotence) je pojem vyjadřující schopnost buňky vytvořit jakýkoliv typ buňky, který se v organismu vyskytuje. Každá totipotentní buňka obsahuje kompletní genetickou informaci pro celý organismus a má tuto jedinečnou schopnost diferenciace.\n\nU rostlin může např. z vrcholového meristému obsahujícího totipotentní buňky zregenerovat za vhodných specifických podmínek celá rostlina (celý mnohobuněčný organismus).\n\nU živočichů vzniknou totipotentní buňky splynutím vajíčka a spermie. Buňky vzniklé prvním dělením oplozeného vajíčka (zygoty) jsou také totipotentní. \n\nZákladní teorie o tom, že každá buňka obsahuje kompletní genetickou informaci a má tedy totipotentní potenciál, je obvykle správná, výjimkou jsou ale např. červené krvinky, které nemají žádné jádro a tudíž žádnou genetickou informaci, bílá krvinka, jejichž genetický text již během zrání intenzivně mutuje a je tedy odlišný od genetického textu sesterských buněk v tomtéž organismu atd. Kromě toho zde existují další okolnosti, která omezují nebo likvidují použitelnost některých buněk k regeneraci kompletního organismu. Obecně je tento pokles mnohem zřetelnější u živočišných buněk než u rostlinných. Zde jsou některé zákonitosti:\n\n\n\n"}
{"id": "28909", "url": "https://cs.wikipedia.org/wiki?curid=28909", "title": "Láma", "text": "Láma\n\nLáma, dle PČP Lama (: བླ་མ་), je označení tibetského duchovního učitele buddhismu. Pro ženské duchovní se někdy používá termínu \"lamini\".\n\nSlovo pochází z tibetského (\"la-ma\") a v překladu znamená \"nejvyšší princip\" nebo také \"nejvyšší matka\". Termín \"lama\" je podobný sanskrtskému termínu guru. Titul se používá jako zdvořilostní titul který se uděluje mnichům či řeholníkům k označení úrovně jejich duchovních znalostí a pravomoci učit, nebo může být součástí titulů jako dalajláma či pančhenláma používaných k označení rodokmenu reinkarnovaných lamů.\nZvlášť známé linie lamů jsou:\n"}
{"id": "28910", "url": "https://cs.wikipedia.org/wiki?curid=28910", "title": "Vegetariánství", "text": "Vegetariánství\n\nVegetariánství je způsob lidského stravování (diety), kdy je z jídelníčku vyloučeno maso (červené maso, drůbež, mořské plody, ryby a maso z jiných živočichů). Může zahrnovat i vyloučení dalších produktů z porážky zvířat jako jsou vnitřní orgány, kůže a kožní deriváty. Dobře plánovaná vegetariánská strava poskytuje ve všech fázích života všechny živiny v potravě na stejné úrovni jako mají jedlíci masa.\n\nK vegetariánství se lidé hlásí z různých důvodů. Mnoho lidí nejí maso z etických důvodů, z úcty ke zvířatům, aby vyloučili jejich bolest a stres. Tyto etické motivace uzákoňují různá náboženská vyznání, stejně jako jsou stanoveny různými obránci práv zvířat. Další motivace pro vegetariánství souvisí se zdravím a s ekologickými, kulturními, estetickými, ekonomickými, zdravotními nebo osobními preferencemi. Existují rozdílné druhy vegeteriánské stravy jako ovo-vegetariánská strava (zahrnuje vejce, ale ne mléčné výrobky), lakto-vegetariánská strava (zahrnuje mléčné výrobky, ale ne vejce), a ovo-lakto vegetariánská strava (zahrnuje jak vejce, tak i mléčné výrobky). Veganská strava vylučuje všechny produkty živočišného původu včetně vajec, mléčných výrobků a medu. Někteří vegani se také vyhýbají dalším živočišným produktům jako jsou včelí vosk, oděvy z kůže nebo hedvábí nebo krém na boty z husího tuku.\n\nV moderní konzumní společnosti vegetariáni musí, často složitě, zjišťovat složení řady výrobků, které si kupují nebo konzumují, na přítomnost živočišných složek. Stopy či větší množství masných produktů se může vyskytovat v různých, na první pohled, nečekaných výrobcích: různé balené či zpracované potraviny, jako například koláče, sušenky, bonbóny, čokoláda nebo jogurt, často obsahují nepřiznané živočišné složky (například barviva, leštidla, syřidla) I když v Evropské unii platí povinné uvádění složení potravin, špatně se složení odhaluje. Vegetariáni se nicméně liší ve svých postojích týkajících se těchto složek. Například někteří vegetariáni si nemusí být vědomi role zvířecího syřidla obvyklého při výrobě sýrů, a proto mohou tyto výrobky nevědomky spotřebovávat, ale jiní vegetariáni nemusí mít s jeho spotřebou problém.\n\nPolovegetariánská (semivegetariánská, částečně bezmasá) strava se skládá převážně z vegetariánských jídel, ale může zahrnovat i občasnou konzumaci ryb, drůbeže nebo někdy i jiných druhů masa. Ti, jejichž strava obsahuje ryby nebo drůbež, někdy definují pojem \"maso\" pouze jako maso savců a mohou se identifikovat s vegetariánstvím. Pescetariánská strava je popisována jako „ryby ano, ale ne žádné jiné maso“. Hovorové využívání asociací mezi těmito životosprávami a vegetariánstvím vedlo různé vegetariánské skupiny jako například \"Vegetariánskou společnost\" ke konstatování, že strava obsahující tyto složky není vegetariánská, protože ryby a ptáci jsou také živočichové.\n\nV angličtině se slovo \"vegetarian\" používá od roku 1839 a významem odpovídá tomu, co se dříve označovalo jako „rostlinná strava“. Má se za to, že jde o spojení anglického slova vegetable (\"rostlina\") a přípony \"-arian\" (jako v \"agrarian\"). (John Davis dokazuje, že pravděpodobně nebylo odvozeno z latinského slova \"vegetus.\")\nTermín byl zpopularizován, když byla založena vegetariánská společnosti v Manchesteru ve Velké Británii v roce 1847. Nejranější výskyty termínu se zdají mít souvislost s Alcottovým domem, školou na severu londýnské části Ham Common, otevřeným v červenci 1838 Jamesem Pierrepontem Greavesem. Od roku 1841, kdy byl známý jako \"Concordium nebo Industry Harmony College\", instituce vydávala vlastní brožury „The Healthian“, které obsahují jeden z prvních výskytů výrazu „vegetarian“.\n\nDo češtiny bylo slovo převzato a doplněno o čárku nad druhým \"a\" – tím vzniklo české slovo \"vegetarián\".\n\nNejstarší záznam o vegetariánství pochází již ze 7. století před naším letopočtem; jasné vyjádření ideje nezabíjení zvířat se objevilo v souvislosti s odklonem od védského náboženství k hinduismu a buddhismu, který vštěpoval toleranci vůči všem živým bytostem.\n\nVegetariánství bylo praktikováno také přibližně o sedm století později (mezi lety 30 př. n. l. a 50 n .l.) v severním thráckém regionu: příslušníci kmene Mezů, který obýval dnešní Srbsko a Bulharsko, se živili medem, mlékem a sýry.\n\nV indické kultuře byla (bezmasá) strava úzce spojena s myšlenkou nenásilí ke zvířatům (nazývané v Indii \"ahinsá\") a byla podporována náboženskými skupinami a filozofy. Starověké indické dílo Tirukkural výslovně a jednoznačně klade důraz na vegetariánství a nezabíjení. Dvacátá šestá kapitola Tirukkuralu se od dvojverší 251 až po 260 zabývá výhradně vegetariánstvím. Význam lékařský nebo jako očistný rituál mělo vegetariánství mezi Řeky, starověkými Egypťany a dalšími.\n\nIndický císař Ašóka prosazoval ochranu fauny: \nV návaznosti na pokřesťanštění Římské říše v pozdní antice vegetariánství z Evropy a podobně i z jiných kontinentů prakticky zmizelo, s výjimkou Indie. Ve středověké Evropě několik mnišských řádů omezovalo nebo zakazovalo konzumaci masa z asketických důvodů, ale žádný z nich nevylučoval konzumaci ryb. (Středověká definice \"ryb\" zahrnovala taková zvířata jako tuleně, sviňuchy, delfíny, bernešky, papuchalky či bobry.) Vegetariánství se znovu objevilo během renesance a stalo se stále rozšířenějším v 19. a ve 20. století. V roce 1847 byla ve Spojeném království založena první vegetariánská společnost; Německo, Nizozemsko a další země následovaly. Svazek národních společností \"Mezinárodní vegetariánská unie\" byla založena v roce 1908. V západním světě rostla v důsledku výživových, etických a později i ekologických a ekonomických otázek popularita vegetariánství v průběhu 20. století.\n\nExistuje celá řada typů vegetariánské stravy, které vylučují nebo naopak zahrnují různé potraviny.\nV rámci tzv. \"ovo-\" skupin, existuje mnoho lidí, kteří odmítají konzumovat oplodněná vajíčka (ta s balutem jsou extrémní příklad). Nicméně takový jemný rozdíl není obvykle specificky řešen.\n\nNěkteří vegetariáni se také vyhýbají potravinám, které by mohly obsahovat zvířecí přísady nevyznačené na štítcích, a potravinám, při jejichž výrobě se používají živočišné produkty; například cukru, který je bělený živočišným uhlím, sýrům, vyráběným s použitím zvířecích syřidel (enzymů ze žaludeční sliznice zvířat), želatině (získané z kolagenu ze zvířecích kůží, kostí a pojivových tkání), některému třtinovému cukru (ale ne cukru z cukrové řepy) a jablečnému džusu/alkoholu čištěnému želatinou nebo drcenými měkkýši a jeseterem; zatímco ostatní vegetariáni si toho nejsou vědomi, nebo jim takové přísady nevadí.\n\nNěkdo se sám označuje za „vegetariána“, i když praktikuje polovegetariánství, protože některé slovníkové definice připouštějí u vegetariánství možnost konzumace ryb, případně za zakázané považují pouze maso savců, zatímco jiné definice vylučují ryby a jakékoliv zvířecí maso. V ostatních případech někteří jedinci označují jako „polovegetariáni“ (semivegetariáni). V jiných případech se jedinci mohou označovat za „flexitariány“.\nTakto se mohou stravovat i ti, kteří snížili spotřebu zvířecího masa jako způsob přechodu ke kompletní vegetariánské stravě nebo kvůli zdraví, etice, z ekologických nebo jiných důvodů. Pod polovegetariánskou stravu patří:\n\nPolovegetariánství je zpochybňováno vegetariánskými skupinami jako je \"Vegetariánská společnost\", která uvádí, že vegetariánství vylučuje konzumaci jakéhokoli zvířecího masa.\n\nOdborníci a lékaři se zcela neshodují na tom, jaké jsou účinky vegetariánství. Některé studie ukazují, že ve srovnání s všežravci [sic] má vegetariánská populace celkově nižší celkovou úmrtnost a zejména těží ze sníženého výskytu mnoha nepřenosných onemocnění, včetně srdečních chorob, cukrovky 2. typu a cévně mozkových onemocnění. Vegetariánská strava podle této publikace snižuje riziko rakoviny, s výjimkou rakoviny prsu.\n\nJiná studie však ukázala, že dospělí vegetariáni v Rakousku mají obecně horší zdraví (ve smyslu rakoviny, alergií a duševních poruch) a také potřebují více zdravotní péče. Ve studovaném vzorku rakouské populace měli vegetariáni rovněž horší sociální vztahy a obecně kvalitu života. Takovéto dopady má špatná vegetariánská strava zapříčiněná jednotvárnou stravou, kdy vegetariáni jí převážně pouze \"přílohy\" a maso nenahradí pestrou stravou. Takovéto nezodpovědné chování bývá způsobeno nízkou informovaností. Špatná vegetariánská strava může vést k hyperhomocysteinémii a poruchám krevních destiček; toto riziko může být kompenzováno dostatečnou konzumací potravin s vyšším obsahem vitaminu B12 a polynenasycených mastných kyselin.\n\nAkademie výživy (USA) a Asociace kanadských dietologů uvádějí, že vhodně rozvržená vegetariánská strava je ve všech fázích života člověka „zdravá, nutričně vyvážená a poskytuje zdravotní přínos v prevenci a léčbě některých chorob“. Rozsáhlé studie prokázaly, že úmrtnost na ischemickou chorobu srdeční byla u vegetariánských mužů o 30 % a u vegetariánských žen o 20 % nižší, než u nevegetariánů. Vegetariánská strava znamená nižší množství nasycených tuků, cholesterolu a živočišných bílkovin, a vyšší obsah sacharidů, vlákniny, hořčíku, draslíku, kyseliny listové a antioxidantů, jako je vitamin C a E, a fytochemikálií.\n\n„Vegetariánská strava může splnit požadavky pro léčbu cukrovky a některé výzkumy naznačují, že strava, která je více založena na rostlinném základu, snižuje riziko vzniku cukrovky 2. typu. Míra výskytu cukrovky založená na vlastních hlášeních Adventistů sedmého dne (ASD) byla méně než poloviční oproti běžné populaci, a mezi samotnými ASD měli vegetariáni nižší výskyt cukrovky než nevegetariáni. K možným vysvětlením ochranného účinku vegetariánské stravy patří nižší index tělesné hmotnosti vegetariánů a vyšší příjem vlákniny, přičemž obě zlepšují citlivost na inzulín.“\n\nVztah mezi vegetariánskou stravou a zdravím kostí zůstává nejasný. Podle některých studií vegetariánský životní styl může být spojen s nedostatkem vitaminu B a nízkou hustotou minerálů v kostech. Avšak studie vegetariánské a nevegetariánské dospělé populace na Tchaj-wanu nenalezla mezi oběma skupinami žádný významný rozdíl v hustotě minerálů v kostech. Další studie, které zkoumaly negativní dopady živočišných bílkovin na zdraví kostí, naznačují, že vegetariáni mohou být méně náchylní k osteoporóze než všežravci, vegetariánské osoby měly větší hustotu minerálů v kostech a zvýšenou tvorbu kostí.\n\nProjekt „China-Cornell-Oxford“, dvacetiletá studie prováděná společně Cornellovou univerzitou, Oxfordskou univerzitou a čínskou vládou prokázal vztah mezi konzumací živočišných produktů a různými chronickými onemocněními jako je například ischemická choroba srdeční, cukrovka a rakovina prsu, prostaty a střev.\n\nZápadní vegetariánská strava je typická vysokým obsahem karotenoidů, ale relativně nízkým obsahem omega-3 mastných kyselin a vitaminu B. Vegani mohou mít zvláště nízký příjem vitamínu B a vápníku, pokud nemají ve stravě dostatek položek jako je brukev zelná, listová zelenina, tempeh a tofu (sójové). Vysoké hladiny vlákniny, kyseliny listové, vitaminů C a E, a hořčíku, a nízká spotřeba nasycených tuků jsou považovány za prospěšné aspekty vegetariánské stravy. Dobře plánovaná vegetariánská strava poskytuje ve všech fázích života všechny živiny v potravě na stejné úrovni jako mají jedlíci masa.\n\nPříjem bílkovin je ve vegetariánské stravě nižší než při konzumaci masa, ale pro většinu lidí plní limit denní potřeby. Studie na Harvardově univerzitě, jakož i další klinické studie provedené ve Spojených státech amerických, Velké Británii, Kanadě, Austrálii, na Novém Zélandu a v různých evropských zemích potvrdily, že vegetariánská strava poskytuje dostatečný příjem bílkovin, pokud je k dispozici a jí se celá paleta nejrůznějších rostlinných zdrojů. Velkými zdroji bílkovin pro vegetariány jsou dýňová semínka, arašídové máslo, konopné semeno, mandle, pistácie, lněná semínka, tofu, ovesné vločky, sojové boby a vlašské ořechy. Bílkoviny jsou složeny z aminokyselin a obecný problém s bílkovinami získaných z rostlinných zdrojů je adekvátní příjem esenciálních aminokyselin, které nemohou být syntetizovány v lidském těle. Zatímco mléčné a vaječné výrobky poskytují komplexní zdroje bílkovin pro ovo-lakto vegetariány, významné množství všech osmi druhů esenciálních aminokyselin má jen několik zdrojů rostlin, včetně fazolí, sóji, konopných semen, Chia semínek, laskavce, pohanky dýňových semen, spiruliny, pistácií, a merlíku chilského\nNicméně esenciální aminokyseliny mohou být také získány tím, že se jídelníček obohatí o celou řadu rostlinných zdrojů, které v kombinaci poskytují všech osm esenciálních aminokyselin (např. hnědá rýže a fazole nebo hummus a celozrnná pita, i když kombinovat bílkoviny ve stejném jídle není nutné). Studie z roku 1994 zjistila, že pestrý příjem těchto zdrojů může být dostačující.\n\nVegetariánská strava obsahuje podobné množství železa jako nevegetariánská. Nicméně železo z vegetariánských jídel má nižší biologickou dostupnost než železo z masa a jeho vstřebávání může být brzděno dalšími potravinovými složkami. Podle Vegetariánské výzkumné skupiny je konzumace potravin, které obsahují vitamin C, jako jsou například citrusových plodů nebo šťáv, rajčat nebo brokolice, dobrým způsobem, jak zvýšit množství železa vstřebávaného při jídle. Vegetariánská strava bohatá na železo zahrnuje černé fazole, kešu, konopná semena, fazole, brokolici, čočku, ovesné vločky, rozinky, špenát, hlávkové zelí, salát, hrách černé oči, sóju, řada snídaňových obilovin, slunečnicová semena, cizrnu, rajčatovou šťávu, tempeh, melasu, tymián a celozrnný chléb. Související veganská strava může mít často vyšší obsah železa než vegetariánská strava, protože mléčné výrobky mají nízký obsah železa. Ukládání železa má často tendenci být nižší u vegetariánů než nevegetariánů a několik malých studií hlásí velmi vysokou míru nedostatku železa (až u 40 %, a u 58 % z příslušné vegetariánské či veganské skupiny). Nicméně Americká dietetická asociace uvádí, že nedostatek železa není častější u vegetariánů než nevegetariánů (dospělí muži mají jen zřídka nedostatek železa); nedostatkem železa způsobená chudokrevnost je vzácná bez ohledu na stravu.\n\nPodle Národního institutu pro zdraví ze Spojených států amerických není vitamin B přítomen v rostlinách a přirozeně se vyskytuje v potravinách živočišného původu. Lakto-ovo vegetariáni mohou získat vitamín B z mléčných výrobků a vajec a vegani jej mohou získat z obohacených potravin (včetně některých sójových výrobků a některých snídaňových obilovin) a potravinových doplňků. Vitamin B může také být získán z obohacených výtažků z kvasnicových produktů.\n\nDoporučený denní příjem vitamínu B ve Spojených státech na den je 0,4 μg (0-6 měsíců), zvýšený na 1,8 μg (9-13 let), 2,4 μg (14 let a starší) a 2,8 μg (pro kojící ženy). I když denní požadavek těla na vitamin B je velmi malý, nedostatek vitamínu způsobuje anémii a nevratné poškození nervů a může tak velmi negativně ovlivnit zdraví.\n\nMezi zdroje omega-3 nenasycených mastných kyselin na rostlinné nebo vegetariánské bázi patří soja, ořechy, dýňová semínka, řepkový olej, kiwi, konopné semeno, řasy, chia semeno, lněný olej, hadincové semeno a listová zelenina jako je hlávkový salát, špenát, zelí a šrucha. Šrucha obsahuje více omega-3 nenasycených mastných kyselin než jakýkoli jiný známý druh listové zeleniny. Olivy (a olivový olej) jsou dalším důležitým rostlinným zdrojem nenasycených mastných kyselin. Rostlinná strava může poskytnout kyselinu alfa-linolenovou, kterou lidské tělo využívá k syntéze dlouhých řetězců n-3 mastných kyselin EPA a DHA. EPA a DHA mohou být přímo ve vysokých množstvích získány od olejovitých ryb nebo z rybího oleje. Vegetariáni a obzvláště vegani zvláště mají nižší hladinu EPA a DHA než jedlíci masa. Zatímco zdravotní účinky nízké hladiny EPA a DHA nejsou známy, je nepravděpodobné, že dodatečný přísun (suplementace) kyseliny alfa-linolenové výrazně zvýší jejich hladiny. V poslední době některé společnosti začaly nabízet vegetariánské DHA potravní doplňky obsahující výtažky z mořských řas. Podobně se také na trhu začaly objevovat doplňky jak s DHA, tak i s EPA. Celé mořské řasy nejsou vhodné pro dodatečný přísun, protože jejich vysoký obsah jodu omezuje maximální množství, které může být bezpečně snědeno. Některé řasy jako je spirulina jsou dobrým zdrojem gama-linolenové kyseliny (GLA), alfa-linolenové kyseliny (ALA), kyseliny linolové (LA), kyseliny stearidonové (SDA), eikosapentaenová kyseliny (EPA), dokosahexaenová kyseliny (DHA), a kyselina arachidonové (AA).\n\nPři správně naplánované stravě mají vegetariáni a vegani podobný příjem vápníku jako nevegetariáni. Laktoovo vegetariáni, kteří jedí mléčné výrobky, mohou získat vápník z mléčných zdrojů jako je mléko, jogurt a sýry.\n\nMléka rostlinného původu, která jsou obohacená vápníkem, jako je sojové a mandlové mléko, mohou přispět významným množstvím vápníku v potravě. Bylo také zjištěno, že vápník obsažený v brokolici, čínském zelí a v kapustě je v těle dobře absorbován. I když je obsah vápníku v jedné porci nižší v těchto druzích zeleniny než ve sklenici mléka, vstřebávání vápníku do těla je vyšší. Mezi ostatní potraviny, které obsahují vápník, patří tofu, melasa, vodnice, hořčice, sojové boby, tempeh, mandle, ibiškovec jedlý (okra), sušené fíky, a tahini. I když vápník lze nalézt ve špenátu, mangoldu, fazolích a listech červené řepy, tak ty obecně nejsou považovány za dobrý zdroj vápníku, protože se tam váže na kyselinu šťavelovou a je špatně vstřebáván do těla. Kyselina fytová, která se nachází v ořeších, semenech a fazolích, může také ovlivnit úroveň vstřebávání vápníku. Podívejte se na informace \"National Institutes of Health Office of Dietary Supplements\" na potřebu vápníku pro různé věkové kategorie, dále na informace Vegetariánské výzkumné skupiny a výživového soupis vápníku Akademie výživy a diety pro další specifika o tom, jak získat dostatečný příjem vápníku při vegetariánské nebo veganské stravě.\n\nPotřebu vitaminu D lze dosáhnout prostřednictvím tvorby ve vlastním těle při dostatečném a rozumném vystavení ultrafialovému záření ze slunečního světla. Výrobky obsahující mléko, sójové mléko a obilné zrna mohou být ochuceny tak, že slouží jako zdroj vitamínu D. Pro ty, kteří nejsou vystaveni adekvátní expozici slunečnímu záření nebo zdrojům potravy, může být nezbytný dodatečný přísun vitamin D.\n\nVitamin D neboli ergokalciferol se nachází v houbách a v rostlině vojtěšce (\"Medicago sativa subsp sativa\"), tvoří se z viosterolu, který vzniká pokud ultrafialové světlo aktivuje ergosterol (který se nachází v houbách a je pojmenovaný jako sterol z námelu). Jakékoliv ultrafialovým zářením osvícené houby obsahují kvasinkovou formu vitamínu D.\n\nKoncentrace vitamínu D v houbách je např. u syrové pečárky dvouvýtrusé 0,3 μg na 1 kg, je-li vystavena ultrafialovému světlu a syrová, tak 11,2 μg a u grilované 13,1 μg na 1 kg. Výhonky vojtěšky obsahují 4,8 μg vitamínu D 0,1 ug (4 IU) vitaminu Dna 1 kg.\n\nMetaanalýza z roku 1999 kombinovala údaje z pěti studií ze západních zemí. Metaanalýza publikovala poměry úmrtnosti, kde nižší čísla ukazují méně úmrtí, a to: pro jedlíky ryb 0,82, pro vegetariány 0,84 a příležitostné masožravce (kteří jedí maso méně než jednou týdně) 0,84. Pravidelní konzumenti masa měli úroveň úmrtnosti 1,0, přičemž údaj pro vegany byl velmi nejistý (kdekoliv mezi 0,7 a 1,44) v důsledku příliš mála datových bodů. Studie uveřejnila počty úmrtí v každé kategorii a očekávané úrovně chyb pro každý poměr a také úpravy provedené na datech. Nicméně „nižší úmrtnost byla způsobena do značné míry relativně nízkou mírou rozšíření (prevalencí) kouření v těchto [vegetariánských] kohortách“. Z hlavních příčin studovaných úmrtí pouze jediný rozdíl v míře úmrtnosti byl přičítán k rozdílům ve stravování, jako závěr se uvádí: „... vegetariáni měli o 24 % nižší úmrtnost na ischemickou chorobu srdeční než nevegetariáni, nebyla ale prokázána souvislost vegetariánské stravy s dalšími hlavními příčinami úmrtí.“\n\nVe zprávě \"Úmrtnost britských vegetariánů\" je nastíněn podobný závěr:\n\nAdventistická zdravotnická studie je probíhající výzkum, který dokumentuje délku života u Adventistů sedmého dne. Je to jediná studie mezi ostatními s podobnou metodikou, která měla pozitivní indikaci k vegetariánství. Vědci zjistili, že kombinace různých životních stylů by mohla ovlivnit délku života až o 10 let. Mezi volbami životního stylu se odhaduje, že vegetariánský strava přináší navíc 1 a půl let až 2 roky života. Výzkumníci došli k závěru, že „délka života kalifornských adventistických mužů a žen je vyšší než u jakékoliv jiné dobře popsané přirozené populace“ na úrovni 78,5 let u mužů a 82,3 let u žen. Střední délka života kalifornských Adventistů přeživší 30 let byla 83,3 let u mužů a 85,7 let u žen.\n\nZdravotní studie Adventistů sedmého dne byla opět začleněna do metastudie s názvem „Prodlužuje nízká spotřeba masa střední délku života lidí“ publikovaná v časopise \" American Journal of Clinical Nutrition\", podle něhož malé jedení masa (méně než jednou týdně) a další volby životního stylu výrazně zvyšují průměrnou délku života ve srovnání se skupinou s vysokým příjmem masa. Studie dospěla k závěru, že „Poznatky z jedné kohorty zdravých dospělých zvyšuje možnost, že dlouhodobé (≥ 2 desetiletí) dodržování vegetariánské stravy může dále vyvolávat významný 3,6letý nárůst střední délky života.“ Studie však také dospěla k závěru, že: „Některé rozdíly ve výhodě pro přežití u vegetariánů mohou byli kvůli výrazným rozdílům mezi studiemi v úpravě pro zkreslující jevy, definici vegetariána, chyby měření, rozložení věku, efektu zdravých dobrovolníků a příjmu specifických potravin rostlinného původu ze strany vegetariánů. “ Dále uvádí, že: „To vyvolává možnost, že málo masa, vysoce rostlinná strava může být skutečnou příčinnou ochranného faktoru spíše než jednoduše vyloučení masa ze stravy.“ V nedávném přehledu studií týkajících se vztahu stravovacích návyků s nízkým obsahem masa ke všem příčinám úmrtnosti, autor studie Singh poznamenal, že „5 z 5 studií ukázaly, že u dospělých, kteří jedli málo masa a vysoce rostlinnou stravu, došlo v úmrtnosti k významnému nebo málo významnému snížení rizika ve srovnání s ostatními vzory příjmu potravy.“\n\nStatistické studie, které například porovnávaly průměrné délky života v regionálních oblastech a místní stravu v Evropě, také zjistily, že střední délka života je výrazně vyšší v jižní Francii, kde je rozšířená středomořská strava s málem masa a bohatá na rostliny, než v severní Francii, kde je častější strava s vysokým podílem masa.\n\nStudie vypracovaná Ústavem preventivní a klinické medicíny (Bratislava) a Ústavem fyziologické chemie (Würzburg) se podívala na skupinu 19 vegetariánů (lakto-ovo) a použila ji pro srovnání se skupinou 19 všežravců vybraných ze stejného regionu. Studie zjistila, že tato skupina vegetariánů (lakto-ovo) má významně vyšší množství plazmy karboxymethyllysinu a konečné produkty pokročilé glykace v porovnání se skupinou nevegetariánů. Karboxymethyllysin je glykační produkt, který představuje „obecný marker oxidačního stresu a dlouhodobého poškození proteinů v procesu stárnutí, aterosklerózy a cukrovky“ a „konečné produkty pokročilé glykace mohou hrát významnou negativní roli v procesu aterosklerózy, cukrovky, stárnutí a chronického selhání ledvin.“\n\nV západní medicíně se pacientům někdy doporučuje dodržovat vegetariánskou stravu. Podle studií vědeckého časopisu Permanente Journal a Národního institutu pro zdraví (USA) je vegetariánská strava cenově dostupná a může přispět ke snížení zdravotních rizik, jako jsou vysoký krevní tlak, kardiovaskulární onemocnění a vysoká hladina cholesterolu. Strava založená na rostlinném původu má potenciál ke snížení rizika srdečních onemocnění, jakož i snížení množství léků předepsaných v případech chronických onemocnění. Změna jídelníčku na rostlinnou bázi nebo vegetariánství má dramaticky pozitivní vliv na zdraví pacientů s chronickými nemocemi, mnohem větší než samotné cvičení.\nVegetariánská dieta byla použita jako léčba revmatoidní artritidy, ale důkazy, zda to je efektivní, jsou neprůkazné.\nNěkteré alternativní medicíny jako je ájurvéda a siddha předepisují vegetariánskou stravu jako běžný postup. Maya Tiwari konstatuje, že ájurvéda doporučuje malé porce masa pro některé lidi, i když \"pravidla lovu a zabíjení zvířete, praktikované původními obyvateli byli velmi specifická a podrobná\". Protože takové metody lovu a zabíjení již nejsou dodržovány, tak ona nedoporučuje používání \"jakékoli zvířecí maso jako potravinu, a to ani pro lidi typu váta\".\n\nLidé jsou všežravci, schopní konzumovat širokou škálu rostlinných i živočišných materiálů. Existují domněnky, že raní hominidé se vyvinuli do pojídačů masa v důsledku velkých klimatických změn, které trvaly v době před třemi až čtyřmi miliony let, kdy pralesy a džungle vyschly a staly se otevřenými pastvinami, což otevřelo příležitosti k lovu a mrchožroutství.\n\nAmerická dietetická asociace naznačuje, že vegetariánské diety mohou být častější mezi adolescenty s poruchami příjmu potravy, ale důkazy naznačují, že samotné přijetí vegetariánské stravy nevede k poruchám příjmu potravy, ale spíše, že „vegetariánská strava může být vybrána, aby maskovala existující poruchy příjmu potravy“. Další studie a prohlášení dietiků a poradců podporují tento závěr.\n\nPro vegetariánství se uvádějí různé etické důvody, které jsou obvykle jsou založeny na zájmu o živočichy odlišné od člověka. V mnoha společnostech se objevují spory a debaty nad etikou pojídání zvířat. Někteří lidé, kteří nejsou vegetariány, odmítají jíst maso některých zvířat, jako jsou kočky, psi, koně nebo králíci, kvůli kulturním tabu; známé jsou zákazy pojídání hovězího masa u hinduistů a vepřového u muslimů. Jiní obhajují konzumaci masa z vědeckých, výživových a kulturních důvodů, včetně těch náboženských. Někteří masožravci se vyhýbají masu ze zvířat chovaných v určitých podmínkách, jako jsou například velkochovy, nebo se vyhýbají určitým potravinám, jako je například telecí nebo foie gras (tučnělá játra vodních ptáků.) Někteří lidé dodržují vegetariánskou či veganskou stravu ne proto, že mají morální obavy zahrnující chov nebo spotřebu zvířat obecně, ale kvůli obavám o určitý způsob úpravy a praxe zahrnující chov a porážku zvířat, tedy velkochovy a industrializaci porážek zvířat. Jiní se trvale vyhýbají masu, protože produkce masa má větší zátěž na životní prostředí než zajištění ekvivalentního množství rostlinných bílkovin.\n\nEtické námitky založené na úctě ke zvířatům jdou rozdělit na odpor k aktu zabíjení obecně, a na odpor k některým zemědělským praktikám spojených s produkcí masa.\n\nPeter Singer, profesor Princetonské univerzity a zakladatel hnutí za práva zvířat, věří, že existují-li alternativní prostředky k přežití, každý by měl zvolit tu možnost, která nezpůsobuje zvířatům zbytečnou újmu. Většina etických vegetariánů tvrdí, že jsou proti zabíjení zvířat k jídlu ze stejných důvodů jako proti zabíjení lidí k jídlu. Singer ve své knize \"Osvobození zvířat\" uvádí možné schopnosti vnímání existující u jiných než lidských bytosti, které dávají dostatečný podklad k tomu, aby se k nim přistupovalo podle utilitaristické etiky. Na tento argument široce odkazují aktivisté za práva zvířat a vegetariáni. Etičtí vegetariáni také věří, že zabití zvířete, stejně jako zabití člověka, může být odůvodněno jen v krajních případech a že konzumace živého tvora pro jeho příjemnější chuť, pohodlí nebo výživové hodnoty není dostatečným důvodem. Další rozšířený názor je, že lidé si jsou morálně vědomi takového svého chování, kterého ostatní zvířata nejsou schopni, a proto podléhají přísnějším normám.\n\nOdpůrci etického vegetariánství tvrdí, že zvířata nejsou morálně rovná člověku, a tak považují za mylné srovnávat pojídání dobytka se zabíjením lidí. Tento pohled neomlouvá krutost, ale tvrdí, že zvířata nemají práva, které má člověk.\n\nJedním z hlavních rozdílů mezi vegany a typickou vegetariánskou stravou je vyhýbání se vejcím a mléčným výrobkům jako je mléko, sýr, máslo a jogurt. Etičtí vegani nekonzumují mléčné výrobky a vejce, protože uvádějí, že jejich výroba způsobuje zvířatům utrpení nebo předčasnou smrt.\n\nPři průmyslové produkci mléka jsou telata oddělena od svých matek brzy po narození a buď poražena, nebo krmena mléčnou náhražkou za účelem zachování kravského mléka určeného k lidské spotřebě. Vegani konstatují, že to porušuje přirozenou vazbu mezi matkou a teletem. Nechtění býčci jsou buď poraženi hned po narození nebo vykrmeni na telecí maso. Aby se prodloužila laktace, dojnice jsou pomocí inseminace udržovány téměř trvale březí. Asi po pěti letech, jakmile produkce mléka z krávy poklesne, jsou považovány za „vyčerpané“ a jsou poslány na porážku, kde se z nich získá hovězí maso a kůže. Přirozená délka života dojnice je asi dvacet roků.\n\nPři produkci vajec v klecích i ve volném výběhu jsou nechtěná samčí kuřata krátce po vylíhnutí zlikvidována.\n\nEtické vegetariánství si získalo popularitu ve vyspělých zemích, zejména kvůli rozšíření velkochovů, rychlejší komunikaci a nárůstu povědomí o životním prostředí. Někteří lidé se domnívají, že současná úroveň poptávky po mase nemůže být splněna bez masové produkce, který ignoruje zacházení se zvířaty, zatímco jiní věří, že praktiky jako dobře řízený volný výběh a porážka zvěře, zejména z druhů, jejichž přírodní predátoři byli významně eliminováni, mohou podstatně zmírnit požadavek na masovou produkci masa.\n\nStarověká řecká filozofie měla dlouhou tradici vegetariánství. Pythagoras byl údajně vegetarián (a studoval na hoře Karmel, o které někteří historici tvrdí, že hostila vegetariánskou komunitu) a očekávalo se, že jeho následovníci budou také vegetariáni.\n\nŘímský spisovatel Ovidius uzavřel své životní dílo Proměny částečně vzrušenou argumentací (pronesenou postavou Pythagora), že v zájmu toho, aby se lidstvo změnilo v lepší, harmonický druh, musí usilovat o humánnější sklony. Vegetariánství uvedl jako zásadní rozhodnutí v této proměně, vysvětluje své přesvědčení, že lidský život a život zvířat jsou tak propletené, že zabití zvířete je prakticky stejné jako zabití bližního.\n\nDžinismus učí o vegetariánství jako o morálním chování, podobně jako to dělají některé hlavní skupiny v hinduismu. Buddhismus obecně nezakazuje konzumaci masa, zatímco mahájánský buddhismus podporuje vegetariánství jako příznivé pro rozvoj soucitu. Mezi další náboženská vyznání, které podporují vegetariánskou stravu, patří Adventisté sedmého dne, hnutí Rastafari, hnutí Ananda Marga a Hare Krišna. Sikhismus neporovnává spiritualitu se stravou a neurčuje, zdali strava má být vegetariánská nebo masitá.\n\nI když v Bahá'í nejsou žádné dietní omezení, tak 'Abdu'l-Bahá, syn zakladatele náboženství, poznamenal, že vegetariánská strava skládající se z ovoce a obilovin by byla žádoucí, s výjimkou pro lidi se slabým kořínkem nebo nemocné. Prohlásil, že neexistují žádné požadavky na to, aby se bahá'íové stali vegetariáni, ale že budoucí společnost by se postupně měla stát vegetariánskou. 'Abdu'l-Bahá také uvedl, že zabíjení zvířat je v rozporu se soucitem. Zatímco Shoghi Effendi, hlava víry Bahá'í v první polovině 20. století, uvedl, že čistě vegetariánská strava by byla vhodnější, neboť se vyhýbá zabíjení zvířat, tak on i Světový dům spravedlnosti, nejvyšší správní orgán Bahá'ísmu, uvádí, že tyto nauky nepředstavují praxi Bahá'í a že vyznavači Bahá'í si mohou vybrat k jídlu, co chtějí, ale měli by respektovat přesvědčení druhých.\n\nThéravádisté obecně jedí maso. Pokud buddhističtí mniši „vidí, slyší nebo vědí“, že živé zvíře bylo zabito speciálně pro ně k jídlu, musí ho odmítnout, jinak spáchají přestupek. Nicméně toto nezahrnuje jedení masa, které bylo dáno jako almužna nebo komerčně zakoupeno. V théravádském kánonu Buddha nedával žádný komentář, který odrazuje od jedení masa (s výjimkou masa specifických druhů, jako je člověk, slon, kůň, pes, had, lev, tygr, levhart, medvěd, a hyena), ale specificky odmítl ustanovit vegetariánství v jeho řádovém kodexu, když byl učiněn tento návrh.\n\nV několika sanskrtských textech v mahájánském buddhismu Buddha instruuje své následovníky, aby se vyvarovali pojídání masa. Nicméně každá větev mahájánského buddhismu si vybírá sútru, kterou bude následovat; některé větve, včetně většiny tibetských a japonských buddhistů, jedí maso, zatímco mnoho čínských buddhistických větví ne.\n\nNeexistuje žádné specifické učení o stravování v tradičním křesťanství, kromě toho, že nic není zakázáno z náboženských principů. Jedení masa není ani podporováno ani od něj není odrazováno. Křesťané se vždy mohli svobodně rozhodnout, co budou jíst; avšak uvnitř křesťanství existují skupiny, které z různých důvodů praktikují zvláštní stravovací omezení.\n\nČasná křesťanská sekta známá jako ebionité je považována za vegetariány. Zachované fragmenty z jejich evangelia ukazují jejich víru, že – jako Kristus je velikonoční oběti a pojídání velikonočního beránka již není potřeba – tak vegetariánská strava může být (a nebo měla by být) dodržována. Nicméně ortodoxní křesťanství nepřijímá jejich učení jako autentické. Ve skutečnosti jejich konkrétní příkaz k přísnému vegetariánství byl uváděn jako jeden z „omylů“ ebionitů.\n\nMnohem později se vegetariánské stravy držela Biblická křesťanská církev založena v roce 1809 reverendem Williamem Cowherdem. Cowherd byl jedním z filozofických předchůdců Vegetariánské společnosti. Povzbuzoval členy zdržet se jedení masa jako formy střídmosti.\n\nAdventisté sedmého dne (ASD) jsou vyzýváni, aby se zapojili do zdravých stravovacích praktik a ovolaktovegetariánská strava je doporučovány Výživovou radou Generální konference adventistů sedmého dne (GCNC). Sponzorují a podílí se na mnoha vědeckých studiích zkoumajících vliv stravovacích rozhodnutí na výsledcích zdravotní péče. GCNC si navíc upravila potravinovou pyramidu Ministerstva zemědělství USA pro svůj vegetariánský stravovací přístup. Nicméně jediné druhy masa konkrétně odsuzované ve zdravotní zprávě ASD je nečisté maso a to, které je zakázáno v Písmu.\n\nNěkteré řeholní řády dodržují vegetariánskou stravu a členové pravoslavné církve jedí během půstů veganskou stravu. Existuje také silný vztah mezi Kvakery a vegetariánstvím sahající přinejmenším do 18. století. Tento vztah zesílil během 19. století apolečně s rostoucími obavami kvakerů v souvislosti s konzumací alkoholu, antivivisekci a sociální čistotou. Spojení mezi tradici kvakerů a vegetariánstvím se nicméně stalo nejvýznamnější se založením Přátelské vegetariánské společnosti v roce 1902 za účelem, „aby rozšířila svůj příznivější způsob života mezi Společnosti přátel“.\n\nPodle kanonického práva jsou římští katolíci povinni zdržet se masa (definováno jako všechno zvířecí maso s výjimkou vodních živočichů) na Popeleční středu a všechny pátky postní doby, včetně Velkého pátku. Kanonické právo rovněž ukládá katolíkům zdržet se masa v pátek mimo postní (s výjimkou některých svátků), pokud nejsou s povolením místní konference biskupů nahrazeny jiným kajícím se úkonem. Omezení týkající se konzumace masa v těchto dnech je pouze aktem pokání, jeho důvodem nejsou náboženské námitky proti pojídání masa.\n\nAčkoli v hinduismu neexistuje žádné přísné pravidlo o tom, co konzumovat a co ne, jeho různé cesty dodržují vegetariánství jako ideál ovlivněný džinismem. Některé důvody jsou: princip nenásilí (ahinsá) aplikovány na zvířata; záměr nabídnout božstvu pouze „čisté“ (vegetariánské) potraviny a pak je přijmout zpět jako prasád; a přesvědčení, že sattvická strava je prospěšná pro zdravé tělo a mysl a že nevegetariánská strava se nedoporučuje pro lepší mysl a duchovní rozvoj. Jiné důvody mohou být nedostatek dostupnosti masa a panovníky vynucené diety.\n\nStravovací návyky hinduistů se však liší v závislosti na jejich komunitě, umístění, zvycích a měnících se tradicích. Historicky a v současné době jsou hinduisté, kteří jedí maso ze zvířat zabitých rychle (jhatka), zatímco někteří hinduisté věří, že kráva je posvátné zvíře, jehož porážka na maso je zakázána. V závislosti na regionu se tato víra liší.\n\nNěkteří stoupenci islámu nebo muslimové se rozhodli být vegetariáni ze zdravotních etických nebo osobních důvodů. Nicméně volba, aby se stali vegetariány z nezdravotních důvodů může být někdy kontroverzní kvůli konfliktu fatwy a rozdílných interpretací koránu. Ačkoli někteří více tradiční muslimové mohou mlčet o své vegetariánské stravě, počet vegetariánských muslimů se zvyšuje.\n\nVegetariánství bylo praktikováno některými vlivnými muslimy včetně irácké teoložky, ženské mystičky a básnířky Rabi'a al'Adawiyya z Basry, která zemřela v roce 801, a srílanského sufíského mistra Bawa Muhaiyaddeena, který založil společnství Bawa Muhaiyaddeen ve Filadelfii v Severní Americe. Bývalý indický prezident Abdul Kalám byl také vegetarián.\n\nV lednu 1996 oznámila Mezinárodní vegetariánská unie vytvoření Muslimské vegetariánské/veganské společnosti.\n\nMnoho nevegetariánských muslimů si vybere vegetariánské (nebo mořské plody) možnosti při stolování v jiných než halal restauracích. Nicméně je to otázka toho, že nemají k dispozici správný druh masa, než že by celkově nejedli maso.\n\nStoupenci džinismu věří, že všechny živé organismy, včetně mikroorganismů, jsou živé a mají duši a mají jeden nebo více z celkových pěti smyslů a jdou do krajnosti v tom, aby se minimalizovala újma jakémukoliv živému organismu. Nejvíce džinistů jsou laktovegetariáni, ale více oddaní džinisté nejedí kořenovou zeleninu, protože věří, že kořenová zelenina obsahuje mnohem více mikroorganismů ve srovnání s jinou zeleninou, a tím, že ji jedí, je nevyhnutelné násilí na těchto mikroorganismech. Takže se zaměřují na jedení fazolí a ovoce, jejichž pěstování nezahrnuje zabíjení mnoha mikroorganismů. Nejsou povoleny produkty získané z mrtvých zvířat, protože když živá bytost zemře, mnoho mikroorganismů (označovaných jako rozkladači) se bude rozmnožovat v procesu rozkladu a pojídání mrtvoly, a je tak nevyhnutelné násilí na rozkladačích při pojídání mrtvého těla. Džinističtí mniši obvykle dodržují mnoho půstů, a když se přes duchovní sily dozvědí, že jejich život bude již velmi krátký, začnou půst až do smrti. Někteří obzvláště oddaní jedinci jsou frutariáni. Med je zakázán, protože med je včelami natrávený nektar a může také obsahovat vejce, výkaly a mrtvé včely. Některé džinisté nejedí části rostlin, které rostou pod zemí, jako jsou kořeny a bulvy, protože při vytahování rostlin nahoru, mohou být zabita malá zvířata.\n\nI když to není nutné (požadováno je podle některých tradic pouze při speciálních svátcích [Pessach, Sukot a Šavuot], ale ne o šabatu [pátek], kdy je vyžadován jen chléb a víno/hroznové šťávy), ani není Židům zakázáno jíst maso, celá řada středověkých rabínů (např. Josef Albo a Izák Arama) si vážilo vegetariánství jako morálního ideálu, a to nejen z důvodu obavy o blaho zvířat, ale proto, že porážení zvířat může provádět fyzická osoba, která konáním takových činů rozvíjí své negativní charakterové vlastnosti. Jeden z moderních vědců, který byl ve zastánce vegetariánství, byl rabín Abraham Isaac Kook vrchní rabín britské mandátní Palestiny. V svých spisech rabín Kook mluví o vegetariánství jako ideálu a poukazuje na skutečnost, že Adam neměl vzít maso z těla zvířat, neboť všichni lidé a zvířata měla původně Bohem přikázána jíst pouze rostliny. V souvislostech rabín Kook vegetariánství označuje za eschatologický ideál, ke kterému by se lidé měli vrátit. Nicméně on osobně se zdržel jedení masa s výjimkou v sobotu a o festivalech a jeden z jeho hlavních učedníků, rabín David Cohen, známý jako „nazarejský“ z Jeruzaléma, byl oddaný vegetarián. Několik dalších členů okruhu rabína Kooka bylo také vegetariáni.\n\nPodle některých kabalistů pouze mystikovi, který je schopen vnímat a povýšit reinkarnovanou lidskou duši a „božské jiskry“, je povoleno konzumovat maso, i když jíst maso zvířete by mohlo ještě způsobit duchovní škody na duši. Řada ortodoxních židovských vegetariánských skupin a aktivistů podporuje tyto myšlenky a věří, že halachické povolení pojídat maso je dočasná shovívavost pro ty, kteří nejsou hotovi přijmout vegetariánskou stravu. Židovský zákon také přikazuje lidem, aby rituálně poráželi zvířata, která zabíjí, a způsob porážky detailně popisuje, jak zvířecí oběti, tak běžné porážky (šchita). Podle středověkého mudrce, rabína Šlomo Efraima Lunčice, autora komentářů k toře Kli jakar, složitost těchto zákonů byla zamýšlena pro odrazení od konzumace masa a činění méně bolesti zvířatům.\n\nV rámci afro-karibské komunity jsou menšinou rastafariánci, kteří dodržují dietní předpisy s různým stupněm přísnosti. Nejvíce ortodoxní jedí jen stravu zvanou „ital“ nebo přírodní potraviny, kdy přiřazování bylin nebo koření k zelenině je výsledkem dlouhé tradice pocházející z afrického původu a kulturního dědictví rastafariánství. „Ital“, který je odvozen od slova zásadní, znamená zásadní význam pro lidskou existence. Vaření jídel „ital“ v užším podobě zakazuje používání soli, masa (především vepřového masa), konzervačních látek, barviv, látek určené k aromatizaci a všeho umělého. Nejvíce rastafariánců jsou vegetariáni.\n\nPrincipy sikhismu neprosazují zvláštní postoj k vegetariánství, ani ke konzumaci masa, ale ponechávají na jednotlivci rozhodnutí o jeho stravě. Desátý guru Guru Gobind Singh na přelomu 17. a 18. století avšak zakázal „amritdharským“ Sikhům nebo těm, které následují Sikh Rehat marjádá (oficiální sikhský etický kodex), jíst tzv. kutha maso nebo maso, které bylo získáno ze zvířat, která mají byl zabity rituálním způsobem. Toto je chápáno jako politický důvod pro zachování nezávislosti na tehdy nové muslimské nadvládě, kdy muslimové začali do značné míry držet rituální halal dietu.\n\nVegetariánství životního prostředí (environmentální vegetariánství) vychází z obavy, že výroba masa a živočišných produktů pro masovou spotřebu, zejména prostřednictvím velkochovů, je z hlediska ochrany životního prostředí neudržitelná. Podle iniciativy Organizace spojených národů z roku 2006 je živočišná výroba jedním z největších přispěvatelů ke zhoršování stavu životního prostředí na celém světě a moderní postupy chovu zvířat na potraviny přispívají v „masovém měřítku“ ke znečišťování vzduchu a vody, znehodnocování půdy, změně klimatu a ztrátě biodiverzity. Iniciativa došla k závěru, že „sektor živočišné výroby se jeví jako jeden ze dvou nebo ze tří nejvýznamnějších přispěvatelů k nejvážnějším problémům životního prostředí na všech úrovních, od místní až po globální.“\n\nKromě toho je živočišná výroba velkým zdrojem emisí skleníkových plynů. Podle zprávy z roku 2006 je zodpovědná za 18 % emisí skleníkových plynů na světě, jak bylo odhadnuto pro stoleté CO ekvivalenty. Zdroje chovu hospodářských zvířat (včetně střevní fermentace a hnoje) tvoří asi 3,1 procenta amerických antropogenních emisí skleníkových plynů, vyjádřených v ekvivalentu oxidu uhličitého. Tento odhad Agentury pro ochranu životního prostředí Spojených států amerických je založen na metodách odsouhlasených Rámcovou úmluvou OSN o změně klimatu se 100letými potenciály globálního oteplování z tzv. Druhé hodnotící zprávy Mezivládního panelu pro změny klimatu používané při odhadu emisí skleníkových plynů v ekvivalentech oxidu uhličitého.\n\nZvláštní zpráva Mezivládního panelu pro změny klimatu o změně klimatu, krajině a půdě schválené v srpnu 2019 mluví o spotřebě masa na Zemi, o emisích metanu z chovu přežvýkavců, které se oproti roku 1961 zvýšily 1,7krát. Pamela McElwee, která je jedním ze spoluautorů kapitoly 6, a pracuje na Katedře lidské ekologie Rutgersovy univerzity na Fakultě životního prostředí a biologických věd uvedla, že „změna stravovacích návyků“ - „zejména ve vyspělých zemích Západu“ - může vést ke snižování „nadměrné“ spotřeby, k omezení „jídelníčků s vysokými emisemi skleníkových plynů“ s vysokou spotřebou jehněčího a hovězího je „oboustranně výhodné“, protože řeší současně klimatickou krizi i zdravotní problémy. McElwee řekla, že bezpečnost potravin je hlavním problémem, protože existuje potenciál pro „potravinové krize, které mohou vzniknout“ na několika kontinentech najednou. Zpráva navrhuje řešení zahrnující „zvýšení produktivity půdy, menší plýtvání potravinami a přesvědčování více lidí, aby přesunuli svůj jídelníček od hovězího a jiných druhů masa“. Podle zprávy z 8. srpna 2019 \"PBS NewsHour\" by asi 15 % současných emisí mohlo být sníženo do poloviny století, pokud „lidé změní stravu, sníží červené maso a zvýší rostlinnou stravu, jako je ovoce, zelenina a semena“.\n\nMaso vyrobené v laboratoři (nazývané in vitro maso) může být udržitelnější než regulární produkce masa. Reakce vegetariánů se liší. Odchov relativně malého počtu pasoucích se zvířat může být prospěšný, tak jak říká zpráva Food Climate Research Network z anglické Univerzity v Surrey: „Trocha živočišné výroby je pravděpodobně dobrá pro životní prostředí.“\n\nV květnu 2009 byl belgický Gent vyhlášen jako „první [město] na světě, které z ekologických důvodů provozuje vegetariánství alespoň jednou týdně“, když se místní úřady se rozhodly zavést „bezmasý den jednou týdně“. Státní úředníci by mohli jíst vegetariánská jídla jeden den v týdnu, jak uznává zpráva OSN. Místní orgány představily plakáty s cílem podpořit obyvatelstvo k účasti na vegetariánských dnech a byla vytištěna „vegetariánská uliční mapa“ pro propagaci vegetariánských restaurací. Školy v Gentu byly zapojeny do týdenního \"veggiedag\" („vegetariánský den“).\n\nPodle časopisu The American Journal of Clinical Nutrition spotřebuje živočišná výroba, zejména výroba masa, 17krát více půdy, 14krát více vody a 10krát více energie než výroba vegetariánských a veganských potravin srovnatelného rozsahu.\n\nNěkteré skupiny, jako je například PETA, propagují vegetariánství jako způsob, jak kompenzovat špatné zacházení a špatné pracovní podmínky pracovníků v současném masném průmyslu. Tyto skupiny citují studie, které ukazují psychologické škody způsobené tím, že lidé pracují v masném průmyslu, a to zejména ve výrobním a průmyslovém prostředí, a tvrdí, že masný průmysl porušuje lidská práva svých dělníků „přidělením obtížných a stresujících úkolů bez adekvátního poradenství, školení a zpětného rozboru“. Nicméně pracovní podmínky pracovníků, zejména nestálých pracovníků, v zemědělství jako celku zůstávají slabé a hluboko pod podmínkami, které panují v jiných hospodářských odvětvích. Nehody, včetně otrav pesticidy, mezi zemědělci a pracovníky na plantážích přispívají ke zvýšení zdravotních rizik, včetně zvýšené úmrtnosti. Podle Mezinárodní organizace práce je zemědělství jedním ze tří nejnebezpečnějších pracovních míst na světě.\n\nKoncept ekonomického vegetariánství je podobný environmentálnímu vegetariánství. Ekonomický vegetarián je někdo, kdo praktikuje vegetariánství buď z filozofického hledisko týkající se otázek, jako jsou veřejné zdraví a zamezení světového hladovění, či z přesvědčení, že konzumace masa je ekonomicky nezdravá, součásti vědomé strategie žití v jednoduchosti nebo jen z nutnosti. Worldwatch Institute říká: „Masivní snížení spotřeby masa v průmyslových zemích zmírní zátěž jejich zdravotní péče při současném zlepšení veřejného zdraví; klesající stáda hospodářských zvířat bude snižovat tlak na pastviny a na tzv. grainlands, což je základní zemědělský prostředek k omlazení. Jako populace roste, nižší spotřeba masa na celém světě umožní efektivnější využití při snížení dostupné půdy a vodních zdrojů na hlavu, zatímco ve stejnou dobu lze pěstovat obilí levněji pro chronicky nejhladovější z celého světa.“\n\nVýzkumná studie provedená na více než 8000 lidech publikovaná v časopise \"British Medical Journal\" naznačuje, že děti s nadprůměrným IQ mohou mít ve své dospělosti vyšší šanci stát se vegetariány. Vegetariáni měli průměrné dětské IQ 105 ve srovnání s IQ 100 nevegetariánů. Nebyly zjištěny žádné rozdíl v IQ skóre mezi přísnými vegetariány a těmi, kteří uvedli, že jedí ryby nebo kuřata.\n\nVýzkumník Gordon Hodson podotýká, že se vegetariáni a vegani často setkávají s diskriminací tam, kde je jedení masa udržováno jako kulturní norma.\n\nVýzkumná studie z roku 1992 provedená Yankelovičovým centrem pro výzkum sociálních věd (\"\") došla k závěru, že „z 12,4 milionů lidí [ve Spojených státech], kteří si říkají vegetariáni, 68 % tvoří ženy, zatímco pouze 32 % jsou muži.“\n\nAlespoň jedna studie ukazuje, že vegetariánky mají větší pravděpodobnost, že budou mít děti ženského pohlaví. Britská studie 6000 těhotných žen z roku 1998 zjistila, že u vegetariánských matek je poměr jen 85 chlapců na 100, i když celostátní poměr činí 106 narozených chlapců na každých 100 dívek. Zástupkyně Britské dietetické asociace, Catherine Collins, toto odmítla jako „statistickou náhodu“ vzhledem k tomu, že ve skutečnosti o pohlaví dítěte rozhoduje genetický příspěvek muže.\n\nDle studie uveřejněné v \"Americkém žurnálu klinické výživy\" (\"\") není potvrzen ani vyvrácen vliv vegetariánské stravy na sportovní výkonnost, zejména je-li prováděna kontrola přísunu cukrů. Případné problémy s nerovnováhou živin lze kompenzovat dobře navrženým vegetariánským jídelníčkem v kontextu tréninku a sportovních výkonů.\n\nCelá řada významných sportovců se hlásila a hlásí k vegetariánství či veganství, např. legendární finský běžec Paavo Nurmi (devět zlatých medailí z olympijských her), americký legendární atlet Carl Lewis (deset olympijských medailí), australský plavec Murray Rose (čtyři zlaté medaile z OH), českoamerická tenistka Martina Navrátilová, francouzská krasobruslařka Surya Bonalyová (pětinásobná mistryně Evropy), legendární italský cyklista Fausto Coppi, italský fotbalista Gianluca Vialli, americké tenistky Chris Evert (nejlepší hráčka 70. let 20. století) a Billie Jean Kingová, běžec Edwin Corley Moses (dvojnásobný mistr světa v překážkovém běhu, dvě zlaté medaile z OH), basketbalista Robert Parish či kulturista Bill Pearl.\n\nNa světě existuje spousta organizací, které sdružují vegetariány a především propagují vegetariánský způsob života. Zastřešující světovou organizací je Mezinárodní vegetariánská unie, což je nezisková organizace, jejíž součástí jsou neziskové organizace, jejichž hlavním cílem je propagace vegetariánství.\n\nNa mezinárodní úrovni působí také Evropská vegetariánská unie, která zastřešuje vegetariánské společnosti Evropy. Existuje také spousta vegetariánských organizací na úrovni států, které jsou často členy IVU nebo EVU.\n\n\nVegetariáni a vegetariánské organizace pořádají různé akce. Nejdůležitější z nich je Světový den vegetariánství slavený 1. října. O měsíc později, 1. listopadu, bývá pořádán Světový den veganství.Obě akce se snaží upozornit na výhody daného způsobu života.\n\nDalší vegetariánskou akcí je Veggie Pride – každoroční mezinárodní akce, která oslavuje a podporuje vegetariánství a veganství; v Česku je akce organizovaná pod názvem Veggie Parade. Jejím posláním je oslava etického způsobu života, snaha o porozumění mezi vegetariány, vegany a konzumenty živočišných produktů, seznámení veřejnosti s podmínkami života zvířat na farmách a ve velkochovech. V České republice proběhla první Veggie Parade v květnu 2009 v Praze, poslední se konala v roce 2018.\n\nExistují také kampaně zaměřené na propagaci částečného vegetariánství, např. bezmasé pondělky.\n\n\n"}
{"id": "28914", "url": "https://cs.wikipedia.org/wiki?curid=28914", "title": "Larry Niven", "text": "Larry Niven\n\nLaurence van Cott Niven (* 30. dubna 1938, Los Angeles, Kalifornie) je americký autor science fiction. Jeho patrně nejznámějším románem je \"Prstenec\" (\"Ringworld\") z roku 1970, oceněný Hugem, Nebulou a Locusem. V roce 1962 získal na univerzitě v Kansas City bakalářský titul z matematiky. V poslední době píše často společně s jinými autory, například Jerrym Pournellem a Stevenem Barnesem.\n\nJeho první otištěnou povídkou byla roku 1964 \"The Coldest Place\" v magazínu If o místě na odvrácené straně Merkuru. Ironií je, že nedlouho před jejím otištěním se ukázalo, že tato planeta žádnou trvale přivrácenou ani odvrácenou stranu nemá. Už o tři roky později získal prvního Huga za povídku \"Neutronová hvězda\".\n\nNiven také napsal několik scénářů k televizním seriálům, včetně \"Land of the Lost\" a animovaného Star Treku. Jedna z jeho povídek, \"Inconstant Moon\", byla adaptována pro seriál \"Krajní meze\" (\"The Outer Limits\").\n\nMnohé jeho příběhy se odehrávají ve „Známém vesmíru“, kde se lidstvo setkalo s více než tuctem mimozemských druhů, včetně Kzintů a Loutkářů. Také celý cyklus Prstencového světa se v tomto vesmíru odehrává.\n\n\n\n\nSpoluautor Jerry Pournelle\n\nSpoluautor Steven Barnes\n\nSpoluautoři: Jerry Pournelle a Steven Barnes\n\n\n\n\n\n"}
{"id": "28921", "url": "https://cs.wikipedia.org/wiki?curid=28921", "title": "Andalusie", "text": "Andalusie\n\nAndalusie ( ), oficiálně Autonomní společenství Andalusie, je nejlidnatější a druhé největší autonomní společenství a historické území na jihu Španělska při pobřeží Středozemního moře a Atlantského oceánu. Metropolí regionu je Sevilla.\n\nNázev Andalusie pochází z arabského „Al Andalus“, což bylo označení části Pyrenejského poloostrova pod arabskou nadvládou. Tento termín byl odvozen od Vandalů, kteří oblast osídlili na přelomu 4. a 5. století. Podle nalezišť v této provincii byl pojmenován minerál andalusit.\n\nAndalusie byla už od nejstarších dob nejúrodnější částí Pyrenejského poloostrova s vyspělým zemědělstvím a městskými středisky. Ve starověku byla oblast osídlena iberskými kmeny, na pobřeží se nacházely obchodní kolonie Féničanů – například Hyspalis (dnešní Sevilla) či Gades (Cádiz), kteří v Andalusii ve zdejších bohatých dolech těžili zlato a stříbro. Roku 206 př. n. l. oblast ovládla Římská říše. Roku 197 př. n. l.. se v jejím rámci stala oblast součástí provincie Hispania Ulterior, po reorganizaci pak roku 14 př. n. l. vznikla v jejím rámci provincie Hispania Baetica, zahrnující většinu moderní Andalusie, jih Extremadury, jihozápad Kastilie-La Mancha, a malou část Portugalska východně od řeky Guadiana.\n\nNa přelomu 4. a 5. století pak oblast obsadili germánští Vandalové, a roku 429 byla začleněna do Vizigótské říše. V 6. století pak jihovýchodní pobřeží Andalusie ovládla Byzantská říše. Roku 711 pak Andalusii ovládli Arabové. Roku 750 se Andalusie stala součástí Córdobského emirátu (později Córdobský chalífát), s významnými centry politického, vědeckého i kulturního života, jakými byly Córdoba, Sevilla, Jaén či Granada. Arabové však obohatili i zdejší zemědělství (zavedli například pěstování rýže a dalších subtropických rostlin). Jednotlivá města se po rozpadu Cordobského chalifátu roku 1031, stala středisky menších států (taifas), přičemž jeden z nich i nadále nesl označení Córdobský emirát.\n\nPo porážce muslimů v bitvě u Las Navas de Tolosa roku 1212 se Córdobského emirátu zmocnil emirát Granada, ale už roku 1236 ho ovládla Kastilie, která roku 1246 ovládla i Jaén a roku 1248 také Sevillu. Roku 1462 získala Kastilie Gibraltar a roku 2. ledna 1492 padla i Granada, čímž byla zakončena reconquista. Poté začalo pronásledování a vyhánění muslimského (Maurové, pokud přijali křesťanství Moriskové), ale i židovského obyvatelstva, což vedlo k hospodářskému i kulturnímu úpadku oblasti. K novému rozvoji došlo až v 19. století.\n\nPřed správní reformou z roku 1833 se pak Andalusie členila na 4 provincie: Království Córdoba, Království Jaén, Království Granada a Království Sevilla. 30. listopadu 1833 pak došlo ke správní reformě, při níž bylo území Andalusie rozděleno na současných 8 provincií.\n\nPodle federalistické ústavy První španělské republiky měly být na území Andalusie ustaveny spolkové státy Horní Andalusie (španělsky \"Andalucía Alta\") a Dolní Andalusie (španělsky \"Andalucía Baja\"), což však kvůli kolapsu republiky nakonec nebylo realizováno.\n\nPo pádu diktátorského režimu generála Francisca Franca a obnovení demokracie ve Španělsku, získala Andalusie koncem 70. let 20. století rozsáhlou autonomii, což bylo 11. ledna 1982 potvrzeno schválením autonomního statutu.\nAndalusie hraničí na severu s Extremadurou a Kastilií – La Manchou, na východě s Murcií, na jihu se Středozemním mořem a Gibraltarem, na jihozápadě s Atlantským oceánem, a na západě s Portugalskem.\n\nNa sever Andalusie zasahuje pohoří Sierra Morena, na východě Sierra de Segura na jihu pak pohoří Cordillera Penibética se Sierrou Nevadou. Podél řeky Guadalquivir se rozkládá nížina. Přirozenou hranici s Kastilií – La Manchou tvoří průsmyk Despeñaperros.\n\nAndalusie se od roku 1833 člení na 8 provincií zavedených Javierem de Burgos: Almería, Cádiz, Córdoba, Granada, Huelva, Jaén, Málaga, Sevilla.\n\nAndalusie je známá pro svoji maurskou architekturu. K nejznámějším stavbám patří paláce Alhambra v Granadě, mešita v Córdobě, a věže Torre del Oro a Giralda v Seville. Poblíž Córdoby se nacházejí ruiny Medina Azahara.\n\nProtože v 16. a 17. století sloužil přístav Sevilla jako vstupní brána do Ameriky, obsahuje americká španělština hodně rysů andaluského dialektu španělštiny.\n\n\nAndalusie má znak, přijatý usnesením shromáždění autonomistů v Rondě 1918: \"En campo de sinople, una faja de plata, y brochante sobre todo la figura de Hércules prominente entre dos columnas de plata con capiteles de oro, sujetando con sus manos y por las melenas a dos leones al natural, y sobre las dos columnas un arco de medio punto cargado con las palabras latinas \"Dominator Hercules Fundator\"; en punta, la leyenda en letras de oro \"Andalucía por sí, para España y la Humanidad\"\"./\"V zeleném poli stříbrné břevno, přese vše postava Herkula zepředu mezi dvěma stříbrnými sloupy se zlatými hlavicemi. Vedle něj leží dva přirození lvi, sloupy jsou spojeny obloukem s nápisem DOMINATOR HÉRCULES FUNDATOR, dole zlatý nápis ANDALÚCIA POR SÍ, PARA ESPAŇA Y LA HUMANITAD\". (fakticky je nápis ve třech řádcích na panelu, opakujícím barvy štítu, kolem se zlatou kartuší). Ve skutečnosti se znak užívá bez štítu jako odznak nebo v identicky zbarveném listu vlajky.\n\nExistuje i s modrým štítem a zlatými literami – jde zřejmě o návrh Vicenta Cadenase. Obě verze znaku ukazují Herkula – jeho atributy jsou svalnaté tělo a lví kůže, kterou je oděn. Sloupy jsou velmi důležité, neboť jsou to slavné Herkulovy sloupy, které se také objevují na státním znaku a vlajce. Andalusie je region, který vládne úžině Gibraltarské. Gibraltarská skála spolu s jejím protipólem za úžinou, Džebel al Musa, byly známy ve starověku právě jako Herkulovy sloupy. To kvůli báji o tom, že Herkules zde plnil další z úkolů při získáváni zlatých jablek Hesperidek – a vytvořil průliv, spojující Středozemní moře s oceánem tím, že prorazil mohutnou skálu, které tarasila výjezd ze Středozemního moře. Tuto skálu pak vztyčil po obou stranách úžiny. Město Cadiz, od jehož znaku je krajský znak odvozen, nazývá Herkula zakladatelem města.\n\nZnak byl v souladu se článkem 6.2 Autonomního statutu Andalusie z roku 1981 schválen prvním článkem (\"artículo primero\") zákona č. 3/1982 z 21. prosince O hymně a znaku Andalusie. Byl potvrzen i novým autonomním statutem z roku 2007. Autorem koncepce znaku (či spíše emblému) byl vůdce andaluských autonomistů Blaz Infante.\n\n\n"}
{"id": "28924", "url": "https://cs.wikipedia.org/wiki?curid=28924", "title": "Athéna", "text": "Athéna\n\nAthéna je v řecké mytologii dcera nejvyššího boha Dia. Jde o bohyni moudrosti, války a strategie, ochránkyni statečnosti, práva, spravedlnosti a umění. V pozdějších dobách byla ztotožňována se svým římským protějškem Minervou.\n\nO jejím původu je známo mnoho mýtů:\n\nPřesně podle věštby je Athéna zosobněná moudrost a síla. Je Diovou nejoblíbenější dcerou, rád s ní rozmlouvá, nic před ní neskrývá, vždy jí ve všem vyhoví. Athéna si jeho přízně považuje, neustále je v jeho blízkosti. Nikdy také nezatoužila po žádném jiném bohu nebo muži. Přes svůj původ, krásu a vznešenost se nikdy neprovdala a zůstává Athénou Panenskou (řecky \"Athéna Parthenos\"). Pouze jednou byla nemilosrdná. Jedna obyčejná, ale velice nadaná dívka, se vytahovala, že je lepší tkadlena než sama Athéna. Ta dívka se jmenovala Arachné. Po souboji v tkaní ji Athéna proměnila v pavouka. To naznačuje, že patřila i mezi sluneční božstva, která souvisí s vynálezem tkaní (srovnej Aton).\n\nJe jednou z nejmocnějších bohyň. Na rozdíl od boha zuřivé války Area je Athéna bohyní války moudře a rozvážně vedené, vždy končící vítězstvím, ovládá taktiku a strategii. O její radu prosili moudří náčelníci. Řekové ji ctili jako „Athénu ve zbroji“ (\"Athéna Enoplos\") nebo jako „Athénu vyzývající k boji“ (\"Athéna Promachos\"). Také bývá zvaná Athénou Vítěznou (\"Athéna Níké\"). Bude vždy ochránkyní Řeků, nejmilejší jí však jsou Athéňané. Vždy chrání města, která mají v chrámech její sošky, tzv. palladia. Dokud je palladium v chrámu, město bude nedobytné. Jedno vzácné palladium bylo i v Tróji na hradě Pergamu a teprve poté, co je Odysseus a Diomédes ukradli, mohla být Trója dobyta.\n\nAthéna však je i bohyní života v míru, ochránkyní práva i sněmů, dává městům i lidem blahobyt, ochraňuje děti a nemocné. Athéňanům darovala olivu, je zakladatelkou a ochránkyní řeckého zemědělství.\n\nOchraňuje také umění a umělecké práce, naučila ženy příst a tkát, pomáhala stavitelům chrámů, muže naučila řemeslům jako zlatnictví, kovářství, barvířství. Chrání lidi, kteří jí přinášejí oběti.\n\nAthéna sama vynalezla pluh, hrábě, uzdu, jho, loď a s pomocí Poseidona i válečný vůz. Také hliněný hrnec, trubku a flétnu. Je velmi milosrdná, u hrdelního soudu na areopagu v případě vyrovnaných hlasů soudců vždy hlasuje pro osvobození obviněného.\n\nJejí vzezření vzbuzuje respekt, váženost, obdiv a úžas. Je krásná, štíhlá a urostlá, zobrazovaná někdy v dlouhé říze, většinou však ve zbroji. Na hlavě nosívá přilbici, v pravé ruce mívá kopí, v levé štít aigidu (též \"egidu\"), na něm připevněnou hlavu hrůzné Medúsy. Často ji provází sova, symbol moudrosti, znak města Athén.\n\nZbroj si nejprve půjčovala od Dia, ale v době trojské války si nechala vytepat vlastní. Požádala o to samotného Héfaista, božského kováře, který však nechtěl za práci peníze, ale její přízeň. Pokusil se ji znásilnit, ale Athéna se vytrhla a sémě dopadlo na zem a oplodnilo matku zemi. Nikdo si očekávané dítě nechtěl vzít na starost a odpovídat za jeho výchovu. Athéna se ho ujala a chlapec byl pojmenován Erichthonios. Dítě ukryla do posvátného košíku, ten svěřila Aglauře, nejstarší dceři athénského krále Kekropa, a nařídila jí, aby dítě přísně střežila. Kekrops byl synem matky země a narodil se jako napůl člověk, napůl had a stejně tak vypadal Erichthonios, takže se předpokládalo, že Kekrops je jeho otcem. Aglauros a její sestry Hersé a Pandrosos už nedokázaly zkrotit svou zvědavost a košík otevřely. Když uviděly dítě s hadím ocasem místo nohou a vedle něj ležel obrovský had, v panické hrůze se vrhly z athénské Akropole do propasti. Erichthonios se později stál zakladatelem Athén, založil kult bohyně Athény a přikázal světit na počest bohyně Athény slavnost panathénají.\n\n\nPodobných příběhů je celá řada a v nich Athéna nikdy své věrné neopustila. Pomáhala vždy Řekům, zejména Athéňanům a později i Římanům, kteří ji rovněž ctili pod jménem Minerva.\n\nPanathénaje byly nejvýznamnější slavnosti, na kterých Řekové vzdávali pocty Athéně. Konaly se každý čtvrtý rok jako „velké“, začínaly v předvečer Athéniných narozenin (v polovině srpna) pochodňovým během, pokračovaly slavnostním průvodem na Akropolis a končily veslařskými závody v Peiraieu. Jejich součástí byly také závody hudební, básnické, řečnické, gymnastické a jezdecké. „Malé“ panathénaje se slavily každoročně a byly méně okázalé.\n\nEpiteta: \"Polias\" - ochránkyně měst, \"promachos\" - patronka v boji, \"nikéforos\" - propůjčující vítězství, \"ergané\" - patronka řemesel, \"hygieiá\" - léčící, \"kúrotrofos\" - opatrovnice dětí, \"tritónis, tritogenická\" - tritónská panna,\" glaukópis\" - sovooká, \"parthenos\" - panenská, \"enhoplos\" - připravená k boji\n\nKe jménu Athény se pojí nejslavnější výtvory řeckého umění, zejména architektury a sochařství, namátkou chrámy na athénské Akropoli:\n\nZe sochařských dílen jsou nejznámější výtvory:\n\n\n\n"}
{"id": "28927", "url": "https://cs.wikipedia.org/wiki?curid=28927", "title": "Petr Voznica", "text": "Petr Voznica\n\nPetr Voznica (* 7. listopadu 1954 Karviná) je český voják a diplomat. Do povědomí veřejnosti vstoupil především brilantním řízením záchranných operací armády během katastrofálních povodní na Moravě v létě roku 1997 (za toto obdržel medaili Za zásluhy I. stupně). V červenci 2001 přestal pracovat v armádě a vstoupil do služeb MZV ČR. V letech 2001 až 2005 byl mimořádným zplnomocněným velvyslancem České republiky v Litvě, v letech 2005 až 2009 v Iráku a v letech 2009 až 2014 ve Slovinsku.\n\nPetr Voznica je původním zaměřením chemik. V letech 1969 – 1973 studoval Střední průmyslovou školu chemickou v Ostravě, poté absolvoval Vysokou školu pozemního vojska ve Vyškově, obor vojenská chemie, promoval v roce 1977. V tomto roce se také oženil s Miladou Vašíčkovou a narodila se jim dcera Radka.\n\nPo absolvování vysoké školy prošel různými velitelskými a štábními funkcemi v československé a později české armádě. V letech 1982 – 1987 při zaměstnání pracoval na své kandidátské vědecké práci opět v oboru vojenské chemie. Od roku 1994 působil ve funkci zástupce velitele 2. armádního sboru AČR. Zlom v jeho kariéře nastal v roce 1996, kdy absolvoval roční kurs týkající se strategie, mezinárodní politiky a mezinárodních vztahů na Royal College of Defence Studies v Londýně. Od ledna do září 1997 působil jako velitel 2. armádního sboru AČR v Olomouci, v této době vešel ve známost jako tzv. povodňový generál, neboť řídil záchranné akce armády při povodních na Moravě. Za to získal 28. října toho roku z rukou prezidenta republiky státní vyznamenání Medaile za zásluhy I. stupně. Od října 1997 do roku 1999 byl velitelem Vojska územní obrany AČR v Táboře. V roce 1998 se zúčastnil tříměsíčního kurzu řízení zdrojů pro obranu státu v Defense Resource Management Institute na Naval Postgraduate School v Monterey v Kalifornii. V roce 1999 odešel do Prahy na Ministerstvo obrany, kde pracoval jako vrchní ředitel Sekce obranného plánování.\n\n1. července 2001 vstoupil do služeb Ministerstva zahraničních věcí a od září 2001 do srpna 2005 působil jako mimořádný a zplnomocněný velvyslanec České republiky v Litevské republice, do 9. září 2002 byl současně vedoucím Kontaktního velvyslanectví NATO pro Litevskou republiku. V roce 2001 úspěšně dokončil habilitační řízení v oboru krizový management na Vysoké vojenské škole pozemního vojska ve Vyškově. Od září 2005 vykonával funkci mimořádného a zplnomocněného velvyslance České republiky v Irácké republice. 21. září 2009 se stal českým velvyslancem ve Slovinsku. V této pozici působil do roku 2014. K 31. říjnu 2014 svoji práci v diplomacii ukončil.\n\nPetr Voznica mluví plynule anglicky, rusky, polsky, slovensky a částečně německy, během své práce v Litvě složil i zkoušku z litevštiny na Vilniuské univerzitě. V roce 1998 získal Záslužný kříž MO ČR I. stupně, kromě toho je nositelem dalších 20 státních a resortních medailí a vyznamenání.\n\n"}
{"id": "28929", "url": "https://cs.wikipedia.org/wiki?curid=28929", "title": "Prostibořská lípa", "text": "Prostibořská lípa\n\nProstibořská lípa je památný strom ve vsi Prostiboř jihozápadně od Stříbra. Lípa malolistá (\"Tilia cordata\") roste spolu s další u kaple sv. Jana Nepomuckého pod kostelem sv. Mikuláše v nadmořské výšce 440 m. Obvod jejího kmene měří 370 cm a koruna stromu dosahuje do výšky 22 m (měření 1980). Chráněna je od roku 1981 pro svůj vzrůst, věk a jako součást památky.\n\n"}
{"id": "28930", "url": "https://cs.wikipedia.org/wiki?curid=28930", "title": "Povodně na Moravě a Odře (1997)", "text": "Povodně na Moravě a Odře (1997)\n\nPovodeň na Moravě a Odře proběhla v České republice zhruba v rozpětí mezi 5. a 29. červencem 1997. Tyto povodně, způsobené neobyčejně intenzivními srážkami, ničivě zasáhly především Moravu, Slezsko a východní Čechy. Během záplav v Česku zemřelo 49 osob a škody byly odhadnuty na 62,2 miliard korun.\n\nČervencové záplavy roku 1997 kromě českého území těžce zasáhly také sousedící území Polska, Slovenska a Rakouska. Povodňová vlna z Odry se ničivě projevovala i na jejím dolním toku v úsecích polsko-německé hranice. Povodeň na Moravě a Odře se tak stala součástí katastrofy evropských rozměrů.\n\nPříčinou vydatných srážek byla tlaková níže, která se nad Moravu, Slezsko a Polsko posouvala směrem od severní Itálie. Neobvyklá situace ve vývoji nastala tehdy, když pole vyššího tlaku vzduchu mezi Azorskými ostrovy a Skandinávií postup tlakové níže zablokovalo. Její střed po jistou dobu setrval nad jižním Polskem. Území Slezska a Moravy zůstávalo relativně blízko středu tlakového útvaru a zároveň bylo překážkou pro týlovou složku jeho proudění. Právě tato složka tlakové níže přinášela nejvíce oblačnosti a srážek. Zpomalením postupu frontálního systému se obvykle jeden až tři dny trvající srážková perioda prodloužila o celé dva dny. Tento faktor se ukázal pro samotnou výjimečnost povodně jako zcela rozhodující. Déšť mimořádně zesiloval s návětrným účinkem pohoří, což se projevilo zejména v Jeseníkách a Beskydech.\n\nBěhem několika kritických dnů mezi 4. a 8. červencem spadlo v povodí Odry a Moravy místy až přes polovinu ročního úhrnu. Nejvyšší denní úhrny srážek byly naměřeny na Lysé hoře, kde za jediný den spadlo 234 mm vody. S menší intenzitou pokračovaly vydatné srážky i od 18. do 24. července. Na Pradědu napršelo za celý měsíc 661 milimetrů, což představovalo 450 % průměrných červencových srážek a 50 % průměrných celoročních srážek. U vodní nádrže Šance v Beskydech za tři dny (6.–8. 7.) napršelo 537 mm a za pět dnů (4.–8. 7.) úctyhodných 617 mm srážek, což představuje tří- a pětidenní rekord pro celé území ČR. V horských oblastech, kde došlo k takto vysokým srážkám, nebyla půda schopna absorbovat takto vysoké množství vody. Morava, Odra i jejich přítoky se proto velice rychle rozvodnily na úroveň stopadesátileté až pětisetleté vody a červencová povodeň zasáhla třetinu území Moravy a Slezska.\n\nZa počátek povodně bývá pokládán 5. červenec, kdy vydatné deště zvedly hladiny řek na severní Moravě a ve Slezsku. Již druhý den došlo k velmi rychlému zvýšení průtoků na řekách Moravě, Vsetínské a Rožnovské Bečvě, Krupé a Branné, načež byly v okresech Nový Jičín, Frýdek-Místek, Karviná a Ostrava a Vsetín vyhlášeny stupně povodňové aktivity. Třetí stupně byly vyhlášeny na Bruntálsku, Jesenicku a u Valašského Meziříčí. 7. července se ze svých břehů vylily řeky Morava, Opava, Bečva, Opavice, Bělá, Tichá, Orlice, Třebovka, Smědá a Úpa. Rožnovská Bečva ve Valašském Meziříčí dosáhla na průtok 489 m/s a Vsetínská Bečva kulminovala v Jarcové na 669 m/s. Voda z Bečvy zaplavila město Přerov a okolní vesnice včetně Bochoře a Troubek. Řekou Dřevnicí protékalo 7. července ve Zlíně 282 m/s. Záplavy si tohoto dne vyžádaly prvních pět obětí a na vodou podemleté železniční trati u Suchdolu nad Odrou způsobily vykolejení mezinárodního rychlíku Sobieski, přičemž bylo zraněno více než 60 lidí. V souvislosti se zhoršující se situací byl ustanoven krizový štáb a došlo k uzavření několika česko-polských a česko-slovenských hraničních přechodů.\n\n8. července voda zcela zaplavila obec Troubky nacházející se při soutoku Moravy s Bečvou. Právě v místě soutoku Moravy s jejími přitoky Bečvou a Moštěnkou došlo k mohutnému rozlivu a velká voda zde zaplavila oblast o ploše 150 km rozkládající se přibližně mezi Citovem, Přerovem a Kroměříží. Téhož dne kulminovaly přítoky Moravy na horním toku. Moravská Sázava v obci Lupěné dosáhla na průtok 208 m/s, Desná v Šumperku 191 m/s a Třebůvka v Lošticích 120 m/s. Svého maxima, tedy 838 m/s, dosáhla v obci Dluhonice také řeka Bečva. Odra v Bohumíně mezitím kulminovala na průtoku 2160 m/s a záplavová vlna se na ní přesunula dál na polské území.\n\nDalšího dne zaplavila voda vylitá z koryta Moravy centrum Olomouce, přičemž řeka zde kulminovala na průtoku 860 m/s, a povodňová vlna postoupila dál na střední Moravu a Kroměřížsko. V Čechách byl povodní, projevující se zejména na Divoké Orlici, postižen Hradec Králové, když voda protrhla hráze a zaplavila nižší polohy města včetně nábřežního centra až po Masarykovo náměstí. Zvednutá hladina řeky Ostravice v Ostravě ohrozila podniky ve Vítkovicích a Nové huti. Na mnoha místech došlo k přerušení telefonního spojení, přívodů pitné vody a energií. Poslanecká sněmovna schválila vyčlenění finanční pomoci zasaženým oblastem ve výši 900 miliónů korun.\nKroměříž byla vodou z Moravy zaplavena 10. července a hladina řeky zde téhož dne kulminovala na 1034 m/s. Dalšího dne pak rozvodněná Morava zaplavila Uherské Hradiště a Otrokovice. Na severu Moravy a ve východních Čechách, kde mezitím velká voda opadla, se evakuovaní lidé začali vracet do svých domovů. Byly nahlášeny případy rabování. 13. července se Morava vylila ve Veselí nad Moravou a v Moravském Písku a dalšího dne ohrožovala Hodonín. 20. července způsobily nové intenzivní dešťové srážky druhou povodňovou vlnu, kvůli níž byl třetí povodňový stupeň opět vyhlášen v okresech Přerov, Zlín, Kroměříž a Uherské Hradiště.\n\nJiž následujícího dne však opadání velké vody dovolilo odvolat třetí stupeň povodňové aktivity v okresech Šumperk a Přerov. 23. července následovalo odvolání stavu povodňového nebezpečí v okresech Olomouc a Kroměříž, 24. v okresech Zlín a Uherské Hradiště a 28. v okresech Hodonín a Brno-venkov. Třetí povodňový stav byl na území České republiky odvolán 29. července, kdy velká voda přestala ohrožovat Břeclav.\n\nLetní záplavy v roce 1997 se neomezily pouze na území České republiky. Záplavová vlna, která se po řece Odře šířila dál na sever zasáhla velmi prudce i slezskou část Polska. V Polsku, kde se kromě rozvodněné Odry z koryt vylily i řeky Bobr a Lužická či Kladská Nisa, je tato katastrofa označována jako \"Powódź tysiąclecia\" čili \"Povodeň tisíciletí\". Postižena povodní byla mimo jiné polská města Kladsko, Ratiboř, Krapkowice, Opolí, Vratislav nebo Hlohov. V Ratiboři dosáhla Odra průtoku 3120 m/s a ve Vratislavi řeka kulminovala na průtoku 3640 m/s. Rozvodněná řeka Odra tvořící na svém dolním toku polsko-německou hranici způsobila obrovské majetkové škody i v Německu. Zaplaveno bylo kupříkladu město Frankfurt nad Odrou.\n\nRozvodněná řeka Morava ničivě zasáhla i Slovensko a Rakousko. Na Slovensku zvedly červencové deště hladiny horských řek především v západních a severních oblastech země. Zpočátku byly nejhůře zasaženými oblastmi Orava a Kysuce, avšak zanedlouho se jako největší hrozba ukázala velká voda na hraničním úseku řeky Moravy a zvedající se voda ve Váhu.\n\nV důsledku červencových povodní došlo k obětem na životech a obrovským škodám. Zahynulo 49 osob, bylo zničeno 2151 domů, dalších 5652 se stalo dlouhodobě neobyvatelnými a strženo bylo 26 mostů. Navíc byl na několik dnů zcela zastaven provoz na klíčových železničních tratích, neboť byly zcela vyřazeny nejdůležitější železniční uzly Moravy, Přerov a Olomouc. Těžce poškozeny byly rozsáhlé části měst Krnov, Ostrava, Opava, Otrokovice, Přerov, Olomouc a další. Celkové škody byly odhadnuty na 63 miliard korun. Pojišťovny v souvislosti se záplavami řešily přibližně 117 000 případů a poškozeným vyplatily 9 miliard korun. Za nejhůře postižené sídlo se považuje obec Troubky, kde během záplav zemřelo 9 lidí a zcela zničeno bylo 150 domů. Zkáze neušly ani sousední obce Bochoř, Citov nebo Vlkoš.\nPovodňová vlna, která se prohnala Polskem, si vyžádala 56 lidských životů a napáchala škody za 3,5 miliardy euro. Vážně postiženým městem byla Vratislav, kde povodňová vlna dosahovala 10 metrů. Řeka měla zatopit okolo 47 000 budov a 4650 km zemědělské půdy a vážně poškodit nebo zničit okolo 2000 km silnic a železničních tratí. Na Slovensku bylo velkou vodou v červenci 1997 postiženo 366 obcí, z ohrožených oblastí muselo být evakuováno přibližně 20 000 obyvatel a celkové škody byly vyčísleny na 2,5 mld. slovenských korun.\n\nPovodeň prokázala mnohá selhání různých státních i soukromých orgánů, organizací a institucí. Chyběly protipovodňové plány, v mnoha podnicích byly porušovány bezpečnostní předpisy, technika byla ve špatném stavu, koryta mnoha řek byla neudržovaná. V prvních dnech zcela selhal výstražný systém, což se nejstrašlivěji projevilo v Troubkách. Jediná státní instituce, která z povodní vyšla s relativně čistým štítem (kromě dobrovolníků) byla armáda, velké uznání a medaili Za zásluhy I. třídy získal za řízení záchranných operací generál Petr Voznica.\n\nPovodeň však měla jeden kladný efekt: přispěla ke vzniku republikového integrovaného záchranného systému, ke stanovení nových protipovodňových řádů a k odstranění řady velkých nedostatků na celém území České republiky, což vedlo k podstatnému zmírnění následků povodní v Čechách o pět let později.\n\n\n"}
{"id": "28932", "url": "https://cs.wikipedia.org/wiki?curid=28932", "title": "Absolutní hvězdná velikost", "text": "Absolutní hvězdná velikost\n\nAbsolutní hvězdná velikost (absolutní jasnost, absolutní magnituda) je veličina určující hvězdnou velikost vztaženou na standardní pozorovací podmínky. Rozlišujeme při tom dva případy.\n\nU hvězd a objektů podobných hvězdám označujeme tuto veličinu symbolem \"M\" a definujeme ji jako hvězdnou velikost, jakou by tato hvězda měla při pozorování ze vzdálenosti 10 parseků čili 32,6 světelných roků. Vztah mezi absolutní hvězdnou velikostí \"M\" a zdánlivou hvězdnou velikostí \"m\" je dán rovnicí\n\nkde \"d\" je vzdálenost hvězdy v parsecích od pozorovatele (od Země).\n\nStejně jako v případě zdánlivých hvězdných velikostí, i u absolutních hvězdných velikostí rozlišujeme různé varianty těchto veličin. Při stanovení na základě vizuálního pozorování nazýváme tuto veličinu \"absolutní vizuální hvězdnou velikostí\" a značíme ji \"M\"; je-li změřena ze snímku pořízeného fotografickou cestou, nazýváme ji \"absolutní fotografickou hvězdnou velikostí\" a značíme \"M\", resp. \"M\" při použití fotografického materiálu s obdobnou citlivostí, jakou má lidské oko (z angl. \"photovisual\"). V současné době při měřeních pomocí přístrojů se nejčastěji stanovují ve třech spektrálních oborech, a to v ultrafialovém oboru při vlnové délce 360 nm (symbol veličiny \"M\"), ve viditelné oblasti při 420 nm (modrá barva, \"M\") a při 540 nm (žlutozelená barva, tzv. vizuální, \"M\"). Pro hvězdy spektrální třídy A0 jsou si všechny tyto veličiny právě (definitoricky) rovny. Současné stanovení těchto tří veličin napovídá o povrchové teplotě dané hvězdy; čím jsou rozdíly \"M\"−\"M\" a \"M\"−\"M\" větší (pozitivnější), tím jsou povrchové teploty daných hvězd nižší a naopak.\n\nAbsolutní hvězdná velikost \"H\" u malých těles sluneční soustavy, jako např. planetek, měsíců planet, komet je definována jako hvězdná velikost, kterou by uvedené těleso mělo při pozorování ze Země ze vzdálenosti právě 1 astronomické jednotky (AU), kdyby současně bylo vzdáleno 1 AU od Slunce a nulové hodnotě úhlu, který svírá směr od zkoumaného tělesa ke Slunci se směrem k pozorovateli (tj. úhel Slunce-těleso-Země, tzv. \"fázový úhel\" φ). V tomto případě závisí vztah mezi takto definovanou absolutní hvězdnou velikostí \"H\" a zdánlivou hvězdnou velikostí \"m\" nejen na vzdálenosti \"d\" pozorovatele od zkoumaného objektu a vzdálenosti \"r\" objektu od Slunce, ale také na optických vlastnostech objektu, především na odrazivosti jeho povrchu (albedu), na struktuře jeho povrchu a na fázovém úhlu φ:\n\nkde \"P\" je empirická funkce, zohledňující závislost nejen na fázovém úhlu φ, ale také na charakteru povrchu.\n\nPodobně jako u hvězd, tak i u malých těles sluneční soustavy závisí hodnota \"H\" na způsobu jejího stanovení a spektrálním oboru, ve kterém se měří.\n\nPoměrně jednodušší je vztah mezi veličinou \"H\" ve vizuálním oboru, albedem \"p\" a průměrem (rozměrem) pozorovaného objektu \"D\":\n\nresp.\n\nZ těchto vztahů lze při znalosti (nebo alespoň odhadu) hodnoty albeda \"p\" stanovit průměr (rozměr) \"D\" zkoumaného tělesa.\n\n"}
{"id": "28936", "url": "https://cs.wikipedia.org/wiki?curid=28936", "title": "Sobotovice", "text": "Sobotovice\n\nSobotovice jsou obec v okrese Brno-venkov v Jihomoravském kraji, v Dyjsko-svrateckém úvalu. Žije zde obyvatel.\n\nObec leží v blízkosti dálnice D52, vybudované zde na zbytcích nedokončené exteritoriální dálnice Vídeň–Vratislav (tzv. \"Hitlerova dálnice\"). Katastrem obce protékají potoky Syrůvka a Šatava, na jejíž březích se rozkládá významný krajinný prvek Sobotovická niva, která je mokřadem s několika vzácnými druhy rostlin i živočichů. Každoročně v měsíci srpnu pořádá obec tradiční krojové Vavřinecké hody.\n\nJedná se o vinařskou obec ve Velkopavlovické vinařské podoblasti (viniční tratě Stará hora, Na hřebíku, Zahrádka u Bratčic, Za humny, Za vinohrady).\n\nOblast Sobotovic byla osídlena již v pravěku, přičemž nejstarší doklady pocházejí z mladší doby kamenné.\n\nPrvní zmínka o obci je v listině, kterou král Přemysl Otakar II. potvrdil výměnu Sobotovic za Sebranice mezi prvním známým vlastníkem Sobotovic Bohušem a břevnovským opatem Martinem z 23. března 1258, čímž se Sobotovice staly součástí panství rajhradského kláštera, k němuž patřily až do 19. století. V čele obecní správy Sobotovic stáli do roku 1849 vrchností jmenovaný rychtář a dva až tři konšelé.\n\nV minulosti v obci fungovaly i dva vodní mlýny. Podle staršího z nich, zmiňovaného již ve 14. století a zrušeného roku 1887, nacházejícího se u silnice vedoucí do sousední obce Ledce, je pojmenována i bývalá sobotovická místní část „Na Podhrázském“ (dříve zvaná „V Podhrázském“), která kolem něj vznikala po jeho zrušení. Poblíž bývalého druhého mlýna, zvaného „Srncův“ a pracujícího do roku 1951, jehož areál koupil před první světovou válkou Ondřej Srnec a dodnes je ve vlastnictví rodiny Srncových, jsou ve vegetaci stále patrné zachované zbytky původního mlýnského náhonu včetně vyschlého koryta, přivádějícího původně vodu z potoka Syrůvky.\n\nSobotovice byly těžce postiženy třicetiletou válkou, v jejímž důsledku zůstalo roku 1656 obydleno jen devět domů, přestože začátkem 17. století měly 31 domů. Pohromou pro Sobotovice byly i přesuny rusko-rakouských a francouzských vojsk v období napoleonských válek. Obec byla těžce postižena při požáru, který v ní vypukl 28. července 1811. Další ničivé požáry vypukly v Sobotovicích také v letech 1848, 1872 a 1881. V 19. století opakovaně postihla Sobotovice epidemie cholery.\n\nI přes tyto pohromy se vesnice v tomto období rozvíjela. Roku 1875 byla v Sobotovicích zřízena zpočátku jednotřídní škola, kterou navštěvovaly i děti ze sousedních Ledec. Ta byla roku 1897 rozšířena na dvojtřídní školu. Roku 1884 byla postavena budova obecního úřadu. Roku 1897 byl založen pravděpodobně první sobotovický spolek, jímž byl čtenářsko-pěvecký spolek „Havlíček“. Po jeho zániku jej roku 1905 nahradil odbor Národní jednoty. 17. února 1906 byl v obci založen spolek dobrovolných hasičů. Roku 1913 byla v obci postavena hasičská zbrojnice. 3. srpna 1913 se v obci konala ustavující schůze místního Sokola, jehož činnost byla po roku 1915 v souvislosti s vypuknutím první světové války zcela zastavena a obnovena po vzniku Československé republiky roku 1918.\n\nRoku 1926 byla v obci postavena budova sokolovny. Roku 1927 byla obec elektrifikována připojením na síť západomoravských elektráren. Elektrifikace byla pak dokončena roku 1939 zavedením elektřiny do domů v osadě Podhrázský mlýn. Roku 1928 navštívil obec první československý prezident Tomáš Garrigue Masaryk. Teprve roku 1937 byla postavena silnice do Ledec, o jejíž vybudování si však obec zažádala již roku 1919.\n\nPo Mnichovu se Sobotovice rázem staly pohraniční obcí a v jejím katastru se nacházela celnice. Východní nezastavěná část tehdejšího katastru obce počínaje tzv. „císařskou silnicí“, zahrnující pozemky o rozloze 4503 arů, však byla přes protesty obce připojena k nacistickému Německu, v jejímž rámci se stejně jako sousední obec Ledce později stala součástí Dolnodunajské župy. Roku 1939 se v katastru obce začala budovat německá exteritoriální dálnice Vídeň–Vratislav. Během druhé světové války byly v obci usídleny čtyři rodiny původně rumunských Němců. 8. října 1941 došlo k rozpuštění Sokola. Někteří z jeho členů byli odvlečeni do koncentračních táborů. Počátkem dubna 1945 se k Sobotovicím přiblížila fronta. 18. dubna 1945 byla obec dobyta Rudou armádou, jejíž vojáci se zde pak až do svého odchodu chovali dost divoce a nezdvořile.\n\nZačátkem 60. let 20. století byla část Sobotovické nivy odvodněna, tok Šatavy prohlouben a zregulován, což zde vedlo k poklesu hladiny spodních vod, v jehož důsledku došlo k výraznému úbytku zdejších hodnotných mokřadních společenstev, která byla nahrazena loukami. Katastr obce měl původně výměru 4,7 km². K 1. říjnu 1971 vstoupila v patnost nová katastrální hranice Sobotovic stanovená při technickohospodářském mapování a hranice Sobotovic má od té doby současný průběh. K 1. červenci 1980 byl sobotovický místní národní výbor, spolu s ledeckým a bratčickým, integrován do společného místního národního výboru v Syrovicích, v němž měly Sobotovice 13 zástupců, Ledce 14, Bratčice 21, a Syrovice 24. Od roku 1981 navštěvují děti ze Sobotovic základní školu v Syrovicích.\n\nZa sametové revoluce se v listopadu 1989 dostavili na MNV v Syrovicích zástupci Občanského fóra a přednesli zde požadavky na dezintegraci přidružených obcí. K 1. březnu 1990 opětovně vznikl v Sobotovicích samostatný místní národní výbor, přeměněný v den komunálních voleb 24. listopadu 1990 v obecní úřad. Od roku 1990 také vydává obec vždy koncem roku obecní zpravodaj. V 90. letech 20. století probíhaly v obci opravy a úpravy, byla provedena plynofikace, dokončena povrchová kanalizace, zaveden vodovod, zřízena dětská poradna, opraven památník padlých na návsi, provedena rekonstrukce mostu přes potok Syrůvku.\n\nV polovině 90. let 20. století byly zbytky rozestavěné exteritoriální dálnice využity pro novou dálnici D52. Před stavbou D52 se na vyvýšené části tělesa původní dálnice vyskytovala hustá vegetace, kterou těleso původní dálnice začalo zarůstat již v dobách komunismu. Stěny jednoho z nedokončených mostů nacházejícího se nad silnicí spojující Sobotovice se sousedními obcemi Bratčice a Syrovice byly při stavbě nové komunikace využity pro nový most.\n\nV obci působí sbor dobrovolných hasičů, tělocvičná jednota Sokol, hospoda, prodejna se smíšeným zbožím a zemědělské družstvo. Nejvýznamnější firmou v obci byla firma ELKERN K.S., zabývající se výrobou transformátorů. Firma sídlila v budově bývalé základní školy.\n\nBývalá dvojtřídka byla zrušená v roce roku 1981, žáci zde navštěvovali 1. – 4. třídu, od 5. třídy navštěvovali základní školu v Židlochovicích. V současné době navštěvují žáci prvního stupně základní školu v Syrovicích, žáci druhého stupně základní školu v Židlochovicích. Nyní v budově bývalé základní školy vznikla mateřská školka a nová prodejna se smíšeným zbožím.\n\nPo po dobu přibližně deseti let měla v Sobotovicích pobočku stavební firma IPOS CZ, která zde na přelomu tisíciletí budovala obecní vodovod, dále byl vybrán a zrealizován její projekt na cyklostezku vedoucí do Ledec, firma se také podílela se na budování kanalizace.\n\nV prvních letech 21. století zastupitelstvo obce ve spolupráci s městským úřadem Židlochovice,do jehož rozšířené působnosti obec spadá, vypracovalo projekt, který má za cíl revitalizaci Sobotovické nivy. Mezi další projekty obce patří například obnova zdejšího hřiště.\n\n\n\n"}
{"id": "28937", "url": "https://cs.wikipedia.org/wiki?curid=28937", "title": "Slavická lípa", "text": "Slavická lípa\n\nSlavická lípa je památný strom ve vsi Slavice severně od Stříbra. Lípa malolistá (\"Tilia cordata\") roste západně od kaple Panny Marie na severním konci vesnice v nadmořské výšce 520 m při silnici č. 202 na Horní Kozolupy. Obvod jejího kmene měří 382 cm a koruna stromu dosahuje do výšky 18 m (měření 2003). Chráněna je od roku 1981 pro svůj vzrůst a jako součást památky.\n\n"}
{"id": "28938", "url": "https://cs.wikipedia.org/wiki?curid=28938", "title": "Lípy na samotě U Silnice", "text": "Lípy na samotě U Silnice\n\nLípy na samotě U Silnice jsou památné stromy na samotě U Silnice (též Silniční domky) západně od Horních Kozolup. Dvojice lip malolistých (\"Tilia cordata\") roste v nadmořské výšce 530 m. Obvody jejich kmenů měří 305 a 380 cm (měření 2003). Lípy jsou chráněny od roku 1983 pro svůj vzrůst a jako krajinné dominanty\n\n\n"}
{"id": "28939", "url": "https://cs.wikipedia.org/wiki?curid=28939", "title": "Aigis", "text": "Aigis\n\nAigis (řecky \"αιγίς\" znamená „kozina“, „kozí kůže“), též v latinské podobě aegis, je ve starořecké mytologii štít, lemovaný hady a s gorgoneiem (hlavou Gorgony Medúsy) uprostřed, který vlastnil bůh Zeus a který později půjčoval svým dětem Athéně a Apollónovi.\n\nPodání o původu aigidy se různí. Podle Homéra štít pro Dia ukul Héfaistos, podle římského astronoma a básníka Hygina si jej zhotovil sám Zeus z kůže své kojné, kozy Amaltheie, a pod jeho ochranou pak bojoval s Giganty.\n\nSlova aigis se později hojně užívalo ve významu „záštita“, „ochrana“. Odtud též pojmenování bojového systému Aegis Námořnictva Spojených států.\n\n"}
{"id": "28942", "url": "https://cs.wikipedia.org/wiki?curid=28942", "title": "Lípy u Tabákového mlýna", "text": "Lípy u Tabákového mlýna\n\nLípy u Tabákového mlýna jsou památné stromy v katastrálním území Výškov u Chodové Plané městyse Chodová Planá, asi 4 kilometry severozápadně od Chodové Plané. Dvě lípy – malolistá (\"Tilia cordata\") a velkolistá (\"Tilia platyphyllos\") – rostou vlevo u vjezdu do Tabákového mlýna na pravém břehu v údolí Kosího potoka pod Lazurovým vrchem v nadmořské výšce 550 m. Jejich kmeny mají obvod 454 a 416 cm, koruny široké 25,5 a 30 m dosahují do výšky 29 a 33 m (měření 1993). Lípy jsou chráněny od roku 1983 pro svůj vzrůst a jako součást památky.\n\n"}
{"id": "28943", "url": "https://cs.wikipedia.org/wiki?curid=28943", "title": "Pijavka (rybník)", "text": "Pijavka (rybník)\n\nPijavka je malý rybník u silnice spojující Staré Sedliště a Tisovou.\n\nRybník byl vybudován na přítoku Hlinovského potoka mezi Andělským a Bezděkovským rybníkem.\n"}
{"id": "28944", "url": "https://cs.wikipedia.org/wiki?curid=28944", "title": "Pijavka", "text": "Pijavka\n\nPijavka je označení pro několik rodů pijavic, tedy bezobratlých z kmene kroužkovci:\n\n"}
{"id": "28947", "url": "https://cs.wikipedia.org/wiki?curid=28947", "title": "Lípa Na Farském", "text": "Lípa Na Farském\n\nLípa Na Farském je památný strom u Starého Sedliště jihovýchodně od Tachova. Dožívající lípa velkolistá (\"Tilia platyphyllos\") roste u kapličky při cestě do Nového Sedliště v nadmořské výšce 510 m, přibližně 200 m jižně od hřbitova u fary. Obvod jejího kmene měří 450 cm a výška stromu je 17 m (měření 1986). Lípa je chráněna od roku 1987 pro svůj věk a jako krajinná dominanta.\n\n\n"}
{"id": "28949", "url": "https://cs.wikipedia.org/wiki?curid=28949", "title": "Formule 1 v roce 2001", "text": "Formule 1 v roce 2001\n\nHned v úvodní Velké ceně Austrálie všech 11 týmu představilo nové vozy a na startu se objevili i čtyři nováčci: Enrique Bernoldi, Fernando Alonso, Juan Pablo Montoya a Kimi Räikkönen.\n\nV Melbourne sezóna začala tragicky. Hned v úvodu závodu, v místě, které se nazývá Sports Center, došlo ke kolizi Ralfa Schumachera s Jacquesem Villeneuvem a utržený závěs s pneumatikou zasáhl traťového komisaře a na místě ho usmrtil. První vítězství Michaela Schumachera v nové sezóně se proto obešlo bez bouřlivých oslav. Tým Ferrari si vše vynahradil o dva týdny později v Malajsii, kde Schumachera na stupně vítězů doprovodil stájový kolega Barrichello. Na trati v Sepangu došlo k hromadné kolizi čtyř vozů poté, co z vozu Oliviera Panise unikl olej.\n\nV brazilské grand prix našly rudé vozy přemožitele v podobě McLarenu pilotovaného Skotem Davidem Coulthardem. Podobná situace vznikla na okruhu Dina a Enza Ferrariho v Imole, kde na první vítězství v kariéře dosáhl Ralf Schumacher na voze Williams.\n\nMika Häkkinen daroval v posledním kole vítězství svému pronásledovateli, Michaelu Schumacherovi, když motor Mercedes v jeho voze nevydržel pekelné tempo a zadřel se. Síla stříbrných šípů se naplno projevila v následujícím závodě v Rakousku. I když Häkkinen odstoupil hned ve třetím kole, Coulthard dokázal porazit zbytek startovního pole.\n\nFerrari zcela ovládlo závod pořádaný v ulicích Monte Carla a na stupně vítězů je doprovodil i bývalý pilot Ferrari Eddie Irvine. Následující závody jsou rodinnou záležitostí bratrů Schumacherů. Zatímco Michael zvítězil na Nürburgringu, ve Francii, Maďarsku a Belgii, mladší Ralf dominoval v Montrealu a doma v Německu. Jejich vítězné tažení přerušil pouze Häkkinen v Británii. Michael Schumacher a stáj Ferrari si titul zajistili již pět závodů před koncem sezóny.\n\nLuciano Burti, po hrůzostrašné nehodě při Grand Prix Německa, kdy jeho monopost létal vzduchem, znovu nezvládl vůz a havaroval v rychlosti přes 300 km/h při GP Belgie. Na poslední tři velké ceny ho v kokpitu nahradil Tomáš Enge a stal se tak prvním Čechem ve Formuli 1.\n\nZávod v Monze a i následující v Indianapolis je poznamenán událostmi v USA, kde došlo k teroristickým akcím v New Yorku. Další rána osudu zasáhla dvojnásobného mistra série Indycar a bývalého pilota Formule 1, Alessandra Zanardiho, který při havárii na okruhu Lawtzering přišel o obě nohy. Pod tíhou všech těchto událostí ze světa velkých cen mizí dvojnásobný mistr světa Mika Häkkinen a Indianapolis je místem jeho posledního vítězství.\n\nBoduje prvních 6 jezdců podle klíče:\n\n\n\n\n\n\n"}
{"id": "28950", "url": "https://cs.wikipedia.org/wiki?curid=28950", "title": "Alej u minerálního pramene", "text": "Alej u minerálního pramene\n\nAlej u minerálního pramene (též Dlouhá alej či Knížecí alej) je chráněné stromořadí v Tachově. Alej, kterou nechal v roce 1791 vysázet kníže Windischgrätz a později byla významným promenádním místem Tachova, vede východním směrem od Třídy Míru podél řeky Mže, nejprve na pravém, za mostem po levém břehu, až k Windischgrätzově prameni. Celá alej roste v nadmořské výšce 471 m.\n\nOboustranné stromořadí je v současnosti tvořeno přibližně 200 stromy o staří 150–200 let, mezi kterými převažuje lípa velkolistá (\"Tilia platyphyllos\") a malolistá (\"Tilia cordata\"), jírovec maďal (\"Aesculus hippocastanum\") a javor klen (\"Acer pseudoplatanus\"), mezi dalšími zastoupenými druhy jsou Jilm horský (\"Ulmus glabra\"), topol černý (\"Populus nigra\"), olše lepkavá (\"Alnus glutinosa\") a javor mléč (\"Acer platanoides\"). Obvody kmenů měří od 64 do 310 cm, koruny stromů dosahují do výšky 14 až 22 m (měření 1986). Alej je chráněna od roku 1986 jako krajinná dominanta.\n\nAlejí s novým asfaltovým povrchem vede cyklotrasa číslo 2200 .\n\nV roce 1853 byl na východním konci aleje objeven minerální pramen, po dohodě majitelů panství s klášterem v Teplé byl záhy zasypán, ale vyrazil na dalším místě, kde již zůstal zachován. V současnosti je pramen čerpán přes den s výjimkou zimního období, je zdravotně nezávadný (každoročně kontrolováno) se zvýšeným obsahem železa. V blízkosti je vybudován altán, druhý stojí na okraji aleje za mostem.\n\nPramen minerálky vyvěrá v údolní nivě, zvané dříve “AU”. Je zachycen ve zděné studni a při měření 1975 měl 1 925 mg CO2 a přes 1 200 mg pevných látek v litru, pH 5,0 a teplotu 8,70 °C, vydatnost 10 lt/min. Již v minulosti by oblíbeným promenádním místem. Pramen, který byl údajně za finanční odstupné a na základě smlouvy mezi Alfrédem Windischgrätzem a opatem kláštera v Teplé zasypán, znovu objevil r.1781 vrchnostenský úředník Josef Serafín Schönfeldem a nechal jej vyčistit. Na náklady knížete Alfréda II. zde byla roku 1844 vystavena restaurace “ALLEEWIRSTHAUS“. Ve stejném období byla realizována výstavba altánu nad pramenem. Před válkou se z minerální vody vyráběl speciální likér SAUERBRUNNLIQUERE. V roce 1945 byla minerálka dána pod národní správu a do r. 1948 ji využívala firma “ERST WAGNER“ – výroba sodových vod a limonád. V letech 1990 až do června 2004 byl pramen minerálky uzavřen z důvodu výskytu vyšších hodnot sledovaných látek. V roce 2004 byli provedeny sanační práce a minerální voda je opět nezávadná.\n\n"}
{"id": "28951", "url": "https://cs.wikipedia.org/wiki?curid=28951", "title": "Led Zeppelin", "text": "Led Zeppelin\n\nLed Zeppelin byla anglická rocková skupina, která se stala jednou z nejvýznamnějších, nejúspěšnějších a nejvlivnějších v historii rockové hudby. V roce 1968 ji pod názvem \"The New Yardbirds\" založil kytarista Jimmy Page. Sestavu tvořil zpěvák Robert Plant, hráč na bicí nástroje John Bonham a hráč na basovou kytaru John Paul Jones. Skupina čerpala vliv z více hudebních zdrojů a žánrů. Díky stylu jejich hudby, který se zakládal na tvrdém blues rockovém kytarovém zvuku, se skupina Led Zeppelin obecně považuje za předchůdce heavy metalu a jednoho ze zakladatelů hard rocku. Led Zeppelin ve Spojeném království nepreferovali ze svých alb vydávání singlů, ale konceptem jejich hudební produkce byla orientace na ucelená rocková alba.\n\nI přes více než třicet let po rozpadu skupiny v důsledku smrti Johna Bonhama v roce 1980 se skupina Led Zeppelin vzhledem k uměleckým a komerčním úspěchům obecně považuje za vlivnou. Nachází se na seznamu nejprodávanějších hudebních umělců na světě a v USA je na čtvrtém místě seznamu nejprodávanějších hudebních umělců všech dob. Podle některých zdrojů skupina na celém světě prodala více než 200 milionů hudebních nosičů, zatímco jiné zdroje uvádějí prodej 300 milionů nosičů. Podle Asociace amerického hudebního průmyslu se jich pouze ve Spojených státech prodalo 111 milionů.\n\nVšechna původní alba skupiny Led Zeppelin se dostala do žebříčku Top 10 Billboard 200 a šest z nich se dostalo na jeho první místo. Časopis Rolling Stone označil kapelu Led Zeppelin za „nejtvrdší skupinu všech dob“, za „největší kapelu 70. let“ a za „nesporně nejstabilnější kapelu rockové historie“. V žebříčku 500 nejlepších alb všech dob, který v roce 2003 vydal časopis Rolling Stone, má skupina Led Zeppelin pět titulů. Podle vyjádření Rock and rollové síně slávy je význam skupiny Led Zeppelin v 70. letech srovnatelný s významem skupiny The Beatles v předešlém desetiletí.\n\nPo smrti bubeníka Johna Bonhama, který byl podle ostatních členů nenahraditelný, ukončila skupina v roce 1980 svoji činnost, ale i přesto se později účastnili některých akcí, jako např. v roce 1985 Live Aid na stadionu J.F.K. stadium ve Philadelphii. V roce 2007 zbývající hudebníci uspořádali jediný koncert, který měl být podle jejich vlastních slov posledním.\n\nV roce 1966 se londýnský studiové kytarista Jimmy Page stal členem skupiny The Yardbirds. V této kapele ovlivněné blues nahradil baskytaristu Paula Samwella-Smithe. Ve velmi krátkém čase se v její sestavě stal spolu s Jeffem Beckem druhým hráčem na sólovou kytaru. Netrvalo dlouho a Page následoval Jeffa Becka, který od Yardbirds odešel v říjnu roku 1966. Byl unavený od neustálého koncertování a nahrávání a rozhodl se s tím skončit. Měl v plánu vytvořit superskupinu, kterou by kromě něj a Becka tvořili Keith Moon (bicí nástroje) a John Entwistle (basová kytara) z The Who. Počítal s tím, že zpívat v projektu by mohl Steve Winwood nebo Steve Marriott. Superskupina nakonec nevznikla. V roce 1966 spolu Page, Beck a Moon nahráli kompozici \"Beck's Bolero\", na níž s nimi spolupracoval baskytarista a hráč na klávesové nástroje John Paul Jones.\n\nPoslední koncert The Yardbirds se konal v univerzitním kampusu v Lutonu v červenci 1968. Skupina měla stále ambice koncertovat ve Skandinávii a tak bubeník Jim McCarty a zpěvák Keith Relf potvrdili, že Page a baskytarista Chris Dreja mohou používat název \"The Yardbirds\". Page s Drejem spolu začali skládat novou sestavu. Jako zpěvák byl osloven Terry Reid, ale jejich žádost odmítl a dal jim tip na Roberta Planta, který předtím účinkoval s kapelami Band of Joy a Hobbstweedle. Plant nabídku přijal a jako hráče na bicí doporučil svého kolegu z Band of Joy Johna Bonhama. Jones reagoval na účinkování ve skupině na popud manželky někdy v době kdy od kapely odešel Dreja, který se rozhodl věnovat kariéře profesionálního fotografa. Dreja je autorem fotografie, kterou později kapela použila na druhou stranu obalu jejich debutového alba. Jones byl Pagovi známý jako jeden z kolegů, studiových hudebníků, proto neměl problém souhlasit s tím aby se stal dalším, finálním členem, který uzavřel sestavu vznikající hudební skupiny.\n\nČtveřice hudebníků spolu poprvé hrála v místnosti pod nahrávacím studiem na londýnské Gerrard Street. Page říkal, že zkusili zahrát \"Train Kept A-Rollin'\", skladbu, která byla původně ve stylu jump blues. Zpopularizoval ji Johnny Burnette ve verzi rockabilly, kterou hrávali na koncertech i The Yardbirds. Jones na to poznamenává, že \"jakmile ji slyšel hrát v Bonhamově podání, bylo mu jasné, že jejich společné účinkování musí fungovat\". Ještě před odjezdem do Skandinávie se skupina stala součástí týmu, který pro P. J. Probyho nahrával album \"Three Week Hero\". Skladba z alba, \"Jim 's Blues\", s Plantem, který hrál na harmoniku, je prvním zvukovým záznamem, ve kterém účinkují všichni čtyři budoucí členové Led Zeppelin společně.\n\nSedm koncertů skandinávského turné skupina absolvovala pod názvem \"The New Yardbirds\". Poprvé spolu vystoupili 7. září 1968 na koncertním pódiu Gladsaxe Teen Clubs v Dánsku. Později v témže měsíci spolu začali nahrávat své první společné album, které bylo založeno na koncertním playlistu. Album, jehož náklad uhradil Page, bylo hotové za devět dní. Po skončení nahrávání je Dreja požádal, aby si změnili jméno. Argumentoval, že jako Yardbirds měli povoleno vystupovat pouze na skandinávském turné. Jedna z verzí jako vznikl nový název kapely byla, že budoucnost původního záměru založit superskupinu Page a Becka, komentovali Moon a Entwistle, že skončí katastrofálním pádem jako když se na zem sveze velký balón: \"lead balloon\". Slůvko \"lead\" na návrh manažera, Petra Granta, zkrátili na \"led\". Nechtěli aby znělo jako \"LEED\", což znamená \"zármutek\". Slovo \"balloon\" bylo změněno na \"zeppelin\" – slovo, které, jak se vyjádřil novinář Keith Shadwick, mělo \"vyjádřit dokonalou souhru síly a lehkosti, výbušnosti a grácií Pagovy mysli\". V listopadu roku 1968 Grant skupině zajistil s vydavatelstvím Atlantic Records kontrakt na 143 tisíc dolarů, což byla tehdy v tomto žánru nejvyšší obchodní dohoda pro nově vzniklou hudební skupinu. Atlantic bylo vydavatelství s katalogem bluesové, jazzové a soulové hudby, ale koncem 60. let začalo mít zájem o hudebníky hrajících progresivní rock. Se skupinou Led Zeppelin byla smlouva exekutivou podepsána, aniž se na ni její členové šli podívat.\n\nSkupina začala své první koncertní turné ve Spojeném království 4. října 1968. Lístky na koncert byly prodávány ještě na New Yardbirds. Jako Led Zeppelin vystoupily 25. října na pódiu University of Surrey v Guildfordu. Hlavní postavou běhm organizování a koncertním životě kapely byl Richard Cole. Koncem roku 1968 Cole skupině zařídil jejich první šňůru, která pokračovala i v následujícím roce. Začali v Denveru 26. prosince 1968, pak pokračovali západním pobřežím, později se přesunuly do Kalifornie, kde vystoupili v Los Angeles a v San Franciscu. Jejich debut, album \" Led Zeppelin\", vyšlo v USA 12. ledna 1969 a dostalo se tam na desátou příčku žebříčku \"Billboardu\". Poté vyšlo ve Spojeném království a 31. března se tam dostalo v žebříčcích 6. místo. Podle vyjádření hudebního kritika Allmusic, Stevena Erlewina, toto album svými kytarovými riffy, krátkými rytmy, psychedelickým blues, směsí jazzových vlivů a prvků anglické lidové hudby může být považováno za průlomové dílo hudebního vývoje k hard rocku a heavy metalu. \n\nV prvním roce existence kapela absolvovala čtyři americká, čtyři britská koncertní turné a vydali své druhé studiové album, \"Led Zeppelin II\". Nahrávali ho na cestách ve více severoamerických hudebních studiích. Komerční úspěch tohoto projektu převýšil to, co dosáhly vydáním debutového alba. Dvojka se dostala na první místo ve Spojených státech i ve Spojeném království. Album na svého předchůdce navazovalo v rozvoji blues-rockového hudebního stylu, mělo zvuk který byl \"heavy and hard, brutal and direct\" a mělo vliv i na další hudebníky, kteří se ho snažili napodobit. Steve Waksman poznamenává, že \"Led Zeppelin II\" bylo \"hudební startovní čárou heavy metalu\". Skupina album považovala za celistvé nedělitelné dílo, které mělo být zážitkem při kompletním poslechu a byla proti úpravě stávajících nahrávek tak, aby je bylo možné vydávat jako singly. Grant měl také za to, aby se album udrželo celé, speciálně ve Spojeném království, kde nebyla rádia a televizní stanice výrazněji orientované na rockovou muziku. Hlavně ve Spojených státech i přes nesouhlas kapely některé nahrávky alba vyšly i na singlech. Singl skladby \"Whole Lotta Love\", který vyšel v USA, dosáhl prodejem přes milión kopií v lednu roku 1970 čtvrtou pozici žebříčku Billboardu a upevnil kapele popularitu na tomto hudebním trhu. Skupina se také vyhýbala účinkování v televizi. Vyjadřovali se k tomu, že preferují, aby je jejich fanoušci slyšeli a viděli na jejich koncertech živě.\n\nV roce 1970 se Page a Plant uchýlili na venkovskou usedlost Bron-Yr-Aur, která se nachází ve Walesu. Jejich cílem bylo začít pracovat na třetím studiovém albu \"Led Zeppelin III\". Výsledkem byla o mnoho akustičtější hudba, která přebírala prvky anglického folklóru a keltské hudby. Publikum bylo zaskočeno rozdílem oproti předešlým albům, na kterých zněla elektrická hudební aranžmá a spolu s hudební kritikou na album reagovalo různorodě. Některé reakce publikované v tisku byly protichůdné. V obou žebříčcích: v USA i Spojeném království se album dostalo na vrchol, ale udrželo se na něm nejkratší dobu ve srovnání s pěti prvními alby, které na začátku kariéry kapela Led Zeppelin vydala. První nahrávka kolekce písní, \"Immigrant Song\", vyšla i přes výhrady členů skupiny v listopadu roku 1970 na singlu v USA, kde se v žebříčku \"Billboardu\" dostala do první desítky.\n\nV průběhu 70. let 20. století kapela Led Zeppelin dosahovala mety komerčního úspěchu a uznání hudební kritiky na takové úrovni, která jí dávala příznak nejvlivnější hudební formace své doby. I jejich image se měnila. Členové skupiny začali nosit komplikované, okázalé oblečení, a to hlavně Page, který svou okázalost zvýrazňoval třpytivými aplikacemi v oděvech. Jejich hudební show se zdokonalovaly i po vizuální stránce. Pro osvětlení scény využívali efekty laserových světel, profesionálních osvětlovacích systémů a zrcadlové koule. Skupina cestovala vlastní leteckou společností letadlem Boeing 720, které mělo přezdívku \"The Starship\". Měli pronajaté celé hotelové bloky, jakým byl například Continental Hyatt House v Los Angeles, označovaný také jako \"Riot House\" (\"Dům výtržností\"). Led Zeppelin byli pověstní svým řáděním: známá byla historka o tom, jak Bonham brázdil na motocyklu pronajatým patrem Riot House, nebo demolice pokoje v hotelu Hilton, v hlavním městě Japonska v Tokiu, za kterou si od vedení společnosti vysloužily doživotní zákaz vstupu. Ačkoliv měla skupina Led Zeppelin reputaci, která je popisovala jako ty, co demolují zařízení hotelových pokojů a vyhazují televizory z oken, někteří její členové naznačují, že tyto příběhy jsou přehnané. Hudební žurnalista Chris Welch říká, že s Led Zeppelin absolvoval turné a slyšel o nich všelijaké mýty o destrukčním a oplzlém chování, ale \"on o nich absolutně nic neví\".\n\n4. listopadu 1971 vyšlo skupině Led Zeppelin jejich čtvrté album. Jako odpověď na reakce kritiků po vydání \"Led Zeppelin III\" se rozhodli vydat album bez názvu. Obecně je tento hudební projekt známý jako \"Led Zeppelin IV\", \"Untitled\", \"IV\", ale i pro čtyři symboly, které jsou na obalu nahrávky i \"Four Symbols\", \"Zoso\" nebo \"Runes\". Kromě toho, že na obalu není název, nenajdeme na jeho původní verzi ani název kapely. Skupina si jednoduše přála, aby zůstali v anonymitě a neprodávali svůj projekt v \"krabici s potiskem\". Jeho 37 milionů prodaných nosičů dalo albu \"Led Zeppelin IV\" výsadu dostat se na historický Seznam nejprodávanějších hudebních alb na světě. Masivní popularita tohoto díla upevnila skupině Led Zeppelin status \"superstar 70. let 20. století\". Do roku 2006 se z tohoto hudebního nosiče prodalo jen v USA 23 milionů kusů. Nahrávka \"Stairway to Heaven\", která nikdy nevyšla jako singl, je v některých zdrojích označována nejžádanější a nahranější song v rozhlasových stanicích hrajících album-oriented rock (AOR). V zimě roku 1971 po vydání alba, následovalo koncertní turné skupiny Led Zeppelin po Spojeném království, které až do začátku roku 1973 v sérii pokračovalo od Austrálie, Asie, přes Severní Ameriku, Japonsko zpět do Spojeného království.\n\nNásledující páté album \"Houses of the Holy\" vyšlo v březnu roku 1973. Vyznačovalo se experimentováním s hudbou, využitím syntezátorů a melotronu. Jeho obal, na kterém převažovala oranžová barva, navrhlo londýnské designérské studio Hipgnosis. Vyobrazuje nahé dětské postavy, které se plazí a šplhají po čedičovém povrchu severoirského přírodního útvaru Giant's Causeway. Přestože nahé postavy nejsou vyobrazeny zepředu, byl tento obal považován za kontroverzní. Podobně jako u čtvrtého obalu alba i u tohoto designu chybí jeho název a název skupiny.\n\n\"Houses of the Holy\" bylo na vrcholech žebříčků zemí po celém světě. Koncertní turné, které ho následovalo po Severní Americe, lámalo rekordy návštěvnosti. Plnilo diváky koncertní sály a stadiony. Na Floridě, na stadionu Tampa Stadium, hráli Led Zeppelin před 56 800 návštěvníky, čímž prolomili americký rekord skupiny The Beatles z roku 1965. Jen za toto jedno vystoupení měli Led Zeppelin zisk 309 000 dolarů. V New Yorku třikrát vyprodali Madison Square Garden. Z tohoto vystoupení vzniklo video, ale jeho vydání bylo pro svou teatrálnost odloženo až do roku 1976 pod titulem \"The Song Remains the Same\". Peněžní obnos z posledního večerního koncertu této série, 180 tisíc dolarů, byl z hotelového trezoru hotelu Drake ukraden.\nV roce 1974 skupina Led Zeppelin přerušila koncertování a založila svou vlastní hudební značku, nazvanou po jedné jejich nevydané písni Swan Song. Logo značky je inspirováno kresbou \"Evening: Fall of Day\" (1869) od Williama Rimmera. Je na ní zobrazen řecký bůh Apolón. Toto logo se nachází také na více suvenýrech souvisejících s kapelou, nejčastěji na tričkách. Hudební značka měla být používána k vydávání jejich vlastních projektů, ale měli smlouvy i s dalšími hudebníky, jako Bad Company, Pretty Things a Maggie Bell. Značka Swan Song měla úspěch v období existence skupiny Led Zeppelin a ani ne tři roky po jejím rozpadu zanikla.\n\nV roce 1975 vyšlo kapele Led Zeppelin dvojalbum, \"Physical Graffiti\". Byl to jejich první hudební projekt, který vydali pod značkou Swan Song. Skládá se z patnácti nahrávek, z nichž osm nahráli v roce 1974 v Headley Grange a sedm dalších vzniklo v dřívějších dobách. Podle kritiky v časopise \"Rolling Stone\" je \"Physical Graffiti\" výsledkem snahy skupiny Led Zeppelin o prezentaci jejich uměleckých ambicí. Podle jejich vyjádření jim dává právo být v konkurenci spolu s The Rolling Stones a s The Who mít titul nejlepší rockové skupiny světa (\"The World Best Rock Band\"). Album bylo hudební kritikou masivně uznáno, ale mělo také výrazný komerční úspěch. Krátce po vydání P\"hysical Graffiti\" se i všechny jejich předchozí alba v prodejních žebříčcích dostaly mezi prvních 200. Souběžně s vydáním následovalo koncertní turné skupiny po USA, na kterém se využily moderní komplikované postupy pro interpretaci zvuku a speciální světelné efekty. V květnu roku 1975 kapela Led Zeppelin v Londýně pětkrát vyprodala v té době největší sál Spojeného království, Earls Court Arena.\n\nPoté, co měla skupina Led Zeppelin v roce 1975 úspěšné koncerty v Earls Court, rozhodla se dát si krátkou pauzu a na podzim pokračovat v turné v Americe. Plánovali začít dvěma koncerty pod otevřeným nebem v San Francisku. V srpnu roku 1975 byli na řeckém Rhodosu Plant a jeho manželka Maureen účastníky vážné dopravní nehody. Plant ji přežil se zlomeným kotníkem, vážně zraněná zůstala Mureen, která přežila i díky včas podané transfuzi krve. Plant nebyl schopen koncertovat a zotavoval se v srpnu a září na Normanských ostrovech na Jersey. Přestávku tam s ním strávili i Bonham a Page. Pak se kapela přemístila na Malibu. Během celé této vynucené přestávky dala dohromady většinu materiálu, který vyšel na jejich albu \"Presence\". V této době byli Led Zeppelin světovou rockovou atrakcí číslo jedna, která svým ziskem překonávala většinu kapel své doby včetně Rolling Stones. \"Presence\", album které vyšlo v březnu roku 1975, bylo poznamenáno změnou hudebního zvuku skupiny Led Zeppelin na mnohem přímočařejší, improvizace na kytarovém základě, které unikaly od přednesu akustických balad a složitých kompozici jejich předchozích alb. I když to bylo platinové album, setkalo se \"Presence\" se smíšenou odezvou od hudebních publicistů, ale i ze strany fanoušků kapely. Někteří kritici poukazovali, že excesy hudebníky pomalu dobíhají. Během nahrávání ve studiu začal Page s heroinem, což mělo mít dopad na jeho pozdější účinkování na koncertním pódiu.\n\nZ důvodu Pagova úrazu skupina Led Zeppelin v roce 1976 nekoncertovala. Namísto toho zkompletovali a vydali koncertní film a soundtrack, \"The Song Remains the Same\". Film, který měl premiéru 20. října 1976, se nesetkal s pozitivním ohlasem kritiky a fanoušků. Speciálně se setkal s negativním postojem u britské veřejnosti, kde se kvůli rozhodnutí opustit zemi do daňového exilu rozhodli v roce 1975 přestat koncertovat. Kapela Led Zeppelin musela začít vést těžký boj, aby si získala sympatie tamního publika.\n\nV roce 1977 se konal jeden z největších koncertů kapely Led Zeppelin v Americe. 30. dubna na koncertě v Silverdome dosáhly tehdy účasti 76 229 návštěvníků. V té době to byl rekord, který byl zaznamenán do \"Guinnessovy knihy rekordů\". Přestože bylo turné ziskové, mimo pódia ho provázely problémy. 19. dubna se do vazby dostalo více než 70 lidí po tom, co se asi tisíc fanoušků v Cincinnati pokoušelo prorazit vstupní bránu do Riverfront Coliseum, zatímco další se probíjeli přes vchod házením lahví a kamenů přes skleněné dveře. 3. června musel být díky silné bouři přerušen koncert na Tampa Stadium i přesto, že na vstupenkách bylo napsáno, že se bude konat za každého počasí. Po přerušení následovaly nepokoje, které měly za následek několik zatčených a zraněných výtržníků.\n\nPo show byli na festivalu Day on the Green v kalifornském Oaklandu Bonham a členové štábu kapely Led Zeppelin zatčeni poté, co byl na koncertě ošklivě zmlácen promotér z týmu Billa Grahama. Koncert v Oaklandu, který se konal následující den byl posledním živým vystoupením kapely Led Zeppelin v USA. O dva dny později, během toho kdy si vybavovali pokoj v hotelu French Quarter, v Louisianě, se Plant dozvěděl, že jeho pětiletý syn, Karac, zemřel na virové onemocnění žaludku. Zbytek turné bylo okamžitě zrušeno, což si vyžádalo rozsáhlé spekulace o budoucnosti Led Zeppelin.\n\nV listopadu 1978 skupina nahrávala v Polar Studios v Stockholmu album \"In Through the Out Door\". Jsou na něm nahrávky se zvukovými experimenty, které se, podobně jako předešlý projekt, setkaly se smíšenou reakcí kritiky a také fanoušků. I přesto se už v druhém týdnu po vydání album dostalo na první místa hudebních žebříčků USA a Spojeného království. Zároveň se mezi 27. říjnem až 3. listopadem 1979 znovu všechna alba skupiny Led Zeppelin vrátila do amerického žebříčku\" Billboard\" Top 200.\n\nV srpnu 1979, po dvou zahřívacích vystoupeních v Kodani, byli Led Zeppelin jedněmi z předních účinkujících na dvou koncertech festivalu v Knebworth. První noc odehráli před asi 140 tisíc diváky. Po něm, v červnu a červenci 1980, následovala krátká koncertní šňůra po Evropě. Tato vystoupení byla strohá, bez výjimečných přídavků, improvizací a speciálních sólových vstupů. 27. června byl během vystoupení v Norimberku koncert v polovině třetí písně přerušen poté, co na jevišti Bonham zkolaboval a musel být převezen do nemocnice. O této události vznikly spekulace, že se předávkoval drogami nebo alkoholem, ale skupiny to okomentovala, že se jednoduše pouze přejedl. Severoamerické turné skupiny na tento rok (první od r. 1977) bylo naplánováno od 17. října. 24. září vyzvedl z domu Bonhama asistent kapely Led Zeppelin, Rex King. Měl ho odvézt do filmových a televizních ateliérů, Bray Studios. Po cestě Bonham požádal o zastávku na snídani. Během ní do sebe naházel čtyři vodky a jednu rolku šunky. Poté, co spolkl šunku, lakonicky ji směrem k asistentovi jedním slovem okomentoval jako \"snídaně\". Potom jak dorazili do studia a Bonham pokračoval v pití alkoholu. Zkoušení skončilo pozdě večer a kapela odešla do Pagova domu, kterým byla stavba starobylého mlýnu v clewerském opatství, v hrabství Windsor. Po půlnoci Bonhama, který usnul, odvedli do jeho pokoje. Ve 13: 45 následujícího dne ho Benji Lefevre (koncertní manažer Led Zeppelin) a John Paul Jones našli mrtvého. Diagnózou Bonhamovy smrti bylo udušení zvratky. Žádné jiné drogy při pitvě jeho těla nebyly identifikovány. Bonhamova kremace se konala 10. října 1980 a jeho popel byl pohřben na hřbitově Kostela svatého Michala v Rushocku v hrabství Worcestershire. Závěrečný verdikt o příčině úmrtí byl oficiálně vydán 27. října 1980.\n\nPlánované koncertní turné skupiny Led Zeppelin po Severní Americe bylo zrušeno. I přes spekulace, že by měl Bonhama v kapele nahradit Cozy Powell, Carmine Appice, Barriemore Barlow, Simon Kirke nebo Bev Bevan, se ostatní členové rozhodli, že skupina Led Zeppelin oficiálně končí svou existenci. 4. prosince 1980 vyšlo v tisku oficiální oznámení, v němž toto rozhodnutí potvrdili. Pod rozhodnutím bylo místo konkrétního jména člena kapely napsáno \"Led Zeppelin\".\n\nPo rozpuštění kapely byl prvním vážnějším počinem členů projekt nazvaný The Honeydrippers. Skupinu, která vznikla v roce 1981, tvořili Robert Plant a Jimmi Page. Spolupracovali s nimi jejich přátelé, studioví hudebníci, mezi nimiž nechyběl Jeff Beck, Paul Shaffer či Nile Rodgers. Hráli standardní populární hudbu, rokenrol, blues, ale čerpali i z R & B. V roce 1984 vydali jediné hudební album, \" The Honeydrippers: Volume One \". Měli jeden hit, coververzi písně Phila Phillipse, \"Sea of Love\", která se v roce 1985 dostala na třetí místo v žebříčku Billboard Hot 100.\n\nV listopadu roku 1982 vyšlo skupině Led Zeppelin album \" Coda\". Šlo o sbírku odložených a nepoužitých nahrávek: dvě z Royal Albert Hall (1970), po jedné nahrávce z produkování alb \"Led Zeppelin III\" a \"Houses of the Holy\" a tři nahrávky pocházely z nahrávání \"In Through the Out Door\". Na albu je i jedna instrumentální nahrávka Bonhamova sóla na bicí nástroje s názvem \"Bonzo's Montreux\", které zvukově dodatečně elektronickými efekty upravil Jimmi Page.\n\n13. července 1985 se Page, Plant a Jones znovu sešli, aby společně vystoupili ve Filadelfii na koncertu, který se konal v rámci akce Live Aid. Během vystoupení s nimi krátce účinkovali hráči na bicí, Tony Thompson a Phil Collins a baskytarista Paul Martinez. Collins přispěl i na dvou prvních sólových projektech, které měl Robert Plant, a Martinez byl členem první Plantovy sólové skupiny. Vystoupení bylo poznamenáno bubeníky, kteří neměli dostatečně nastudované skladby, ani Page neměl doladěnou kytaru a Plant byl ochraptělý. Page vystoupení okomentoval jako \"pěkný bordel\", Plant ho označil za \"ukrutnost\".\n\nV roce 1988 se trojice opět spojila a spolu s Bonhamovým synem, Jasonem, 14. května vystoupili na koncertě, který se konal ke 40. výročí hudebního vydavatelství Atlantic Records. Výsledek byl opět chaotický: Plant a Page se ještě před pódiem hádali o tom, zda budou hrát \"Stairway to Heaven\" a Jonesovy klávesy nebylo v televizním vysílání slyšet. Page vystoupení popsal jako \"jedno velké zklamání\" a Plant ho označil za \"propadák\".\n\nPrvní boxset skupiny Led Zeppelin vyšel v roce 1990. Jsou v něm nahrávky, které remastroval Jimmy Page. Opět provokovali fanoušky, aby začali spekulovat o opětovném spojení jejích členů. V tomto setu jsou čtyři ještě nevydané nahrávky včetně \"Travelling Riverside Blues\" od Roberta Johnsona. Píseň byla na sedmé pozici žebříčku Album Rock Tracks, který zveřejňuje časopis \"Billboard\". V roce 1992, navzdory zvyklostem kapely Led Zeppelin, vyšel CD singl \"Immigrant Song\" s B stranou, \"Hey, Hey, What Can I Do\". V roce 1993 vyšel druhý boxset skupiny, \"Led Zeppelin Box Set, Vol. 2\". Oba vydané boxsety obsahují jejich všechny známé studiové nahrávky, jakož i některé raritní koncertní hudební snímky.\n\nV roce 1994 se setkalo duo Page and Plant, aby spolu účinkovalo v programu \"UnLedded\", který byl projektem MTV. Později jim vyšlo album, \"\", na kterém je několik předělávek skladeb skupiny Led Zeppelin. Následující rok spolu absolvovali koncertní turné. Jones se na jejich novém spojení nepodílel a v kapele vznikl rozpor.\n\nV roce 1995 byli Led Zeppelin uvedeni Rokenrolové síně slávy. Uváděli je členové Aerosmith, Steven Tyler a Joe Perry. Za svého otce se uvedení zúčastnili Jason a Zoë Bonhamovi. O narušení vztahu mezi členy kapely svědčí i ironický bonmot, kterým během ceremonie Jones vyjádřil slovy: \"a děkuji mým přátelům, kteří nakonec našli i moje telefonní číslo\". Po ceremoniálu si krátce zahráli nejprve spolu s Tylerem, Perrym a Jasonem Bonhamem, pak se k Led Zeppelin přidal Neil Young a k bicím si sedl Michael Lee.\n\nV roce 1997 vyšel upravený singl s písní \"Whole Lotta Love\". Byl vydán nejen v USA, ale i ve Spojeném království a byl tedy jediným singlem, který vydali v jejich domovské zemi, kde dosáhl 21. pozici hudebních žebříčků. V listopadu 1997 vyšla kompilace, \"nahrávek Led Zeppelin pro BBC \". Byl to dvojdisk, na kterém byly zvukové stopy, které většinou vznikly v letech 1969 a 1971. V roce 1998 spolu Page a Plant vydali album \"Walking into Clarksdale\". Nacházejí se na něm nové skladby, ale jelikož byly rozčarovaní jeho komerčním propadem, rozhodli se ještě před plánovaným turné po Austrálii rozejít.\n\nV roce 2003 se dočkalo své realizaci koncertní trojalbum \"How the West Was Won\". V květnu vyšlo i \"Led Zeppelin DVD\", tj. šest hodin chronologické sady záběrů z jejich živých vystoupení mezi lety 1970–79. DVD se stalo podle RIAA třináctinásobně platinovým, v té době historicky nejprodávanějším hudebním DVD.\n\nV červenci roku 2007 Atlantic/Rhino a Warner Home Video oznámili, že na hudební trh v listopadu vydají tři nové tituly skupiny Led Zeppelin: \"Mothership\", 24 nahrávek best-of, které mapují kariéru kapely, reedici soundtracku \"The Song Remains the Same\", na níž budou i nové nezveřejněné materiály a jedno nové DVD. Kapela Led Zeppelin, jako jedna z prvních velkých skupin, také vyrobila svůj oficiální internetový katalog pro legální digitální stahování hudby.\n\n10. prosince 2007 se skupina Led Zeppelin sjela, aby vystoupila v londýnské O aréně na akci Ahmet Ertegun Tribute Concert. Na bicí nástroje s nimi znovu hrál Jason Bonham. Po internetovém požadavku na tuto akci od 20 milionů lidí, skupina získala zápis do \"Guinnessovy knihy rekordů 2009\" v kategorii \"Nejvyšší zájem o hudební koncert\". Hudební kritika toto vystoupení hodnotila pozitivně a začaly se objevovat spekulace, že skupina by mohla obnovit svou činnost. Page, Jones a Jason Bonham prohlašovali, že by mohli spolu absolvovat turné a pracovat na materiálu pro nový hudební projekt skupiny Led Zeppelin. Plant ale pokračoval v koncertní spolupráci s Alison Kraussem a pro média popřel, že by měl zájem podílet se na novém projektu kapely Led Zeppelin. Jones a Page údajně hledali náhradu za Planta a uvažovali, že by to mohl být Steven Tyler z kapely Aerosmith nebo Myles Kennedy (Alter Bridge), ale v lednu 2009 oficiálně oznámili že od záměru upustili. Nečekané překvapení přišlo také na olympiádě \"Beijing 2008\", kde si na zakončení olympiády Jimmy Page zahrál rockovou klasiku 60. let „Whole Lotta Love“ s popovou zpěvačkou Leonou Lewis.\n\nFilm z vystoupení v O, \"Celebration Day\", měl premiéru 17. října 2012. Na trh se dostal 19. listopadu. Za jednu noc byl výtěžek z jeho prodeje 2 miliony dolarů. Koncertní album z tohoto DVD se ve Spojeném království dostalo na 4. a v USA na 9. místo hudebních žebříčků. S premiérou filmu přišla od Page zpráva, že připravuje kompletně remasterované edici alb skupiny Led Zeppelin. První vlnou tohoto projektu byla alba \"Led Zeppelin\", \"Led Zeppelin II\" a \"Led Zeppelin III\", které vyšly 2. června 2014. Druhá část, desky \"Led Zeppelin IV\" a \"Houses of the Holy\", vyšly 27. října 2014. Dvojalbum \"Physical Graffiti\" vyšlo v této reedici 23. února 2015, téměř čtyřicet let po své premiéře. Čtvrtá, poslední vlna edice, \"Presence\", \"In Through the Out Door\" a \"Coda\", vyšla 31. července 2015. Přes tento remasterovaný projekt vyšla všechna studiová alba nejen ve formátech jako CD, ale ve verzi \"Deluxe\" byli i vinylové nosiče a CD s bonusovým materiálem. Super Deluxe verze měla kromě více verzí zvukových nosičů možnost stažení ve formátu HD, knížku a HD verze originálních obalů alb. 6. listopadu 2015 vyšla remasterované kompilace \"Mothership\" rozšířena o další nahrávky. 16. září vyšla reedice \"BBC Sessions\". Tato verze obsahuje bonusový disk s devíti nahrávkami pro BBC, mezi nimiž je ještě oficiálně nezveřejněná píseň \"Sunshine Woman\".\n\nHudba skupiny Led Zeppelin měla základ v bluesové hudbě. Vliv amerických bluesmanů jako Muddy Waters a Skip James je nejlépe rozpoznatelný na jejich prvních dvou albech, ale jsou zde i vlivy stylu country blues Howlin' Wolfa. Kromě jednoho alba se všechny ve svých nahrávkách zabývaly po hudební, ale i lyrické stránce bluesovými tématy. Repertoár kapely Led Zeppelin ovlivnila i lidová hudba. Inspirovala je hlavně britská, keltská, ale i originální americká lidová tvorba. Otevřený způsob hry na kytarových strunách skotského folkového hudebníka, Berta Jansche byl inspirací pro techniku, kterou hrával Jimmy Page. Skupina Led Zeppelin čerpala i z několika dalších žánrů, jako například world music, přebírali prvky rokenrolu, jazzu, country, funku, soulu, ale později po vydání \"Houses of the Holy\" i z reggae.\n\nV tvorbě běžně skupina nejprve rozvíjela hudební motivy a doplňovala je improvizovanými texty, které byly později přepsány do finální podoby pro hotovou píseň. Poté, co se v roce 1970 spolu setkali na usedlosti Bron-Yr-Aur, se lídry v tvorbě stali Plant a Page. Page dominoval jako autor hudební koncepce, jejíž první nápady interpretoval na akustické kytaře, Plant dominoval v nápadech při tvorbě textů. Jones a Bonham svým dílem přispívaly hlavně při kompozici hotových nahrávek ve studiích. V pozdějších stádiích vývoje hudební produkce kapely Led Zeppelin Page už neměl tak významnou dominanci. V oblasti kompozice písní začínal mít vyšší důležitost Jones, který často přispíval i jako hráč na klávesové nástroje. Plant se stále podílel jako textař a Bonham s Pagem rozvíjeli ty části skladeb, v nichž dominovaly jejich hudební nástroje. \n\nMateriál na jejich prvních dvou albech Led Zeppelin se z velké části skládal z improvizací a variací na nejznámější skladby, tzv. bluesové tradicionály, které se považují za žánrové vzory z folkových písní. Způsob založený na spojování hudebních a textových prvků z různých existujících písní a jejich verzí, jakož i improvizace na jejich témata, inicioval jejich autory, případně okruh fanoušků této hudby na to, aby kapelu konfrontovali obviněními z plagiátorství a porušování autorských práv. Na téma autorství museli členové kapely Led Zeppelin čelit několika právním sporům.\n\nPrvní texty písní kapely kopírovaly témata, která byly běžná pro blues a folk. Často byly mixovány z více písní. Zabývali se tématy zamilování, neopětované lásky, sexuálním dobýváním. Takové náměty byly pro běžné pro rock, pop, či bluesovou hudbu. Některé texty, speciálně ty bluesové, byly často interpretovány jako misogynické (vyjadřovaly nenávist k ženám). Na jejich třetím albu převažovaly prvky mytologie a mysticismu, které pocházely z Plantova zájmu o legendy a historii. Přebírali i Pagův zájem o témata okultismu, což vedlo k obviněním, že jejich nahrávky obsahují podprahové satanistické odkazy, některé vysílané pomocí backmaskingu. Tyto domněnky popírala kapela, ale i hudební kritici. Susan Plantová spíše poukazuje, že textař kapely, Robert Plant, se více ztotožňoval s kontrakulturou 60. let. V dalším pokračování kariéry skupiny se Plantovy texty stávaly autobiografickými, byly méně optimistické, odrážely jeho náhodné zážitky.\n\nPodle muzikologa Roberta Walsera \"byl zvuk kapely Led Zeppelin poznamenán rychlostí a energií, neobvyklými rytmickými základy, kontrastní vrstvenou dynamikou, trucovitém zpěvem Roberta Planta a deformovaným kytarovým vrzáním Jimmiho Page\". Tyto jejich charakteristiky jsou základem pro tvrzení, že Led Zeppelin jsou předchůdci hard rocku, či heavy metalu. Někdy jsou označováni za „skutečnou heavymetalovou kapelu“, ale skupina mívala k takovému známkování často výhrady. Část tohoto tvrzení je argumentování tím, jak využili deformovaný kytarový zvuk v nahrávkách \"Whole Lotta Love\" a \"The Wanton Song\". Nebývalo výjimkou, že sólové kytarové riffy nebyly v souladu s rytmikou basové kytary či s bicími nástroji, ale vytvářely vlastní rytmické a melodické variace. Příkladem může být skladba \"Black Dog\", ve které se takto střídají různé rytmy. \n\nPagův kytarový přednes spojoval bluesovou hudební škálu s hudbou východních kultur. Plantův pronikavý skřek byl srovnáván s technikou zpěvu, kterou měla Janis Joplin. Bonhamova technika hry na bicí nástroje byla příznačná svou silou, souvislým rolováním a rychlým údery na jediný basový buben. Naproti tomu basové linie Jonese jsou popisovány jako melodické a jeho pozdější hra na klávesové nástroje dodávala zvuku kapely klasický podtón.\n\nPage říkal, že jeho snahou bylo produkovat hudbu, která by měla mít \"své světlo a také svůj stín\". Více se mu to začalo dařit realizovat od alba \"Led Zeppelin III\", které obsahovalo více akustických částí. Rozvinulo se to na čtvrtém albu, kde je příklad v nahrávce \"Stairway to Heaven\". Tato kompozice se vyvíjí od čistého akustického úvodu dvanáctistrunné kytary, k tvrdému dynamickému závěru, zahraný na bicí a elektrické hudební nástroje. V průběhu kariéry se kapela posunula k měkčímu a progresivnějšímu zvuku, kterému začaly dominovat Jonesovy klávesové motivy. Tato část jejich produkce obsahuje vrstvené hudební techniky. Libovali si i ve vícestopém nahrávání, při kterém se nevyhnuli i znásobení kytarových partů. Jejich důraz na smysl pro dynamiku a sladění skupiny je viditelný na tom, jak si dokázali vybudovat svůj vlastní styl, kterým dokázali překonat kterýkoli hudební žánr. Spisovatel Ian Peddie o Led Zeppelin poznamenává, že \"byli hluční, plní energie, často těžkopádní, ale jejich hudba byla také vtipná, měla i sebereflexi a uměla být i extrémně jemná\".\n\nLed Zeppelin je hudební skupina, o níž převládá názor, že patří mezi nejvlivnější kapely v historii rocku. Kritik Mikal Gilmore o nich říká, že byli \"Zeppelinovsky talentovaní, komplexní, úchvatní, krásní, nebezpeční, jedni z nejvíce přetrvávajících postav kompozice a projevu hudby 20. století, navzdory všemu museli soupeřit i se sebou\". Led Zeppelin ovlivnili hardrockové a heavymetalové skupiny jako Deep Purple, Black Sabbath, Rush, Queen, Aerosmith, The Black Crowes, a Megadeth, jako i progresivně metalové skupiny jako Tool, či Dream Theater. Byly vzorem i pro několik kapel, které řadíme k punkovému a post-punkovému žánru jako například Ramones a the Cult.\nV alternativním rocku je pro některé skupiny charakteristické přebírání tzv. \"Zvuku Zeppelinů\" z poloviny 70. let. V tomto žánru měli vliv například na skupiny jako The Smashing Pumpkins, Nirvana, Pearl Jam, a Soundgarden. K tomu, že je ovlivnili se přiznali i umělci, kteří jsou známí z naprosto odlišných hudebních žánrů, mezi nimi například i Madonna, Shakira, Lady Gaga, Kesha, a Katie Melua.\n\nLed Zeppelin jsou vzorem i v jejich přístupu k charakteru hudebního byznysu. Jsou průkopníky toho, co se dnes nazývá rock orientovaný na alba (album-orientated rock, AOR), ale byli také významnou arena rockovou kapelou. V roce 1988 John Kalodner, v té době A & R a jednatel Geffen Records, se vyjádřil, že \"Led Zeppelin byli podle jeho mínění po skupině The Beatles nejvlivnější kapelou hudební historie. Jejich přínosem pro hudbu byl způsob jakým prezentovali své nahrávky. Písní \"Stairway to Heaven\" vyzvedli důležitost AOR, tím jak nahrávka, která nesplňovala standardy pro vysílání v rádiích a ani nebyla v Top 40, se stala obrovským hitem pohybujícím rockovými stanicemi. Jsou zároveň mezi prvními, kteří reálně naplnili koncertní show ve velkých arénách a konzistentně je vyprodávali i přesto, aniž by využívali nějakou výraznou podporu. Lidé i dnes mohou dělat, to co oni, ale nikdo je už nepřekoná. I bývalý producent a manažer Rolling Stones, Andrew Loog Oldham, poznamenává, že Led Zeppelin měli velký vliv na vývoj hudebního průmyslu a ukázali jak se mají koncerty prezentovat velkému publiku.\n\nPodle některých zdrojů skupina Led Zeppelin prodala více než 200 milionů hudebních nosičů, jiné udávají, že to bylo více než 300 milionů. Jen v USA je certifikován prodej 111,5 milionu kusů. Podle údajů RIAA jsou v první čtyřce seznamu nejprodávanějších umělců v USA a jsou jedni ze tří umělců, kteří dosáhli více než pět diamantových alb. V řadě za sebou měla tato kapela osm alb, které se dostaly na první místo žebříčku UK Albums Chart. Takový rekord s nimi sdílí pouze skupina ABBA. Skupina Led Zeppelin je nejvíce pirátsky nahrávánou rockovou kapelou.\n\nLed Zeppelin mají i význačný kulturní přínos. Vydavatel publikace \"Rolling Stone Illustrated History of Rock & Roll\", dodává, že Led Zeppelin jsou reprezentaty finále květinového období psychedelie 60. let. I móda, kterou tato kapela přinesla je pro kulturu důležitou. V době svého účinkování byli výrazní délkou vlasů a rozevlátými účesy, které později v 80. letech převzali i glam metalové skupiny jako Mötley Crüe a Skid Row. Skupiny a umělci jako Kings of Leon, bluesman Jack White z the White Stripes nebo kytarista Sergio Pizzorno přebírali i způsob jakým se v Led Zeppelin nosilo oblečení či šperky.\n\nBěhem své kariéry dosáhli členové kapely Led Zeppelin řady úspěchů a ocenění. V roce 1995 nyli uvedeni do Rokenrolové síni slávy, v roce 2006 do Britské hudební síně slávy. Ze známých cen jsou například držiteli American Music Award (2005), a v roce 2006 převzali Polar Music Prize. Za celoživotní dílo v roce 2005 převzali cenu Grammy, a čtyři jejich nahrávky jsou v Síni slávy Grammy. Skupina dosáhla pěti diamantových alb, jakož i čtrnáct multi-platinových alb. Ve Spojených státech mají certifikované čtyři platinová a jedno zlaté album, zatímco ve Spojeném království mají pět multiplatinových, šest platinových, jedno zlaté a jedno stříbrné album. Pět jejich písní se nachází v seznamu 500 nejlepších alb všech dob, který v listopadu 2009 zveřejnil časopis \"Rolling Stone \" a tentýž časopis dal Led Zeppelin v roce 2004 na čtrnácté místo nejlepších umělců všech dob.\n\nV roce 2005 získal Jimmi Page titul OBE Řád britského impéria, v roce 2009 dostal k tomuto řadu Robert Plant titul CBE. Televizní stanice VH1 dala skupinu na první příčku svého seznamu \"100 Greatest Artists of Hard Rock\" (stovka nejlepších hardrockových hudebníků) a na první místo dal tuto skupinu i časopis \"Classic Rock\" v seznamu \"50 best live acts of all time\" (padesátka nejlepších koncertních umělců). Za nejlepší rockovou skupinu byli Led Zeppelin zvoleni i na rozhlasové stanici BBC Radio 2. Cenu Ivor Novello Awards si převzali dvakrát: v roce 1977 za výjimečný přínos pro britskou hudbu, a v roce 1997 za celoživotní přínos pro hudbu.\n\n\n\n\n\n"}
{"id": "28952", "url": "https://cs.wikipedia.org/wiki?curid=28952", "title": "Muckovská alej", "text": "Muckovská alej\n\nMuckovská alej je chráněné stromořadí u Muckova jihozápadně od Boru. Oboustrannou, stosedmdesátiletou alej tvoří 138 jírovců maďalů (\"Aesculus hippocastanum\") a 28 dubů letních (\"Quercus robur\"), které rostou podél cesty v nadmořské výšce 510 m od silnice č. 605 směrem k lesu. Obvody kmenů stromů měří od 80 do 240 cm, koruny stromů dosahují do výšky 18 m (měření 1986). Alej je chráněna od roku 1987 pro svůj vzrůst a jako krajinná dominanta.\n\n"}
{"id": "28953", "url": "https://cs.wikipedia.org/wiki?curid=28953", "title": "Chudčice", "text": "Chudčice\n\nChudčice jsou obec v okrese Brno-venkov v Jihomoravském kraji. Leží v Boskovické brázdě, na okraji přírodního parku Podkomorské lesy, zhruba 20 km severozápadně od Brna. Chudčice sousedí na severovýchodě s Moravskými Knínicemi, na jihozápadě s Veverskou Bítýškou a na severozápadě se Senticemi a Čebínem. Na východě se rozkládá zalesněná oblast Obora, součást katastrálního území Brna-Kníniček. Žije zde obyvatel.\n\nChudčice jsou členem „Svazku obcí Panství hradu Veveří“ a „Mikroregionu Kuřimka“.\n\nJméno Chudčic vzniklo připojením čelední koncovky \"–ice\" k osobnímu jménu \"Chodek\". To se pravděpodobně vyvinulo ze základu \"chudъ\" (chudý).\n\nPrvní dochovaná zmínka o Chudčicích se nalézá v listině vydané markrabětem Přemyslem (pozdějším králem Přemyslem Otakarem II.) ze 4. srpna 1235. V ní potvrzuje klášteru doubravnickému podpluží v Chudčicích – psáno \"in Hudcich\".\n\nV letech 1531–1849 patřily Chudčice k panství Veverskému. Po vzniku okresů (1850) spadaly do působnosti okresu Tišnov, později okresu Brno-venkov.\n\nV letech 1911–1936 procházela Chudčicemi železniční trať Kuřim – Veverská Bítýška.\n\nMezi významné místní památky patří především kaple Nalezení svatého Kříže a křížová cesta nad Chudčicemi. Původní kaplička stála v centru vesnice, na křižovatce na Delníku. 10. dubna 1978 se při opravách zřítila a byla nahrazena moderní kaplí až roku 1996. Nová kaple stojí u lesíku Vrzalovy horky.\n\nKřížová cesta z roku 1856 sestává ze 14 pozdně barokních kapliček – zastavení křížové cesty. Začíná na jihovýchodním okraji Chudčic lemovaná jírovcovou alejí až k okraji lesa a pokračuje směrem vzhůru, do Podkomorských lesů nad Brněnskou přehradou. Vpravo od křížové cesty se v lese nachází kaple panny Marie Pomocnice nad „zázračným“ pramenem pitné vody. Křížová cesta končí v poutním místě zvaném \"U tří křížů\", na tomto místě stávala kaple svatého Kříže, pravděpodobně z 13. století. Kaple byla zrušena roku 1784 následkem reforem Josefa II.. Z rozprodaného stavebního materiálu byla financována věž farního kostela svatého Jakuba v sousední Veverské Bítýšce. Tři kříže jsou zhotoveny z pískovce s datací 1902.\n\nNa náspu bývalé železniční trati Kuřim – Veverská Bítýška stojí zhruba 250 let stará památná Chudčická lípa.\n\nSamospráva obce od roku 2016 vyvěšuje 5. července moravskou vlajku.\n\n\n"}
{"id": "28960", "url": "https://cs.wikipedia.org/wiki?curid=28960", "title": "Eurodance", "text": "Eurodance\n\nEurodance (někdy označován také jako Europop), je styl taneční hudby, oblíbený v Evropě, Oceánii a Jižní Americe především v letech 1992–1996.\n\nJsou pro něj charakteristické výrazné ženské vokály a jednoduchý refrén, části s mužským rapem, nebo mužské vokály, výrazné basy v rozsahu od 110 do 150 úderů za minutu se syntetizovanými rytmickými figurami a samply.\n\nEurodance získal své jméno díky faktu, že byl oblíbený především v Evropě a produkován hlavně v Itálii, Německu a Nizozemsku. V tomto stylu produkovaly hudbu stovky uskupení.\n\nEurodance je velice komerční hudba. Lze ji považovat za důsledek komercializace v hudebním byznysu. Někteří producenti, jako například Švéd Max Martin nebo Ital Larry Pignagnoli, stáli za tuctem různých uskupení. Jestliže členové těchto uskupení začali mít příliš velké požadavky, mohli dostat výpověď a být nahrazeni jinými lidmi. Pouze několik málo skupin se udrželo déle, aby stihly vydat víc než jeden nebo dva tituly.\n\nMezi nejúspěšnější uskupení patří nizozemští 2 Unlimited, se třemi alby – Get Ready!, No Limits! a Real Things, v původní vokálové sestavě Raymond Lothar Slijngaard & Anita Dels, a v nové sestavě Marion Van Iwaarden & Romy Van Ooyen s albem II. Dále pak Švýcarský \"Hitmaker\" DJ Bobo (Peter René Baumann), který od roku 1990 koncertuje a vydává svá cd dodnes.\n\nJe třeba také podotknout, že řada vokalistek byla vybírána spíše na základě svého vzhledu než talentu. Na koncertech byl často využíván playback, občas se při nahrávání využívaly jiné zpěvačky než při koncertech. Mezi ně ovšem nepatřili např. Tania Evans z Culture Beat nebo Des'Ray z 2 Brothers On The 4th Floor, které zpívali přes playback, nebo rovnou naživo, a o jejich kvalitách zpěvu nelze pochybovat. Řada uskupení, jako Captain Jack a Dr. Bombay si vytvářela humoristickou image. E-rotic upoutala pozornost svými erotickými texty a videoklipy.\n\nNěkteří interpreti, jako Aqua, Daze nebo Hit'n'Hide se často za představitele stylu nepovažují, ale bývají zařazovány do „žvýkačkového popu“. Tyto uskupení pocházejí především z Dánska.\n\nMezi další případy patří Blümchen.\n\nEurodance si získal nepřízeň podobnou té, jakou zažívala disko hudba v sedmdesátých a na přelomu osmdesátých let. A podobně jako v tomto období, i eurodance kritici považují za podřadný a příliš komerční.\n\nPříklady:\n\n\n\n"}
{"id": "28968", "url": "https://cs.wikipedia.org/wiki?curid=28968", "title": "Čelední jméno", "text": "Čelední jméno\n\nČelední jméno je takové jméno sídla, které vzniklo na základě jména jeho majitelů nebo obyvatel. Čelední jména většinou končí příponou \"-ice\" nebo \"-ovice\".\n\nSlovanské obyvatelstvo se slučovalo do rodů a tyto rody přijímaly jméno společného předka. Jméno rodu nebo majitele sídla se pak přeneslo na sídlo samotné. Podle Boska se jmenovali Boskovici a následně Boskovice, podle Chodka Chudčici a Chudčice apod. \n"}
{"id": "28978", "url": "https://cs.wikipedia.org/wiki?curid=28978", "title": "Restituce", "text": "Restituce\n\nRestituce je navrácení něčeho do původního stavu. Jako tzv. \"restitutio in integrum\" jde o nápravu způsobených škod obnovením původního právního stavu.\n\nV majetkověprávních vztazích se takto nazývá navrácení podle nového práva neoprávněně odebraného majetku původnímu majiteli. Není-li vrácena původní věc (\"naturální restituce\"), ale náhradní plnění, jedná se o reparaci či refundaci. V případě navracení státního majetku původním majitelům (nebo jejich dědicům) ji lze chápat jako opravný prostředek po násilné konfiskaci nebo znárodnění majetku státem. \n\nV poválečné západní části Německa došlo po návratu k tradičním právním základům k restitucím majetku vyvlastněného ve 30. a 40. letech podle nacistických zákonů.\n\nV České republice a dalších postkomunistických zemích je tímto termínem označováno navrácení znárodněného nebo konfiskovaného majetku bývalým soukromým vlastníkům, církvím a jiným institucím po roce 1989. Tento proces začal probíhat na základě vyvíjejícího se práva a není proto ještě uzavřen. Pro Českou republiku bylo rozhodné období od 25. února 1948 do 1. ledna 1990.\n\n\n\n"}
{"id": "28979", "url": "https://cs.wikipedia.org/wiki?curid=28979", "title": "Kaolin", "text": "Kaolin\n\nKaolin (někdy také \"kaolín\") je hornina, která se skládá z minerálu kaolinit a drobných křemenných zrn, která ovlivňují viskozitu materiálu. Používá se zejména pro výrobu keramiky (porcelánu) a papíru.\n\nVýraz kaolin pochází z čínštiny: 高岭土 (Gāolǐng tǔ; Kao-ling tchu) znamená „hlína z Vysokého kopce“, vychází ze jména bohatého naleziště Kao-ling („Vysoký kopec“) u města Ťing-te v čínské provincii Ťiang-si.\n\nKaolin je reziduální nepřemístěná bělavá hornina sedimentárního původu. Vzniká zvětráváním či kaolinizací živcových hornin (granodiorit, ortorula, arkóza). V tropických oblastech kaolinizaci způsobují monzunové deště v kyselém prostředí, které ze živců vymývají draslík, sodík a železo. Jiná ložiska (např. v okolí Karlových Varů vznikla působením horkých pramenů.\n\nKaolin se používá na výrobu porcelánu. Plavený kaolin se používá jako plnivo při výrobě papíru, jako příměs do barev a do žáruvzdorných cihel. Jejich charakteristické vlastnosti jsou žáruvzdornost, plasticita a vaznost. Kaolin rozpuštěný ve vodě je používán jako nátěrová hmota, případně jako součást jiných nátěrových hmot. Kaolin je také významným anorganickým plnivem v gumárenství.\n\nKonkrétně kadaňský kaolin je hojně využíván v papírenském průmyslu pro jeho vysokou bělost a nízkou abrazi. Tento kaolin nachází využití také v oblastech stavebnictví, keramiky, gumárenství a nátěrových materiálů. Také se využívá pro mycí pasty na ruce.\n\nSvětové zásoby kaolinu se odhadují až na 14 miliard tun. Více než polovina se nachází ve Spojených státech amerických, dále v Brazílii (28 %), na Ukrajině (7 %) a v Indii (7 %).\n\nV České republice se velmi kvalitní kaolin nachází a těží v okolí Kadaně, Podbořan, Karlových Varů, Plzně a Znojma (Únanov). Další ložiska se vyskytují v Chebské pánvi, Třeboňské pánvi a na Vidnavsku.\n\nČeská republika patří mezi největší spotřebitele kaolinu na světě. V roce 2010 se v Česku vytěžilo 2 950 000 tun kaolinu. Po Spojených státech amerických, Uzbekistánu a Německu byla Česká republika jeho čtvrtým největším producentem.\n\nVysoce kvalitní ložiska se nacházejí na Karlovarsku, které je proslavené kvalitními kaolinity a bentonity. Povrchově je těží a zpracovává firma Sedlecký kaolin a.s. Karlovarský kaolin určuje mezinárodní normu pro kvalitu této horniny v průmyslovém využití při výrobě porcelánu. V minulosti se kaolin těžil také hlubinným způsobem například v dole Exelsior u Otovic nebo v dole Bohemia u Bohatic. Některá těžená ložiska na Karlovarsku jsou:\n\nDále existují dobývací prostory se souhlasným stanoviskem EIA pro ložiska u Jenišova, lom Jimlíkov – sever a Podlesí III.\n\n"}
{"id": "28980", "url": "https://cs.wikipedia.org/wiki?curid=28980", "title": "Archeolog", "text": "Archeolog\n\nArcheolog je osoba provádějící archeologický výzkum na archeologických lokalitách a související činnosti, jako je dokumentace výzkumů. Ke své práci používá archeologické metody a postupy. Někteří archeologové se zabývají experimentální archeologií, jiní se specializují na různé archeologické podobory, jako je například pravěká archeologie nebo klasická archeologie.\n\nArcheologové v České republice pracují pro Archeologický ústav Akademie věd České republiky (v Praze nebo v Brně) a tzv. oprávněné organizace: v muzeích, v státních památkových ústavech, v ústavech archeologické památkové péče nebo pro obecně prospěšné společnosti, jako je například Archaia.\n\n"}
{"id": "28981", "url": "https://cs.wikipedia.org/wiki?curid=28981", "title": "Indiana Jones", "text": "Indiana Jones\n\nIndiana Jones je fiktivní postava z filmové tetralogie George Lucase a Stevena Spielberga. Ve filmech hrál tuto postavu Harrison Ford, ale byly natočeny i televizní seriály, ve kterých hráli jiní herci.\n\nIndiana Jones je archeolog s kloboukem a bičem, a také přehnaným strachem z hadů, stvořený podle komiksových hrdinů, o kterých Lucas i Spielberg rádi četli v dětství. Poprvé o tomto projektu diskutovali na Havaji v době vydání prvního filmu z cyklu \"Hvězdné války\". Spielberg řekl Lucasovi, jak moc si přál režírovat film o Jamesi Bondovi, ale Lucas odpověděl, že má něco ještě lepšího.\n\nIndiana Jones, vlastním jménem Henry Jones, Jr., se narodil skotskému profesoru středověké literatury jménem Dr. Henry Jones Sr. (v televizním seriálu ho hrál Lloyd Owen, ve filmech Sean Connery) a jeho ženě Anně, 1. července 1899 v Princetonu, New Jersey, USA.\n\n„Junior“ doprovázel otce na cestách Evropou, kde se naučil hovořit, číst a psát 27 jazyky, včetně francouzštiny, němčiny, italštiny, španělštiny, ruštiny, švédštiny, řečtiny, arabštiny, turečtiny, vietnamštiny, svahilštiny, latiny, čínštiny a také trochu hindštiny. Jeho rodným jazykem byla přitom angličtina.\n\nPřestože ho otec oslovoval „Junior“, sám Henry Jr. si vybral jméno svého psa Indiana, aby ho ostatní oslovovali Indiana Jones.\n\nV roce 1912 bydlel Indy v Utahu a navštěvoval skautský oddíl. Tam se poprvé, při ochraně kříže před zloději naučil používat bič a získal onen proslavený klobouk typu Fedora.\n\nAby nemusel nastoupit na Princeton University, jak chtěl jeho otec, utekl z domova vlakem. Nakonec ho v Mexiku unesli revolucionáři, ke kterým se přidal, takže se zúčastnil Mexické revoluce v roce 1916, kterou vedl Pancho Villa. Přitom potkal svého přítele, belgičana Remyho. Spolu odjeli do Afriky, kde začínala první světová válka.\n\nSpolu narukovali do belgické armády, kde to Jones dotáhl až na poručíka. Protože se ale nevyznal v mapách, ztratil svou jednotku a namísto toho bojoval po boku britské armády. Nakonec ale s Remym přešli zpět do belgické armády, v roce 1916 byli na západní frontě.\n\nZajali ho Němci, kterým uprchl. Potkal Matu Hari, pracoval jako špion, onemocněl, léčil ho Albert Schweitzer. Soupeřil s Ernestem Hemingwayem o přízeň mladé zdravotní sestry. Překládal Versailleskou smlouvu.\n\nNěkdy po válce se vrátil do USA, kde studoval archeologii na University of Chicago u profesora Abnera Ravenwooda, jehož dcera Marion se mu velmi líbila.\n\nDr. Jones nečekaně opustil Ravenwoodovy v roce 1926 a nebyl s nimi ve styku dalších 10 let. Čas dělil mezi učení a archeologické expedice, včetně cesty do Číny v roce 1935, kde čelil gangsterovi jménem Lao Che a při útěku před ním se dostal do oblasti britské Indie, kde se utkal s kultem Kálí (film \"Indiana Jones a chrám zkázy\"). V roce 1936 ho kontaktoval úřad vlády, aby získal Archu úmluvy dřív než nacisté. Na cestě ho doprovázela Marion Ravenwoodová (film \"Dobyvatelé ztracené archy\"). V dalších letech občas v práci pro vládu pokračoval. V roce 1938 zachránil otce před nacisty a pomáhal mu při hledání Svatého grálu (film \"Indiana Jones a poslední křížová výprava\").\nV roce 1957 se setká s Henry \"Muttem\" Williamsem, synem Marion Ravenwoodové, později i s Marion. Sovětští agenti se snaží získat křišťálovou lebku objevenou v Jižní Americe Indyho bývalým kolegou Haroldem Oxleym a využít její energii. Později se ukáže, že Mutt je syn Indiana Jonese a tím pádem je Henry Jones III (film Indiana Jones a království křišťálové lebky).\nTetralogie filmů o Indianovi Jonesovi zahrnuje tyto díly:\n\n\nNa filmy o Indianovi Jonesovi navázal televizní seriál \"Mladý Indiana Jones\", v němž se mladý hrdina seznamuje s význačnými historickými postavami a událostmi počátku 20. století. Značná část tohoto seriálu se točila v ČR.\n\nVzniklo i několik počítačových her, s volnými náměty dobrodružství Indiany Jonese a jeho společníků. Mezi ně patří i textové hry Františka Fuky Indiana Jones a chrám zkázy, Indiana Jones II a Indiana Jones III.\n\n"}
{"id": "28982", "url": "https://cs.wikipedia.org/wiki?curid=28982", "title": "Porcelán", "text": "Porcelán\n\nPorcelán (zastarale též porculán) je keramická hmota, vzniká vypálením keramického těsta tvořeného směsí kaolinu, ostřiva a taviva. Používá se pro výrobu nádobí, sanitární keramiky, elektrických izolátorů, dlaždic, ozdobných předmětů, v dentální keramice a mnoha dalších předmětů (hlavičky panenek aj.).\n\nPorcelán byl objeven a vyráběn v Číně – tzv. protoporcelán od 7. století př. n. l., porcelán jak jej známe dnes pak od 7. století n. l. V Evropě bylo toto vzácné zboží v 17. a 18. století velmi ceněno, o čemž svědčí i to, že výraz \"„China“\" se stal v Evropě obecným označením tohoto luxusního produktu. Poté, co při pokusech o napodobení čínského porcelánu evropští keramici mnohokrát selhali, konečně v roce 1708 toto hledání rozřešil Ehrenfried Walther von Tschirnhaus, kterému asistoval Johann Friedrich Böttger. Receptem byla kombinace ingrediencí zahrnujících coldický jíl (druh kaolínu), vápenatý alabastr a křemičitý písek.\n\nPři správném poměru všech složek a jejich dobrém vypálení vznikl dostatečně tvrdý, bílý a průsvitný materiál – porcelán. V Evropě byl tento postup velmi komplikovaný (na rozdíl od Číny, kde lze jíly pro výrobu porcelánu přímo těžit z přírodních ložisek, bylo v Evropě nutno nalézt odpovídající kombinaci všech ingrediencí jak co se týče jednotlivých složek, tak i jejich poměru); lze tedy vliv orientálních manufaktur na objev porcelánu v Evropě považovat za minimální a spíše za inspirativní.\n\n\nTajemství pálení porcelánu prvně objevili v Číně.  Jeho objev a následný vývoj změnil povahu umění po celém světě. Trvalo roky, něž byl tento proces napodoben, avšak do té doby byla přítomnost čínského porcelánu zaznamenána v řadě historických knih, jež popisují proces vývoje porcelánu od starověké Číny až po současnost. Čína je mezinárodním výrobcem porcelánu, jelikož se právě v Číně nacházejí naleziště kaolínových jílů, které například v Evropě nejsou. Porcelán patří k výrobkům, které jsou pro Čínu typické. Vývoj a výrobní postup se s každou generací zdokonaloval, neboť se ve světě objevovaly nové inovace, jak už ty módní, tak i ty technické. Je mnoho typů porcelánu, například růžový, bílý, seladony atd. Odrazovým můstkem pro výrobu porcelánu byla keramika, resp. šedozelený porcelán. Po jeho objevení byla expanze velice rychlá. V 17. století Čína vyvezla do Evropy necelých 20 kusů, o století později to byl až jeden milión kusů. Kameninu v Číně postupně nahradil právě porcelán. Ten se poprvé objevil za vlády dynastie Tchang. První porcelán byl vyráběn způsobem vypálení keramických materiálů za potřebné teploty. Pomocí tohoto postupu došlo k výrobě lehké, ale silné keramiky, která byla používána pro umělecké a dekorativní účely. Porcelán se seladonovou glazurou, byl určen jen pro císaře a jeho dvůr a byl vyráběn v provincii Če-ťiang jižně od nejdelší čínské řeky Jang-c'-ťiang. Tato oblast se později stala jedním z nejdůležitějších center výroby zelenavého porcelánu. Porcelán byl v této oblasti vyroben natolik kvalitně, že kusy vyrobené před dvěma tisíci lety mají stále jasné barvy.\n\nJelikož se pití čaje za dynastie Tchang stalo čím dál více populárním, byla vyžadována výroba velmi odolného a krásného čajového servisu. Porcelán dynastie Tchang, byl známý jak po celé říši, tak i na západě. Byl vyráběn v oblastech Lin-čcheng, Nej-čchiou a Sing-tchaj a byl znám pro svou bílou barvu a značnou tvrdost. \nK opětovnému kulturnímu rozkvětu došlo za vlády dynastie Sung. Ve směru keramiky se jednalo o jemná umělecká díla, která byla vyráběna pro potřebu dvora a poté v tzv. čajové keramice a předmětech určených pro používání veřejnosti. Předměty byly zdobeny dekorem, který připomínal tušovou malbu. Císařská keramika byla v této době dovedena k dokonalosti. Jeden z prvních císařů dynastie Sung, Čen-cung, v roce 1004 učinil město Ťing-te-čen v provincii Ťiang-si hlavním centrem produkce porcelánu. Zde se keramika vyráběla už od 5. století, když území obsadili Mongolové. Město zůstalo centrem po dobu dalších 900 let až do konce éry dynastie Čching. Během období dynastie Sung, zde pracovalo až 30 hrnčířů. Slavným město učinila kvalita rozsáhlých ložisek kaolinu v jeho okolí. Název kaolín vznikl od názvu kopce Kao-ling, který se zde nacházel a na kterém se těžila porcelánová hlína. Ťing-te-čen byl zprvu známý zejména pro bílý porcelán, ale následným přidáním kobaltu vznikl modrý barevný porcelán. Tento modrý porcelán byl typickým znakem pro čínskou keramiku. Modrá malba se nanášela na střep nádoby, druhou možností bylo nanášení ještě před nanesením glazury. Podle této modré se určuje, jak starý je předmětný modrobílý porcelán, neboť kobalt vykazuje různý stupeň nečistoty v závislosti na časové ose. Původním motivem na porcelánu byla místní krajina. Důraz byl kladen na krásu čínské přírody. S vývojem doby se na porcelánu také objevovaly další motivy, například draci. Ti jsou podstatnou součástí čínské kultury. Muslimské země byly největším západním trhem a o modrý porcelán zde měli velký zájem. Porcelán se sem dovážel na lodích, jelikož Hedvábná stezka byla v té době uzavřena.\n\nModrobílý porcelán byl nejkvalitnější za dynastie Ming. Císař Hongwu nechal jako první postavit císařskou manufakturu, a to právě v Ťing-te-čen. V roce 1712 se zde nacházelo 3 000 pecí a pracovalo zde nad 18 000 hrnčířských rodin. V oblasti výroby došlo k technické inovaci. Do výrobní směsi byl přidán mangan, který měl předejít nechtěnému rozmazání barev a deformaci malby během ohřevu v peci, jako tomu bylo doposud. Díky této inovaci, byl Ťing-te-čenský bílo-modrý porcelán z dob dynastie Ming považován za vrchol krásy a vynikající umělecké dílo. Pro rituální a náboženské účely vládci dynastie Ming preferovali Te-chua porcelán z provincie Fu- ťien, který měl výraznou teplou barvu bílé slonoviny, jelikož jíl obsahuje stopy železa. Panovníci vyžadovali, aby sochy a rituální předměty používané ve chrámech a svatyních byly vyrobeny z tohoto druhu porcelánu. Te-chua je oblast blízko Čchüan-čou, jež byl dlouhá léta hlavním přístavem v Číně. Díky tomu byli obchodníci schopni dopravit porcelán až do Evropy, kde ho Francouzi nazývali „Blanc de Chine\". Tento slonovinový porcelán z oblasti Te-chua byl v Evropě stejně populární jako porcelán bílý a modrý z Ťing-te-čenu.\n\nDobytí dynastie Ming a pokračující války dočasně zapříčinily přerušení výroby a exportu porcelánu. Císař Kchang-si poté provedl řadu změn v organizaci výroby a exportu. Pečlivě dohlížel na hlavní továrnu v Ťing-te-čenu. Běhen jeho vlády se velmi populární stala výroba porcelánu na zakázku pro Evropu a Ameriku.\n\nDo Evropy se dostal porcelán kolem roku 1290, kdy ho dovezl ze svých cest po Asii Marco Polo. Název „porcelán“ vznikl z italského slova „“ – mušle, protože ji hmotou připomíná a když se kousek odštípne, zůstane po něm ploška připomínající mušli. Od té doby se Evropa snažila porcelán vyrobit sama. Po nějaké době, kolem 15. století se sice začal porcelán z Číny dovážet ve větším množství, ale bylo to stále velmi drahé zboží, které se vyvažovalo zlatem. Evropské porcelánky zatím nedokázaly vypálit na tak vysoké teploty, jaké porcelán vyžaduje. Jedna z prvních evropských napodobenin byl tzv. Medicejský porcelán v 15. století v Itálii. Byla to pórovitá hmota ze směsi bíle se pálících jílů, která nedosahovala takové pevnosti a už vůbec ne transparentnosti. Byla dekorována kobaltem, kterým se napodobovaly čínské vzory. Ty se uplatnily i na známé delftské fajánsy z Holandska, které napodobovaly i tvary čínských nádob.\n\n\n\n\nPrvní česká porcelánka byla založena roku 1792 v Horním Slavkově, roku 1793 v Praze na Florenci, později přeložená na Smíchov; třetí r. 1794 v Klášterci nad Ohří, r. 1803 v Březové, stejně tak v Kysiblu, roku 1804 v Dalovicích. Další porcelánky během 1.poloviny 19. století vznikaly v Chodově (1810), v Lokti (1818), ve Staré Roli (1820); v Rybářích (1842), Žacléři, Doubí (1849) a dalších městech, později také na Moravě, například Ditmar a Urbach ve Znojmě.\n\nNa konci 18. století se v severozápadních Čechách uskutečnilo několik pokusů s výrobou porcelánu, protože bylo známo, že se zde nalézají ložiska kvalitního kaolínu. V sousedním Durynsku vznikala již v průběhu druhé poloviny 18. století řada malých porcelánek. Tyto podniky inspirovaly podnikatele, kteří chtěli využít surovinové zdroje na Karlovarsku. Nejstarším podnikem na našem území bylo založení malé manufaktury v obci Háje u Horního Slavkova v roce 1789. Její snahy však byly málo úspěšné, jednak pro nedostatek finančních prostředků, jednak pro malý počet pracovníků. Úroveň prvních porcelánových výrobků byla zřejmě nízká. Společnost se rozpadla a výroba zde po čtyřech letech zanikla.\n\nPrvní úspěšnou továrnou na výrobu porcelánu, které se podařilo udržet výrobu dodnes (v roce 2011 byla činnost Slavkovské porcelánky zastavena), se stal podnik v Horním Slavkově. Vznik továrny zde podnítil v roce 1792 důlmistr Jan Jiří Paulus ve spolupráci s Janem Reumannem a Janem Pöschlem. Zakladatelé se snažili roku 1793 získat privilegium na výrobu porcelánu, ale jejich žádost nebyla úspěšná. Z postojů vídeňských úřadů vyplývá, že neměly zájem na vzniku porcelánek v oblasti severozápadních Čech především proto, aby neohrozili pozice preferované císařské vídeňské porcelánky. Bylo však také zřejmé, že první výrobky nově vzniklých provozů byly málo kvalitní.\n\nPrvní majitelé slavkovské továrny tedy nebyli příliš úspěšní, takže podnik byl prodán roku 1800 Luise Greinerové. Zlepšení situace továrny nastalo až v době, kdy do podniku vstoupil roku 1803 zeť L. Greinerové, lékař Jan Jiří Lippert ze Slavkova. Ten továrnu roku 1808 zakoupil, spojil se z důlním mistrem Václavem Haasem a podnik začal pracovat pod firmou Lippert a Haas. Teprve v této fázi se podařilo majitelům dospět k úspěšnější výrobě po technologické i výtvarné stránce. Hmota výrobků byla kvalitnější a dobře vypálená. V tvarovém řešení předmětů se projevil odklon od oblých barokních tvarů prvních výrobků, napodobujících produkci durynských porcelánek a začaly se uplatňovat válcové empirové tvary inspirované vídeňským, míšeňským i francouzským porcelánem. Charakter výzdoby se výrazně zdokonaloval i po stránce výtvarného provedení. Kromě pohledů na krajinu a významná místa severozápadních Čech se objevovaly i motivy z Prahy a z dalších zajímavých měst.\n\nPrivilegium k výrobě porcelánu získal Slavkov až roku 1812, neboť tehdy se již projevila proměna dřívějšího záporného postoje vídeňských i guberniálních úřadů k podnikání. Ve snaze o ekonomický vzestup začal stát podporovat rozvoj výroby a průmyslových podniků. V letech 1812–1817 musela továrna čelit letům neúrody a krize i ekonomickému dopadu napoleonských válek. Šťastnější období pro průmyslové podnikání i pro slavkovskou továrnu nastalo až po roce 1817. Literatura uvádí, že byli povoláváni mistři z ciziny, kteří měli vychovávat mladé pracovníky továrny.\n\nRoku 1819 začala slavkovská továrna značit své výrobky trojmístným letopočtem a následující dvě desetiletí se stala dobou jejího plného rozvoje. Svědčí o tom její účast na výstavách průmyslových výrobků v Praze v letech 1828, 1829 a zejména v roce 1831, kdy továrna získala stříbrnou medaili.\nV tomto období se slavkovští návrháři i malíři soustřeďovali na řešení tvarů i výzdoby tehdy velmi oblíbených kávových koflíků, které se staly žádanými dárkovými i upomínkovými předměty a ozdobou vitrín v měšťanských i šlechtických interiérech.\n\nSlavkovský porcelán byl oceňován nejen pro kvalitu porcelánové hmoty a polevy, pro tvarovou bohatost, ale i působivou malířskou výzdobu, kterou prováděla řada malířů. Zdrojem inspirace se stala antická mytologie a alegorické a symbolické motivy, které malíři čerpali ze soudobé knižní i volné grafiky.\n\nPřed polovinou 19. století se již továrna značně rozrostla a zaměstnávala přes 200 pracovníků a úspěšně se účastnila výstav průmyslových výrobků v Berlíně roku 1844 a v následujícím roce ve Vídni. Po polovině století se však začínaly projevovat příznaky krize výtvarné podoby slavkovského porcelánu. Pod tlakem dravé konkurence porcelánek, které sledovaly převážně komerční cíle a orientovaly se převážně na masovou, výtvarně průměrnou produkci, se snažil slavkovský podnik pod vedením Augusta Haase udržet svoji rentabilitu a neubránil se poklesu kvality výrobků.\n\nV roce 1867 předal August Haas podnik svému synovi Jiřímu Haasovi a synovci Janu Cžjžkovi, kteří usilovali o modernizaci výroby. Pod firmou Haas a Cžjžek existovala továrna do roku 1945, kdy byla znárodněna a v roce 1958 se stala součástí podniku Karlovarský porcelán. V roce 1992 byl podnik privatizován a začal opět používat název z doby před rokem 1945.\n\nTovárna se snažila posilovat svoje pozice na stávajících trzích a usiluvala o získání dalších trhů v Asii a Americe. Prezentovala se na výstavách u nás i v zahraničí a pečovala o propagaci výrobků. Po zakoupení ruským investorem s cílem vyvážet luxusní porcelán do Ruska se továrna bohužel dostala do potíží, ze kterých se už nevzpamatovala. Velký podíl na tom zřejmě měla příliš jednostranná orientace na ruský trh, kde bylo oproti asijskému porcelánu zavedeno téměř likvidační dovozní clo na evropský porcelán. Továrna byla nakonec 31.1. 2011 uzavřena. Nejstarší porcelánka v Čechách a jedna z nejstarších v Evropě je tak bohužel minulostí.\n\nManufaktura na výrobu porcelánu založena roku 1793 Alsasanem J. N. Weberem, pensionovaným thunským lesmistrem a správcem panství, s pomocí specialisty z Durynska. Na kláštereckém panství v okolí Černic byla objevena zemina podobná kaolínu. To podnítilo Webera, aby za podpory hraběte, který mu byl nadále příznivě nakloněn, provedl zkoušku této zeminy. Hrabě propůjčil k tomuto účelu zahradní grotu, kde byla zbudována provizorní muflová pec a proveden výpal nádobí, tvarovaného tehdy podomácku. Pokus byl bezvýsledný. Nato Weber angažoval arkanistu J. N. Fetzera, aby vystavěl novou pec na místě domu beneficianta při někdejší loretánské kapli, ale ani tady nevyšel jediný zdařilý pokus a Fetzer byl propuštěn. Na jeho místo byl přijat J. G. Sonntag, jenž se nedlouho předtím vzdal výroby porcelánu v Hájích. Jeho přičiněním byla zbudována nová pec a stavení pro točírnu. První výpal v této peci se konal 15. září 1794 a svědectví tvrdí, že porcelán byl žlutavý a špinavý. Nejspíše z tohoto výpalu pochází jako první zkušební kus – koflík s nápisem \"Vivat Böhmen\". Tento nejstarší klášterecký výrobek, koflík a miska z roku 1794, je podle Meyera významný především proto, že jde o jediný příklad, kdy se zachoval pokusný exemplář. V dnešní době ho lze spatřit v muzeu porcelánu na Zámku v Klášterci nad Ohří.\n\nV roce 1797 pronajímá na dobu šesti let porcelánku Christianu Nonnemu z Erfurtu, jenž byl obratný podnikatel, organizátor, obchodník s porcelánem a nájemce továren ve Volkstedtu a Ilmenau. Tím se konečně dostalo klášterecké porcelánce odborného vedení a výsledky toho se zřejmě dostavily zakrátko, neboť počátkem roku 1799 projevila vídeňská porcelánka zřejmé obavy z případné konkurence.\n\nKlášterecké výrobky se řadu let vyznačovaly nečistou, šedou hmotou a kazovou glazurou. Ještě v roce 1796 se stávalo, že se celý výpal zničil a šel rovnou do stoupy. Podle zachovaných výrobků nelze hovořit o čistém bílém porcelánu dříve, než někdy po roce 1805.\n\nWeber se vrátil koncem roku 1800 do Alsaska, kde v roce 1801 zemřel. Od jeho dědiců přejímá v roce 1803 porcelánku majitel panství J. M. Thun, a Nonne přesídlil do Kysiblu. Hrabě Thun přejímá továrnu definitivně do vlastního provozu až roku 1820. V majetku Thunů zůstala porcelánka až do znárodnění roku 1945. Po stránce tvarové doznívala v Klášterci ještě asi do roku 1810 durynská tradice, avšak zároveň již začaly pronikat vlivy Vídně s válcovitými empirovými tvary. Ve druhém desetiletí se projevuje tvarování převzaté z Míšně. Asi do roku 1815 se objevují také lázeňské koflíky s příslušnými vedutami z Karlových Varů, Mariánských Lázní a Teplic, provedenými podle grafických předloh.\n\nHrabě Thun získal 15. března 1822 privilegium k výrobě porcelánu. Zároveň se dostalo porcelánce práva užívat ve firemním označení státního znaku. O čtvrt roku později se téhož práva dostalo porcelánce v Březové, stejně jako Kysibl založené v roce 1803. Postavení Klášterce nebylo lehké, neboť silná konkurence Slavkova, který ve dvacátých letech vstupoval do své klasické epochy, sílící konkurence Březové, jejíž výrobky vynikaly jakostí střepu a konečně i konkurence Lokte, založeného roku 1815 a značně preferovaného Vídní, činily nepochybné překážky v odbytu.\nJeště před rokem 1837 je zde zaveden měditisk. Největšího rozkvětu porcelánka dosahuje za vedení ředitele J. Hillardta a zejména za Carla Verniera v létech 1850 až 1872. Johann Hillardt nastoupil jako ředitel v roce 1836. Postavil třetí pec, změnil topivo ze dříví na hnědé uhlí a rašelinu a zavedl tuhou pracovní kázeň. Výsledky Hillardtova úsilí se projevili velice brzy. Styl druhého rokoka přijal Klášterec poměrně pozdě. Za Hillardtova vedení se výrazně zvýšil počet malířů a dekor se druhorokokově začal omezovat na květinové motivy. Karl Venier se ujal vedení továrny v roce 1848. Pro svou funkci byl odborně perfektně vybaven. Rekonstruoval mlýny, jež podle něho mohly za špatnou kvalitu střepu a rozšířil odbyt a zlepšil účetnictví. Vedoucího malíře poslal na studium do Vídně, protože pochopil i jistou zaostalost v jeho výtvarném projevu. Od roku 1859 se pálilo plynem.\n\nVýroba po roce 1860, jak se zdá, začala více méně stagnovat, jakoby se pociťovala únava po mimořádném tvůrčím období v předchozích desetiletích. Nejinak tomu bylo i v jiných českých porcelánkách. Od roku 1857 se vyskytují jednoduché, kónické tvary různé velikosti a velice tenkého střepu, tzv. \"sévreská forma\". Do první poloviny šedesátých let se také řadí pokusy s tzv. rýžovým průsvitným dekorem, převzatým do Evropy z Persie a s dvoustěnným porcelánem s vrchním pláštěm prořezávaným.\n\nPorcelánka se účastnila výstav jako roku 1857 v Paříži, 1865 v Linci, 1873 ve Vídni. Zde se Klášterec reprezentoval rozměrným dekorativním pohárem a džbánem. Pro výrobu porcelánu byla sedmdesátá léta obdobím značných změn. Potřeba vyhovět rostoucí poptávce po běžnějším a tedy i méně esteticky náročném užitkovém porcelánu, silná konkurence i nové technické vymoženosti porcelánu vynutili co nejrychlejší přechod k sériové výrobě. Komerční zaměření se odrazilo i ve struktuře výroby. Zcela vymizela náročná figurální plastika a porcelánka se orientovala výlučně na stolní nádobí a užitkový porcelán. Pracné ruční dekory byly stále více vytlačovány sériovou, stylově velmi různorodou dekorací.\n\nZávěrem století patřila klášterecká porcelánka k největším výrobcům porcelánu u nás. Z pohledu přínosu její produkce pro výtvarný vývoj a snahami jiných porcelánek však nevyniká nad průměr. Důsledky vypuknutí druhé světové války nebyly zpočátku nijak hrozivé, ještě v roce 1941 směřoval vývoz do Švédska, Norska, Dánska, Švýcarska, Španělska, Chorvatska, Srbska, Bulharska, Rumunska a Holandska. Podle posudku německé společnosti pro užitkovou keramiku byla porcelánka zařazena do druhé nejlepší skupiny. Bylo ji uděleno právo vyrábět soupravy pro vojenské kantýny. Konec války a následné znárodnění však znamenaly nový směr v jejím dalším vývoji.\n\nPorcelánka, známá spíše pod svým starým názvem \"Pirkenhammer\" (někdy Pirken-Hammer, podle něm. názvu Březové \"Pirkenhammer\"), byla založena roku 1803 durynským obchodníkem Friedrichem Höckem v Březové (dnes Karlovy Vary-Březová). Po počátečních nesnázích byla pronajata v roce 1806 durynským podnikatelům Ferdinandu Cranzovi a Friedrichu Brothäuserovi. Roku 1811 byla prodána Johannu Martinu Fischerovi z Erfurtu a místnímu Christianu Reichebachovi. Ti pak získávají zemské privilegium k výrobě porcelánu v roce 1822. Pozdně barokní formy nádob, zdobené typickou lineární kobaltovou dekorací slaměnek i motivy ptáka a skal, nahrazují empírové válcové tvary nádob s květinovou dekorací, hlavně karmínovou. Ke konci Höckeho období nastupují tvary vídeňské, zdobené pestrými figurkami, čerpajícími hlavně z mytologie.\n\nUž rok po převzetí porcelánky Fischerem a Reichenbachem se začíná porcelánce dařit. Již v roce 1829 získává jako první porcelánka v Čechách povolení k dekoraci vlastním měditiskem. Ve dvacátých a třicátých letech devatenáctého století nastává velký rozkvět porcelánky. V zlacení nádobí byla březovská porcelánka v první půli století na prvním místě mezi porcelánkami vůbec. Působili zde vynikající malíři, jako např. K. F. Quast, S. Schermer, nebo S. Wabersich. Po Fischerově smrti roku 1824 zde začal podnikat jeho syn Johann Christian Gottlieb, jenž se roku 1846 stal jediným majitelem porcelánky. Podnik však formálně byl nadále veden pod firmou Fischer & Mieg až do roku 1918.\n\nI když se Ludwig Mieg snažil udržet továrnu jak po stránce technické, tak i umělecké na výši (v roce 1868 byl povolán francouzský malíř A. Carrier a založena učňovská malířská škola), komerční zájmy podporované snahou čelit stále se zvyšující konkurenci koncem století zákonitě zvítězily a umělecká kvalita se téměř ztratila. Jen kvalita střepu zůstala i nadále vynikající.\n\nV roce 1919 vstoupila březovská továrna s dalšími porcelánkami do akciové společnosti koncernu EPIAG. Po roce 1945 byla továrna znárodněna a v roce 1958 začleněna do Karlovarského porcelánu n. p. jako speciální závod zabývající se převážně výrobou exkluzivního porcelánu zdobeného ruční malbou.\n\nNa výrobu tvrdého porcelánu se používá směs 50 % kaolinu, 25 % křemene (ostřivo) a 25 % živce (tavivo). Někdy se přidává také křída a mramor. Měkký porcelán má menší podíl kaolinu. Porcelán se vyrábí z kaolínu, což je zvětralá živcová hornina. Je to čistá a kvalitní surovina, která se vyznačuje maximální pevností, transparentností a bělostí a pálí se při teplotách nad 1300 °C. Redukční prostředí, to znamená s omezeným přístupem vzduchu, zajistí jeho bělost, a zabrání nežádoucímu zabarvení způsobeného železitými nečistotami.\n\nHustota porcelánu je (dle druhu) 2400–2600 kg/m. Relativní permitivita ε porcelánu je 4,5 až 7. Porcelán je izolantem (nevodičem).\n\nZákladní surovinou pro výrobu porcelánu je kaolin. Je to bílá hmota vznikající zvětráváním minerálu živce. Její chemické složení lze vyjádřit vzorcem AlO – SiO – HO. Kromě základní hmoty obsahuje kaolin ještě koloidní látky, které způsobují jeho dobrou tvárnost, jejich nadbytek má však za následek přílišné smršťování vytvarovaných předmětů v žáru. Hmota pro výrobu porcelánu obsahuje ještě jemně mletý nezvětraný živec a oxid křemičitý. Často se přimíchávají rozdrcené střepy z brakových výrobků. Základní suroviny se melou v kulových mlýnech a promísí se s vodou ve stejnorodou kaši. Kaše se nechává delší dobu odležet, pak se zbaví přebytečné vody a vzduchových bublinek.\n\nTvarování potřebných předmětů ze základní suroviny se provádí na hrnčířském kruhu, lisováním, případně litím vodou zředění hmoty do sádrových forem. Zformované výrobky se suší na vzduchu a pak se vypalují v peci při teplotě 900 °C. Vypálením se atomy hliníku, křemíku a kyslíku přeskupí a vytvoří nové vazby. Tak vzniká tvrdá látka pevná v tlaku, ale málo odolná proti nárazu, tzv. biskvit. Biskvit se bez další úpravy používá převážně k technickým účelům. Pro běžné použití se porcelánové předměty glazují – namáčení do glazurového mléka – řídké kaše stejného složení jako porcelánová hmota. Glazované výrobky se pak vysuší a vypalují při teplotě 1300 – 1600 °C. Glazura se za vysoké teploty roztaví a vyplní póry v surovém materiálu. Vypálený předmět se nechává pomalu vychladout, rychlým ochlazením by totiž došlo k popraskání glazury. Porcelánové předměty se zdobí nanášením suspenzí oxidů kovů, které po dalším vypálení dají žádaný barevný odstín.\n\nPorcelánu podobné hmoty jsou kamenina, porovina a hrnčířská hmota. Kamenina slouží jako stavební materiál (obkladačky, kachle). Pórovina se užívá na levnější nádobí a na hygienická zařízení. Od porcelánu se liší jednak neprůsvitostí (předměty vyrobené z porcelánu jsou průsvitné), jednak tím, že při jemném úderu nevydává zvonivý zvuk. Vyrábí se podobně jako porcelán, nároky na čistotu surovin jsou však menší.\n\nVýroba hrnčířského zboží má v našich zemích delší tradici než výroba porcelánu. Zbytky těchto výrobků bývají součástí archeologických vykopávek až několik tisíc let starých. Velmi dlouhou tradici má v našich zemích také lidová keramická tvorba – chodská či slovácká keramika patří ke skvostům našeho lidového umění.\nVýroba cihel je podobně jako výroba porcelánu a keramiky založena na přeskupení atomů křemíku, hliníku, kyslíku, případně dalších prvků, a vytvoření dalších vazeb mezi nimi.\n\nCihlářské zboží dělíme na hrubé (cihly) a jemné (krytiny, trubky). Vyrábí se z cihlářské hlíny formováním do žádaného tvaru a následným vypalováním v cihlářské peci. Při vypalování se změní mimo jiné i barva výrobku. Cihlářská surovina je zbarvena hnědě přítomností oxidu železitého obsahující vodu. Vypálením se uvolní vázaná voda a zbude červený oxid železitý.\n\n\n\n"}
{"id": "28983", "url": "https://cs.wikipedia.org/wiki?curid=28983", "title": "Sinclair BASIC", "text": "Sinclair BASIC\n\nSinclair BASIC je dialekt programovacího jazyka BASIC pro počítače ZX Spectrum. Sinclair BASIC vyvinula firma Nine Tiles Networks Ltd.\n\nPrvní varianta z roku 1979 byla uložena ve 4 KB ROM počítače ZX80. Šlo o nekompletní implementaci minimal BASICu podle normy ANSI z roku 1978. Vývoj pokračoval 8 KB verzí pro ZX81 a implementací pro ZX Spectrum, která se vešla do 16 KB ROM. Na počítačích ZX Spectrum +2 a ZX Spectrum +3 byl použit rozšířený jazyk Sinclair Extended BASIC.\n\nProtože implementace Sinclair BASICu ponechávala v ROM počítačů ZX Spectrum nevyužité místo, objevilo se několik ROM se Sinclair BASICem rozšířeným o některé možnosti. Jednou z těchto modifikací je SE BASIC Andrewa Owena, který podporuje i rozšířené grafické možnosti obvodu ULAplus, a jehož některé rozšířené příkazy byly inspirovány obdobnými rozšířenými příkazy počítačů TK 95, Timex Sinclair 2068 a původní španělské verze počítače Sinclair ZX Spectrum 128K+. Andrew Owen je také autorem OpenSE Basicu, což je varianta Sinclair BASICu vydaná pod licencí GPL v.2. Sinclair BASICem byl inspirován projekt \"Sparky eZX BASIC\".\n\nSpectrum mělo 86 klíčových slov. Ve výčtu jsou vyznačena takto:\nříkazy, výrazy, a \"ostatní klíčová slova\":\n\nVýrazy a příkazy, které byly pouze na počítačích ZX81, TS1000 a TS1500:\n\nModel 128K přinesl tyto příkazy:\n\nPůvodní Španělská verze počítače ZX Spectrum 128K+ neobsahovala systém nabídek jako pozdější anglická verze a verze z ní vycházející, ale místo nich používala další přidané příkazy:\n\nTyto příkazy ovšem není možné vložit do programu, jsou určeny pouze k přímému vykonání.\n\nTimex BASIC používaný v TS2048 a TS2068 (kompatibilních se Spectrem) má navíc těchto šest slov:\n\nPočítače TK 90X a TK 95 mají navíc příkazy:\n\nNeexistuje operátor ELSE ve výrazu IF - THEN (- ELSE). Tedy namísto\nse musí zapsat\n\nLET je povinné. Tedy zapisuje se na rozdíl od chybného zápisu \n\nNázev proměnné typu textový řetězec musí obsahovat pouze jeden znak. Tedy \njsou správné, ale \nje chybný zápis.\n\nV době návrhu Sinclair BASICu bylo běžné, že se řádky programu číslovaly. Programátor musel čísla řádků zapisovat sám. Pokud se číslo řádku nezapsalo, ihned po zadání příkazu se tento příkaz vykonal.\n\nSpuštění programu se provádí příkazem RUN (od začátku programu), nebo RUN s číslem řádku (od daného čísla řádku). Program je možné také spustit příkazem GO TO (s číslem řádku).\n\nPokud je program spuštěn například příkazem RUN 5, ale číslo řádku 5 neexistuje, spustí se program od následujícího vyššího čísla řádku (například 10).\n\nProgram není nutné ukončovat příkazem STOP, jak to bylo běžné v mnoha jiných variantách BASICu.\n\nVelmi jednoduchý příklad programu Hello world může vypadat takto:\n\n\n"}
{"id": "28989", "url": "https://cs.wikipedia.org/wiki?curid=28989", "title": "Živná půda", "text": "Živná půda\n\nŽivná půda (též růstové médium nebo kultivační médium) je substrát poskytující výživu a další vhodné podmínky organismům a jejich částem pěstovaným \"in vitro\". Nejrozšířenějšího využití má v bakteriologii, mykologii a rostlinných biotechnologiích. \n\nČím je organismus složitější a neúplnější, tím komplexnější živnou půdu obvykle potřebuje. Zatímco bakterie nevyžadují příliš přesné složení půdy a některým stačí opravdu málo (některé jsou schopny přežívat i v destilované vodě), suspenzní buněčné kultury rostlin či kultury protoplastů už jsou extrémně citlivé a vyžadují složité živné půdy velice přesného složení.\n\nZa zakladatele živných půd se považuje Robert Koch, který také založil bakterologii.\n\nMédia jsou velmi rozličná. Toto jsou jedny z nejčastějších součástí médií:\n\nMédia dělíme podle skupenství na tuhá, polotuhá a tekutá. Tuhá obsahují nějaký inertní nosič (např. agar), zatímco u tekutých takový nosič chybí. Zvláštními druhy médií jsou pak například selektivní a diagnostická média.\n\nNa selektivních médiích rostou jen některé organismy, tedy zpravidla ty, které výzkumník potřebuje izolovat. Toho se dociluje například přidáním antibiotik, nebo naopak tím, že médium neobsahuje určité látky. Například bakterie, náchylné k ampicilinu či tetracyklinu, na médiu obsahujícím tato antibiotika nevyrostou. Pokud máme médium bez aminokyseliny prolinu, nevyrostou na ní ty bakteriální kmeny \"E. coli\", které nemohou syntetizovat prolin. \n\nDiagnostické médium se používá k odlišení či úplné determinaci organismů rostoucích v daném médiu, a to i tehdy, je-li jich v živné půdě více než jeden druh. Většinou dochází k určitému zabarvení kolonií daného organismu. Například MacConkeyův agar rozlišuje bakterie na ty, které fermentují laktózu, a na ty, které ji nefermentují. Bakterie fermentující laktózu totiž zároveň produkují kyselinu, která vyvolává růžovo-červené zbarvení indikátoru obsaženého v půdě. Tím se zabarví kolonie a jejich těsné okolí.\n\n\nZákladní média používané v rostlinných biotechnologiích je nutné chápat bez rostlinných regulátorů a sacharózy (zdroj energie), protože variace, které vznikající z těchto základních variují právě obsahem těchto látek. Nejznámějšími médii jsou:\n\n"}
{"id": "28990", "url": "https://cs.wikipedia.org/wiki?curid=28990", "title": "Tanečnice (Šluknovská pahorkatina)", "text": "Tanečnice (Šluknovská pahorkatina)\n\nTanečnice (německy \"Tanzplan\") je hřbet o nadmořské výšce 597,3 m zasahující na území severočeského města Mikulášovice a částečně saského města Sebnitz. Náleží ke Šluknovské pahorkatině, kde je druhým nejvyšším vrcholem. Vrcholová část je zaoblená až plochá a povětšinou příkré svahy jsou pokryté četnými kamennými moři a dalšími tvary zvětrávání. Geologické podloží tvoří jemně až středně zrnitý lužický granodiorit s žílami doleritu. Převládajícím půdním typem je kambizem. Na Tanečnici pramenící vodní toky náleží k povodí Labe a úmoří Severního moře. Roční srážky mohou přesahovat 900 mm, průměrná roční teplota je odhadována pod 6 °C. Většinu povrchu pokrývají nepůvodní smrkové monokultury. Ostrůvkovitě se dochovaly původní acidofilní bučiny a podél vodních toků také údolní jasanovo-olšové luhy. Faunu představují typické druhy krajiny opadavých listnatých lesů, z chráněných živočichů se vyskytuje především několik druhů netopýrů. Česká část Tanečnice náleží k chráněné krajinné oblasti Labské pískovce, na německé straně se nacházejí přírodní rezervace Heilige Hallen a Gimpelfang.\n\nNázev kopce (Taneční pláň či mýtina) vznikl zkomolením pojmenování (Jedlová planina), český název Tanečnice se začal používat po druhé světové válce. Naproti tomu pověst vypráví, že název je odvozen od lesních víl, které na vrchu tančily a sváděly myslivce. Ve 13. století byla při úpatích kopce založena nová sídla Sebnitz a Mikulášovice, avšak Tomášov na jižním úbočí vznikl až roku 1735. Od středověku vedla po severním úpatí vrchu stezka z Mikulášovic do Sebnitz a přes jižní úpatí stezka z Mikulášovic do Hertigswalde a dále až k Labi v Bad Schandau. Na vrcholu vyrostla ve 30. letech 19. století triangulační věž, díky které si vrchu začali v druhé polovině 19. století všímat turisté. První rozhledna, sedmipatrová dřevěná Věž korunního prince Rudolfa () vysoká 26 m, byla otevřena 6. října 1886. Vedle ní vyrostl dřevěný kiosek brzy nahrazený horskou chatou s restaurací. Dřevěnou rozhlednu zničila v roce 1903 vichřice. Nová osmiboká zděná rozhledna vysoká rovněž 26 m, zvaná Bismarckova věž (), byla předána do užívání 28. května 1905 a od té doby je nejsevernější rozhlednou Čech. Poskytuje výhled na oblast Českosaského Švýcarska, Šluknovské pahorkatiny a Horní Lužice. V poválečném období restaurace vyhořela a až do počátku 60. let byla rozhledna s okolními lesy nepřístupná. Opětovné zpřístupnění rozhledny přišlo roku 1969 a v letech 1979 až 1986 vedle ní vyrostla nová restaurace Koliba.\n\nVýchodní úpatí protíná železniční trať Rumburk – Panský – Mikulášovice. Přes Tanečnici vede řada turistických stezek. Na vrchol směřuje žlutá trasa ze Sebnitz a také modrá trasa od horních Mikulášovic a železniční stanice Mikulášovice dolní nádraží. Příznivci Tanečnice o vrchu skládali řadu básní a písní, nejznámější se stala (Písnička o Tanečnici) od mikulášovického učitele Josefa Bartmanna.\n\nPřevážná část vrchu Tanečnice, včetně vrcholu, se nachází na západě Šluknovského výběžku v nejsevernější části České republiky, v Ústeckém kraji a okrese Děčín. Leží na západě města a zároveň katastrálního území Mikulášovice. Některé svahy, od severu přes západ až po jihozápad, se již nacházejí za státní hranicí na území Německa, v zemském okrese Saské Švýcarsko-Východní Krušné hory ve spolkové zemi Sasko. Zde zasahuje do katastrálních území Sebnitz a Hertigswalde, náležejících k velkému okresnímu městu Sebnitz. Kopec tak kvůli své poloze vytváří mezi městy Sebnitz a Mikulášovice přirozenou bariéru. Nejbližším sídlem, nacházejícím se asi 1 km jihovýchodně od vrcholu, je Tomášov, část obce Mikulášovice. Střed Mikulášovic leží 3 km východním směrem, střed Vilémova 3 km přibližně severním směrem, střed Dolní Poustevny 2,7 km severozápadně, střed Sebnitze 3,5 km západně a horní konec Hertigswalde 1,2 km jihozápadním směrem. Z turistického hlediska je Tanečnice často vnímána jako součást Českosaského Švýcarska.\n\nRozlehlý hřbet Tanečnice náleží ke geomorfologickému celku Šluknovská pahorkatina, který pod názvem značně přesahuje hranice směrem do Německa, a jenž je součástí Krkonošské oblasti spadající pod Krkonošsko-jesenickou subprovincii České vysočiny. Vrcholová část Tanečnice je zaoblená až plochá, svahy jsou povětšinou příkré a nacházejí se na nich skalní tvary způsobené zvětráváním a odnosem, zejména četná kamenná moře. Se svou nadmořskou výškou 597,3 metrů je po Hrazeném (610 m) druhým nejvyšším vrcholem Šluknovské pahorkatiny a nejvyšším vrcholem jejího podcelku Šenovská pahorkatina (Šenovská vrchovina), respektive okrsku Mikulášovická pahorkatina (Mikulášovická vrchovina). Nejbližšími pojmenovanými vrcholy jsou Wolfstein (393 m) vzdálený 1,8 km směrem na sever, Liščí kameny (486 m) ve vzdálenosti 3 km severovýchodně, Hůrka (492 m) vzdálená 2,1 km jihovýchodně, Wachberg (496 m) ve vzdálenosti 2,6 km na jihojihovýchod a Kaiserberg (494 m) vzdálený 1,6 km východním směrem.\n\nTanečnice náleží z geologického hlediska k lužickému žulovému masivu, jednomu z největších odkrytých žulových masivů ve střední Evropě. Nachází se severně od lužické poruchy a její podloží tvoří převážně lužický granodiorit prostoupený četnými žílami intruzivních hornin, zejména doleritu. Lužický granodiorit je oproti zbytku masivu mladší, jeho vznik se odhaduje na dobu před 280 miliony lety. Granodiorit v podloží Tanečnice je biotitický, středně zrnitý, pravidelně rozpukaný, přičemž pukliny bývají zaplněné vodou. Jeho zrnitost je stejnoměrná, barva se pohybuje od bělošedé po modravě šedou, zvětralý granodiorit má barvu rezavě hnědou. Bazický plagioklas v něm převažuje nad ortoklasem. Černohnědý biotit začasté vytváří pseudohexagonální tabulky. Žíly doleritu nejsou podrobněji zmapovány a jejich lokalizace vychází především ze starých německých map, kde je hornina označována jako diabas. Má černozelenou barvu, tvoří jej plagioklas (hlavně labradorit), pyroxeny (zejména augit), zelený amfibol, méně je zastoupen biotit, křemen, případně rudní příměsi. Šířka žil značně kolísá a pohybuje se od několika centimetrů po metry. Větší ložisko se nachází jižně od vrcholu (potvrzené geologickými sondami), menší žíly pak zejména na východních a severovýchodních svazích. Podél vodních toků překrývají starší granodiorit deluviofluviální nezpevněné hlinitokamenité či jílovitopísčité sedimenty čtvrtohorního stáří.\n\nMezi půdními typy převládá kambizem, povětšinou dystrická, ostrůvkovitě oglejená či rankerová, na východním, jihovýchodním a severovýchodním svahu mesobazická. Na velké ložisko doleritu jižně od vrcholu je vázán eutrofní ranker doprovázený eutrofní litozemí. Podél vodních toků se rozkládají modální gleje.\n\nCelý vrch náleží k úmoří Severního moře a zároveň k povodí Labe. Povodími druhého řádu jsou Sebnice a Křinice. Z hydrogeologického hlediska náleží vrch do rajónu Krystalinikum Šluknovské pahorkatiny. Vydatnost podzemních vod se ve svrchních vrstvách zvětralé horniny váže pouze na atmosférické srážky, hlouběji v puklinách je zvodnění stabilnější a méně závislé na srážkách. Vzhledem k příznivým hydrogeologickým podmínkám (rozpukané granodioritové podloží) vyvěrá na svazích Tanečnice několik pramenů. Na jihovýchodním svahu pramení v nadmořské výšce přibližně 480 m Studený potok, levostranný přítok Mikulášovického potoka, jenž na východním úpatí protéká rybníkem Vágnetrákem. Na severním svahu vyvěrá v nadmořské výšce asi 550 m Hraniční potok (na německé straně či ), který na území Německa ústí zleva do Sebnice, respektive Vilémovského potoka. Blízko státní hranice na severozápadním svahu pramení v nadmořské výšce přibližně 525 m potok Mannsgraben, levý přítok Sebnice. Na západním svahu vyvěrá několik pramenů Hertigswaldského potoka (v nadmořské výšce 505 až 520 m) směřujícího rovněž do Německa a ústícího zleva do Sebnice. Na jižních svazích pramení několik zdrojů Tomášovského potoka (nadmořská výška 475 a 520 m), který se na německé straně jmenuje a vlévá se zleva do Ottendorfského potoka, jednoho z přítoků Křinice.\n\nNa základě dlouhodobých měření, především z první poloviny 20. století, se většina Šluknovského výběžku řadí dle Quittovy klasifikace do mírně teplé oblasti, přičemž Tanečnice spadá do mírně teplé oblasti MT 4. Nejbližší stálá meteorologická stanice leží ve Šluknově. Na základě jejího měření jsou průměrné roční teploty pro Šenovskou vrchovinu odhadnuty na 6,5–7,0 °C, pro Tanečnici však vzhledem k nadmořské výšce vychází pod 6 °C. Nejchladnějším měsícem je dlouhodobě leden, nejteplejším pak červenec. Teplotu, kromě nadmořské výšky, ovlivňuje také převažující západní proudění. Vzduchové masy naráží na bariéru kopců a při výstupu do výšky se ochlazují. Vítr sílí s nadmořskou výškou a nejsilnější je u vrcholu. Tanečnice patří do oblasti bohaté na srážky, což zapříčiňuje převažující západní proudění přinášející dostatek vláhy. Bohatší na srážky jsou návětrné svahy a vyšší polohy. Při stoupání do výšky se vzduchové masy rozpínají a při ochlazování se vytváří srážky dopadající na zem. Průměrné roční hodnoty ve Šluknovské pahorkatině se pohybují v rozmezí 700–800 mm, přičemž ve vrcholových partiích Tanečnice mohou přesáhnout 900 mm.\n\nZ fytogeografického hlediska patří Tanečnice k okresu Šluknovská pahorkatina, který je lužickým zlomem ostře vymezen proti blízkému okresu Labské pískovce. Většinu povrchu pokrývají kulturní lesy s ostrůvkovitým výskytem původních porostů. Na východních a jihovýchodních svazích se nachází nepůvodní pastviny. Z lesnického hlediska se vrch nachází v 4.–5. lesním vegetačním stupni, tedy bukovém a jedlo-bukovém. Flóra je typicky hercynská, silně jsou zastoupeny suboceanické druhy a významně též druhy zavlečené. Mezi aktuální vegetací převládají od 19. století vysazované nepůvodní monokultury lépe sloužící hospodářským potřebám. Ty mají rychlejší produkci dřeva než původní dřeviny, jsou však náchylnější k polomům a devastací škůdci. Převažující dřevinou je smrk ztepilý \"(Picea abies)\" a doplňují jej modřín opadavý \"(Larix decidua)\" či jedle bělokorá \"(Abies alba)\". Bylinné patro je velmi chudé, typičtí zástupci jsou čarovník prostřední \"(Circaea × intermedia)\", kostřava lesní \"(Festuca altissima)\", ostřice řídkoklasá \"(Carex remota)\" či strdivka jednokvětá \"(Melica uniflora)\". Vzácné jsou kapraď rezavá \"(Dryopteris affinis)\" či ostružiník hojnokvětý \"(Rubus geminatus)\". Mezi zavlečenými druhy dominuje náprstník červený \"(Digitalis purpurea)\".\nPřirozenou, potenciálně očekávanou vegetaci představují povětšinou acidofilní bučiny, které ještě v 18. století tvořily na Tanečnici většinu porostů. Zachovaly se především na západních a jižních svazích a jsou vázány na kyselý granodiorit. Dominuje jim buk lesní \"(Fagus sylvatica)\" a doplňovaly jej další listnaté stromy, především dub zimní \"(Quercus petraea)\" a javor klen \"(Acer pseudoplatanus)\", ve vrcholových partiích také jedle bělokorá \"(Abies alba)\". Bylinné patro je velmi chudé, typickými zástupci jsou metlička křivolaká \"(Deschampsia flexuosa)\", bika bělavá \"(Luzula luzuloides)\", pstroček dvoulistý \"(Maianthemum bifolium)\" nebo brusnice borůvka \"(Vaccinium myrtillus)\". Kolem pramenišť a vodních toků se v malém množství dochovaly původní údolní jasanovo-olšové luhy, kde převažují jasan ztepilý \"(Fraxinus excelsior)\" a olše lepkavá \"(Alnus glutinosa)\". Z bylin je v nich zastoupena ostřice řídkoklasá \"(Carex remota)\", pomněnka hajní \"(Myosotis nemorosa)\", škarda bahenní \"(Crepis paludosa)\", kozlík výběžkatý \"(Valeriana excelsa)\", krabilice chlupatá \"(Chaerophyllum hirsutum)\" či ptačinec hajní \"(Stellaria nemorum)\".\n\nNa svazích blíže k zástavbě Mikulášovic se rozkládají krátkostébelné poháňkové pastviny a trvale vlhké vysokobylinné a vysokostébelné louky, představované zejména pravidelně sečenými loukami a neobhospodařovanými loukami (takzvaná tužebníková lada). Charakteristické jsou pro ně poháňka hřebenitá \"(Cynosurus cristatus)\", podzimka obecná \"(Scorzoneroides autumnalis)\", jílek vytrvalý \"(Lolium perenne)\", kostřava luční \"(Festuca pratensis)\", pro vlhké pastviny blatouch bahenní \"(Caltha palustris)\", hadí kořen větší \"(Bistorta major)\", děhel lesní \"(Angelica sylvestris)\", pcháč zelinný \"(Cirsium oleraceum)\" či skřípina lesní \"(Scirpus sylvaticus)\".\n\nDruhová skladba živočišstva je ovlivněna množstvím lesních ploch a má tedy převážně lesní charakter, přičemž odpovídá lesům v jiných částech Šluknovské pahorkatiny. Ze zástupců hmyzu se vyskytuje mravenec lesní \"(Formica rufa)\" či na smrkové porosty vázaní pestrokrovečník mravenčí \"(Thanasimus formicarius)\", tesaříkovití (Cerambycidae) a kůrovci (Scolytinae). Zástupci obojživelníků jsou hojní kolem vodních toků, nejrozšířenější jsou ropucha obecná \"(Bufo bufo)\", skokan skřehotavý \"(Pelophylax ridibundus)\", krátkonohý \"(Pelophylax lessonae)\" či hnědý \"(Rana temporaria)\". Z plazů jsou běžní slepýš křehký \"(Anguis fragilis)\", ještěrka živorodá \"(Zootoca vivipara)\", užovka obojková \"(Natrix natrix)\" či zmije obecná \"(Vipera berus)\". Mezi hojně zastoupené ptáky patří puštík obecný \"(Strix aluco)\", výr velký \"(Bubo bubo)\", strakapoud velký \"(Dendrocopos major)\" či datel černý \"(Dryocopus martius)\". Lesy na Tanečnici jsou vhodným prostředím pro chráněné zástupce letounů. Pozorováni byli netopýr velký \"(Myotis myotis)\", velkouchý \"(Myotis bechsteinii)\", rezavý \"(Nyctalus noctula)\" či ušatý \"(Plecotus auritus)\". K nejčastějším zástupcům hlodavců patří veverka obecná \"(Sciurus vulgaris)\" v rezavé i hnědé formě a myšice lesní \"(Apodemus flavicollis)\". Z původních šelem se řadí k hojným druhům liška obecná \"(Vulpes vulpes)\", kuna skalní \"(Martes foina)\" i lesní \"(Martes martes)\", lasice hranostaj \"(Mustela erminea)\" či kolčava \"(Mustela nivalis)\". Z dalších šelem se vyskytuje jezevec lesní \"(Meles meles)\" a introdukovaný psík mývalovitý \"(Nyctereutes procyonoides)\", nízké stavy má reintrodukovaný rys ostrovid \"(Lynx lynx)\" či tchoř tmavý \"(Mustela putorius)\". V minulosti byli vyhubeni medvěd hnědý \"(Ursus arctos)\", vlk obecný \"(Canis lupus)\" a kočka divoká \"(Felis silvestris)\". Mezi sudokopytníky převládá srnec obecný \"(Capreolus capreolus)\", jelen evropský \"(Cervus elaphus)\" a prase divoké \"(Sus scrofa)\". Roku 2018 byli ve zdejších lesích pozorováni vlci, kteří do Šluknovské pahorkatiny pronikají ze sousedního Německa.\nČeská část Tanečnice leží v nejsevernějším cípu Chráněné krajinné oblasti Labské pískovce, vyhlášené v roce 1972. Na východním úpatí vrchu tvoří její hranici železniční trať Rumburk – Panský – Mikulášovice. Tanečnice se zároveň nachází v Ptačí oblasti Labské pískovce, která zde má shodnou hranici. Vyhlášena byla roku 2004 za účelem ochrany evropsky významných, ohrožených a mizejících druhů ptáků. Na severozápadních svazích v Sebnitzkém lese se od roku 1961 nacházejí dvě přírodní rezervace Gimpelfang (rozloha 10,29 ha) a Heilige Hallen (rozloha 32,78 ha), jež jsou součástí evropsky významné lokality Sebnitzer Wald und Kaiserberg (rozloha 239 ha). Předmětem ochrany jsou především původní bukové a lužní porosty. Další evropsky významná lokalita Lachsbach- und Sebnitztal zasahuje na severozápadní úpatí a zahrnuje Vilémovský potok a rybník Wiesenwegteich. Na východním úpatí roste památný strom javor klen.\n\nNejstarší doložené pojmenování lesa na svazích vrchu je doloženo k roku 1545, kdy byl prostor od Wolfsteinu přes Tanečnici až k Wachbergu nazýván (Tomášův les). Původ názvu není známý. Od 19. století byl mylně dáván do souvislosti s neexistující osobností Thomase (Tomáše) Berky z Dubé. Na mapě stabilního katastru z první poloviny 19. století nesou severní a západní svahy vrchu název (Přední Tomášův les), jižní svahy (Střední Tomášův les) a od jižního úpatí dále následoval (Zadní Tomášův les). Část jižních svahů byla spolu s východními svahy označována jako . Vrch samotný nesl původní označení (Jedlová planina) a ještě na přelomu 18. a 19. století také alternativní název (Studený vrch). S tímto názvem souvisí i pojmenování potoka pramenícího na jihovýchodě kopce jako (Studený potok). Název byl postupně zkomolen na a  (Taneční pláň či mýtina), přičemž druhá varianta od 19. století převládla. Z tohoto názvu je odvozeno i lidové pojmenování . Český název Tanečnice, odkazující na německé pojmenování , se začal výhradně používat po druhé světové válce.\n\nV době kolem roku 1000 se stala oblast Šluknovského výběžku součástí Míšeňského markrabství, jež bylo součástí Svaté říše římské. Od 13. století byla severní část Šluknovska součástí hohnsteinského panství, spravovaného z hradu Hohnsteinu. Odtud také přišla kolonizace dosud pustých pohraničních hvozdů. Patrně v polovině 13. století tak bylo poblíž západního úpatí založeno městečko Sebnitz (možné je i starší slovanské osídlení) a přibližně ve třetí čtvrtině 13. století východně od Tanečnice ves Mikulášovice. Tanečnice zůstávala vzhledem k nadmořské výšce neosídlená, na jejích svazích a úbočích však vznikly četné stezky, které vysoký kopec obcházely. Přes severní úpatí vedla od středověku (Stará mikulášovická silnice) spojující dolní Mikulášovice s městem Sebnitz. Jižním směrem vedla důležitá obchodní stezka do Hertigswalde a dále do Lichtenhainu, kde se napojovala na Českou stezku () spojující Budyšín s labským přístavem Schandau. Když roku 1353 dosadil císař Karel IV. (1316–1378) na hrad Hohnstein rod Berků z Dubé, připadlo zároveň panství k Českému království. V průběhu třicetileté války (1618–1648) posloužily lesy na Tanečnici a v jejím okolí jako útočiště pro obyvatele okolních vesnic, kteří trpěli drancováním procházejících vojsk. Z této doby patrně pochází Křticí kámen v Sebnitzkém lese.\n\nOsídlování prostoru dnešního Tomášova na jižním úpatí Tanečnice začalo až v 18. století, kdy držel lipovské panství starohrabě Leopold Antonín Salm-Reifferscheidt (1699–1769). Ten zde nechal v letech 1723–1724 postavit první budovu, a to hostinec . Od roku 1735 postupně vyrostla kolem hostince malá vesnice (Tomášov). Ta měla až do roku 1850 vlastního rychtáře a od roku 1839 zde byla umístěna celnice. V první polovině 19. století patřil celý prostor jako dominikál k majetku starohraběcí rodiny Salm-Reifferscheidtů. Část svahů označovaná jako byla jako rustikál rozparcelována na menší plochy ve vlastnictví sedláků. Rychtářův a starohraběcí úděl odděloval kamenný val.\nNa vrcholu Tanečnice stávala již ve 30. letech 19. století dřevěná triangulační věž, která sloužila zeměměřičům při sestavování map stabilního katastru. Ta zvláště v druhé polovině 19. století stále více přitahovala výletníky a turisty. Mikulášovičtí turisté, pod vedením Wenzela Pilze a Josefa Herlta, roku 1885 založili (Horský a okrašlovací spolek pro Mikulášovice), který začal připravovat výstavbu skutečné rozhledny. Pro stavbu získali svolení od majitele pozemků, hraběte Franze Salm-Reifferscheidta (1819–1887). Rozhledna, zvaná (Věž korunního prince Rudolfa), postavená podle plánů stavitele Schichta, nesla jméno následníka trůnu Rudolfa Habsbursko-Lotrinského (1858–1889) a dokončena byla na podzim 1886. Ze smrků pokácených v nedaleké vsi Kopec ji zhotovil mikulášovický tesař August Rösler. Slavnostně byla otevřena 6. října 1886, přesně rok po založení spolku. V květnu 1887 ji pak nechal spolek požehnat. Již během výstavby rozhledny vedle ní vyrostl dřevěný kiosek, který provozoval Wenzel Pilz. Podle skromného vzhledu se stánku, s odkazem na tehdy oblíbený román americké spisovatelky Harriet Beecher Stoweové (1811–1896), říkalo (Chaloupka strýčka Toma). Roku 1887 dřevěný stánek nahradila restaurace ve švýcarském stylu. Nově postavenou rozhlednu 3. července 1887 poškodil zásah blesku, z prostředků spolku však byla brzy opravena. Dřevěná rozhledna stála na vrcholu až do 26. května 1903, kdy ji zničila silná vichřice. Horský spolek začal následně jednat o výstavbě nové zděné věže. Z předložených architektonických návrhů zvítězily plány od mikulášovického stavitele Josefa Scholze, podle kterého se začalo bezprostředně po odklizení trosek stavět. Základní kámen zděné rozhledny byl položen 10. července 1904. Stavba trvala necelý rok a přišla na 24 tisíc rakouských korun. Slavnostní otevření a předání do užívání se uskutečnilo 28. května 1905. Nová rozhledna nesla jméno (Bismarckova věž), a to na počest německého kancléře Otto von Bismarcka (1815–1898). Po dokončení se stala nejsevernější rozhlednou Rakousko-Uherska a posléze Československa a Česka. Roku 1929 vystřídal ve vedení restaurace oblíbeného hostinského Wenzela Pilze jeho syn Quido Pilz.\n\nV průběhu druhé světové války o rozhlednu křídlem zavadil letoun značky Junkers, jenž se pak nedaleko vrcholu zřítil. Rozhledna zůstala v následujících letech poškozená a brzy po skončení války zanikla restaurace. Dne 4. května 1946 ji zachvátil požár a kvůli špatné dostupnosti stavba shořela do základů. Až do počátku 60. let 20. století tvořil vrch Tanečnice součást hraničního pásma a zdejší lesy, včetně rozhledny, nebyly přístupné veřejnosti. Obnova rozhledny přišla po zrušení hraničního pásma. V letech 1966–1967 ji opravil Městský národní výbor (MěNV) v Mikulášovicích za pomoci národních podniků Mikov a Stap, znovu otevřena pro veřejnost byla roku 1969. Vedle rozhledny vyrostl provizorní dřevěný kiosek. Na místě vyhořelé restaurace začal na jaře roku 1979 stavět MěNV novou restauraci nazvanou Koliba. Výstavba se však kvůli nedostatku finančních prostředků, materiálu a hlavně pracovních sil neúměrně protahovala, takže byla dokončena až v roce 1986. Poslední rekonstrukce rozhledny, zvláště vnitřních omítek a nátěru kovových prvků, proběhla v roce 2004 u příležitosti oslav stého výročí položení základního kamene.\n\nPrvní rozhledna na vrcholu Tanečnice byla celodřevěná ve tvaru kvádru, zhotovená převážně ze smrkových trámů a opatřená hromosvodem. Ve všech čtyřech rozích kotvily věž ocelová lana uvázaná v šestém patře. Její výška dosahovala 26 metrů a na vyhlídkovou plošinu vedlo po dvou schodištích 128 schodů. Rozhledna byla rozdělena celkem do sedmi pater, přičemž vyhlídka byla možná ze čtvrtého a posledního sedmého. Vyhlídková plošina v sedmém patře měla plochu 16 m² (4×4 m).\n\nZděná osmiboká rozhledna se svou výškou 26 metrů shoduje se svou předchůdkyní. Prvních 10 metrů je vystavěno z opracovaného granodioritu, zbylých 16 metrů je z neomítnutých pálených cihel. K vrcholu vede 136 schodů. Vpravo od vchodu se nachází základní kámen s letopočtem 1904. Cihlovou část obepínají ocelové pásy, které zpevňují zdivo poškozené nárazem letadla. Nad vchodem zakončeným lomeným obloukem je v klenáku umístěn znak s dubovým listem a dvěma žaludy.\n\nPrvní Chaloupka strýčka Toma byl nevelký celodřevěný kiosek obdélníkového půdorysu se zkosenou pultovou střechou stlučený z prken. Stánek nahradila horská chata ve švýcarském stylu. Ve 30. letech 20. století byl prodloužen lokál. Převážně dřevěná stavba měla zděnou zadní část a základy s terasou. Normalizační budova restaurace využila základů předchozí chaty. Je přízemní s dvěma obytnými místnostmi v podkroví a před vchodem je umístěna terasa.\n\nNa Tanečnici se nachází další drobné stavby. Na jižním svahu se při cestě dříve nazývané (Hradební cesta) táhne kamenná zeď, jejíž krajní kámen nese nápis „+HCL“ a letopočet 1722. Kamenná hradba sloužila v minulosti jako hranice mezi pozemky vrchnosti a tomášovského rychtáře, původní určení byla patrně ochrana lesních pozemků nebo určení hranice pro robotní povinnosti. Severovýchodním směrem od vrcholu je vyhloubená 25 metrů hluboká studna zásobující restauraci. Na výšině s kótou 576 metrů východně od vrcholu stojí převaděč televizního signálu. Pochází z roku 1989 a na jeho výstavbě spolupracovaly místní podniky. Náklady na stavbu dosáhly částky 4 miliony Kčs. Na okraji lesa na východním svahu Tanečnice se nachází mříží uzavřená štola. Je dlouhá přibližně 10 metrů a sloužila patrně jako kopaná studna. Kvůli své poloze v lokalitě Herschelsberg ji některé vlastivědné práce (například překlady od Waltraud Gregorové vycházející z materiálů Alžběty Novákové) dávají do souvislosti s pověstí o krvavých hvozdících (viz kapitola Pověsti).\nVýchodním úpatím prochází od roku 1902 železniční trať Rumburk – Panský – Mikulášovice. Nejbližší nádraží jsou Mikulášovice dolní nádraží a Mikulášovice střed. Ze střední části Mikulášovic vychází krajská silnice III/26512, která vede po jižním úpatí vrchu na Tomášov a dále ke státní hranici s Německem, kde končí hraničních přechodem pro pěší do Hertigswalde. Přes Tanečnici a jejím okolím vede řada lesních cest, jejichž jména se dochovala především na německé straně. Z jižního úpatí směrem k Hraničnímu vrchu a dále do vesnice Kopec vede Zlodějská stezka (původní německý název ). Sebnitzkým lesem prochází cesta , pojmenovaná podle sebnitzké malířky Ilse Ohnesorge (1866–1937). Podél potoka Mannsgraben se táhne cesta zvaná (Cesta Vazalské strouhy) směřující až k zástavbě města Sebnitz. Dalšími stezkami jsou (Sáhová stezka), (Drátenická stezka), (Kohoutí cesta), (Spojka), (Fietzeho cesta), (Batolecí cesta), (Telecí stezka), (Třešňová alej), (Dlouhá odbočka), (Jezdecká stezka), (Cesta tmavým zákoutím) či do dolních Mikulášovic směřující (Stará mikulášovická silnice) s odbočkou do Vilémova zvanou (Stará vilémovská silnice).\n\nVe směru od Vilémova a Horní Poustevny vede k železniční stanici Mikulášovice dolní nádraží modře značená turistická stezka. Polními a posléze lesními cestami míří od severovýchodu až k rozhledně na vrcholu, odkud sestupuje jihovýchodním směrem až k úpatí kopce. Před rokem 2011 odtud směřovala dále po silnici kolem železniční zastávky Mikulášovice střed až na mikulášovické náměstí. Po přesměrování pokračuje z úpatí vrchu po Zlodějské stezce směrem k Hraničnímu vrchu a odtud do horních Mikulášovic k Plešnému. Na jižním úpatí navazuje na modrou stezku žlutá trasa, která směřuje přes Tomášov k hraničnímu přechodu a dále do Hinterhermsdorfu. Z vrcholu Tanečnice vede západním směrem ke státní hranici rovněž žlutě značená stezka, která na německé straně pokračuje až k autobusovému nádraží v Sebnitzi. Na tuto stezku navazuje okružní trasa značená žlutým puntíkem, která protíná část Sebnitzkého lesa a přírodní rezervaci Gimpelfang. Okružní trasa značená zeleným puntíkem prochází Sebnitzkým lesem a přírodní rezervací Heilige Hallen.\n\nJedna z pověstí vztahujících se k Tanečnici má svůj původ v období romantismu 19. století a vztahuje se k německému názvu . Podle ní vznikl název vrchu tak, že na palouku na jeho vrcholu tančily lesní žínky (případně víly, divoženky), které svým tancem přitahovaly a sváděly myslivce.\n\nDruhá pověst souvisí s kopcem zvaným (též či ), což je vlastně jeden ze svahů Tanečnice. V blíže neurčených dávných dobách zde měl stávat hrad loupeživého rytíře, který podnikal výpravy do širokého okolí, kde loupil a zabíjel. Mikulášovickým jeho chování velmi vadilo, proto se jednoho dne domluvili a rozhodli se společnými silami proti rytířovi zakročit. Strhla se krvavá bitva, během které byl hrad dobyt, zbořen a rytíř sám byl zabit. Během bitvy okolní skály potřísnila krev padlých a na zkrvavených místech pak na památku vyrostly krvavě rudé hvozdíky.\n\nVelkým milovníkem vrchu a rozhledny byl mikulášovický učitel na německé měšťanské škole Josef Bartmann (1868–1947). Na kopec vystupoval denně a v roce 1936 oslavil šestitisící výstup na vrchol. O rozhledně skládal básně a také píseň (Písnička o Tanečnici). Před druhou světovou válkou nesla jedna z cest k vrcholu Bartmannovo jméno (). Další z řady písní o Tanečnici složil sebnitzký učitel a ředitel školy Friedrich Ohnesorge (1834–1915). Rozhledna na Tanečnici je někdy mylně zaměňována s továrním komínem na mikulášovickém městském znaku. V časopise ABC vyšla v červenci 2011 papírová vystřihovánka rozhledny na Tanečnici.\n\nVzhledem k nadmořské výšce poskytuje rozhledna výhled zvláště po krajině Českosaského Švýcarska, Šluknovské pahorkatiny a Horní Lužice.\n\n\n\n"}
{"id": "28995", "url": "https://cs.wikipedia.org/wiki?curid=28995", "title": "Sklářský vrch", "text": "Sklářský vrch\n\nSklářský vrch nese několik vrcholů:\n\n"}
{"id": "28996", "url": "https://cs.wikipedia.org/wiki?curid=28996", "title": "Smrk pod Sklářským vrchem", "text": "Smrk pod Sklářským vrchem\n\nSmrk pod Sklářským vrchem byl památný strom u Lesné jihozápadně od Tachova. Dvojitý smrk ztepilý (\"Picea abies\") rostl na jižním svahu Sklářského vrchu při silnici z Lesné do Staré Knížecí Hutě, asi 200 m od hájovny. Obvod jeho kmene měřil 630 cm, jeden z kmenů měl obvod okolo 440 cm. Rozměry patřil mezi největší smrky v České republice. V roce 1988 se vyvrátil, stále ještě leží u silnice.\n\n"}
{"id": "28997", "url": "https://cs.wikipedia.org/wiki?curid=28997", "title": "Salesiáni Dona Bosca", "text": "Salesiáni Dona Bosca\n\nSalesiáni Dona Boska (též Společnost sv. Františka Saleského, \"Società Salesiana di San Giovanni Bosco\", \"Societas Don Bosco\", \"Societas S. Francisci Salesii\", zkr. S.D.B.) jsou významnou římskokatolickou kongregací, která se věnuje výchově mládeže. Už od 19. století také prostřednictvím misií, poskytování exercicií a výpomoc ve farní struktuře diecézí.\nV současné době patří k největším a nejvlivnějším řeholním společnostem, ať už jde o počet členů, nebo o počet členů ve vedení římskokatolické církve. V roce 2015 měla kongregace 15 270 členů (z toho 10 424 kněží). V roce 2016 bylo v jejích řadách 117 biskupů a devět kardinálů.\n\nKongregaci založil italský kněz Jan Bosco v roce 1859 a pojmenoval ji k poctě svatého Františka Saleského (papež Pius IX. schválil regule řádu v roce 1874). V čele kongregace stojí \"rector major\" a generální shromáždění společnosti. V roce 1995 měla kongregace asi 17 000 členů a spravoval 1616 středisek ve 122 zemích světa. Existuje i ženská obdoba kongregace – tzv. salesiánky (oficiálně Kongregace Dcer Panny Marie Pomocnice).\n\nHeslem kongregace je latinské Da mihi animas, cetera tolle – česky \"Dej mi duše, ostatní si vezmi\". Sv. Don Bosco jím chtěl vyjádřit, že chce Bohu pomoci spasit lidské duše (zejména zanedbaných chlapců z ulic, jimž se věnoval), a je ochoten pro tento cíl obětovat všechno co má. \"\"Výraz „Da mihi animas, cetera tolle“ je modlitbou toho, kdo se obrací k Bohu v námaze, úsilí a apoštolátní výzvě vedené v jeho jménu a kdo se vzdává všeho, aby se mohl všem rozdat. Tato věta se nachází i ve Starém zákoně (Gn 14, 21): \"Dixit autem rex Sodomorum ad Abram da mihi animas cetera tolle tibi.\" (Vulgata; ve znění ČEPu \"\"Pak řekl Abramovi král Sodomy: „Dej mi lidi, a jmění si nech.“\"\").\n\nDo Československa přišli salesiáni v roce 1924 (Šaštín, Slovensko), v roce 1927 je do Čech a na Moravu přivedli Ignác Stuchlý a Štěpán Trochta.\n\nV čele české provincie stojí od léta 2010 provinciál Petr Vaculík.\n\nV České republice salesiáni k 1. září 2014 provozovali 14 středisek mládeže (v Brně (2), Českých Budějovicích (2), Fryštáku, Ostravě, Pardubicích, Plzni, Praze (2), Rumburku, Teplicích, Moravských Budějovicích a Zlíně), zřizovali prestižní nakladatelství pedagogické, psychologické a náboženské literatury Portál a vyšší odbornou školu Jabok v Praze, vydávali \"Salesiánský magazín\" a časopis pro děti \"Nezbeda\" a podíleli se významně na výuce na teologických fakultách Jihočeské a Palackého univerzity a vedení TV Noe.\n\n\nZnak salesiánské kongregace představuje zářící hvězda, velká kotva, plamenné srdce symbolizují teologické ctnosti. Postava sv. Františka Saleského připomíná patrona řádu, v dolní části štítu je lesík (it. \"bosco\", \"boschetto\"), který symbolizuje zakladatele společenství. Vysoké hory znamenají Dokonalost, k níž mají směrovat kroky členů společnosti. Palma a vavříny po obvodu, objímající štít, jsou symbolem odměny vyhrazené těm, kteří svůj život zasvětili obětování a ctnosti. Heslo \"Da mihi animas, caetera tolle\", pak vyjadřuje ideál každého salesiána”.\n\nSalesiánské logo vyjadřuje základní prvky preventivního systému Dona Boska.\n\nZnázorňuje:\n\nSalesiáni působí dnes na mnoha místech v ČR v duchovní správě, zakládají a spravují Salesiánská střediska mládeže (oficiální a používaná zkratka SaSM). Velkou tradici mají v litoměřické diecézi, kam je svého času povolal tehdejší biskup – také salesián, kardinál Štěpán Trochta. Ve farnostech působí jeden kněz, nebo i celá komunita řeholníků.\n\nVedle komunit působí salesiáni také samostatně na farách. Místy jejich působení je např. Jiříkov, Ostrava-Heřmanice a mnohé farnosti další.\n\n\n\n"}
{"id": "29000", "url": "https://cs.wikipedia.org/wiki?curid=29000", "title": "Lhota (Chříč)", "text": "Lhota (Chříč)\n\nLhota je vesnice ležící v severovýchodní části okresu Plzeň-sever, část obce Chříč. Katastrální území zaujímá rozlohu 311,76 ha. Ves je v současnosti využívána spíše rekreačně, v roce 2011 zde trvale žilo jen pět obyvatel.\n\nVes leží 13 km východně od Kralovic, v brázdě malého potůčku tekoucího k východu na jižním úpatí kopce Hradiště. Lhota je přístupná jen po silnici ze Slatiny, odlehlost sídla na samém kraji okresu umocňuje hluboké údolí říčky Javornice.\n\nJe možné, že první osídlení Lhoty je spojeno s Hedčany. Písemně je Lhota poprvé zmiňována v roce 1384 a to pod názvem \"Lživá Lhota\". Založena byla pravděpodobně vladyky ze Slatiny v polovině 14. století. Byla také nazývána \"Lhotkou.\" Původních 8 statků bylo postupně ve vlastnictví Podivy (do roku 1390), Isiáše z Rakovníka (od roku 1390), školního mistra Jana Pohana z Rakovníka (okolo 1435), Hanuše z Kolovrat na Krašově od roku 1444. Z této doby pocházejí náhodné nálezy zakuřované keramiky na lhotském katastru.\n\nPozději se Lhota stala součástí chříčského panství a roku 1529 ji od Jetřicha Bezdružického z Kolovrat na Krašově získal Václav Strojetický z Chříče. V roce 1540 přešla do majetku Oldřicha Lažanského z Bukové, od roku 1541 byly osadníci povinni robotovat na chříčském panství a osudy vsí se tak spojily. Po Oldřichovi zdědil Lhotku roku 1567 jeho syn Šebestian Lažanský z Bukové, ve vsi v té době bylo 5 osedlých: Macek Pešek, Jan Pešek, Matěj Sekot, Manča Červený a Kuba Skála.\n\nRoku 1586 se mluvilo již jen o \"Lhotě\" a Šebestian ji prodal Janu Týřovskému z Ensidle na Hřebečníkách a Skryjích. Třicetiletou válku přečkala Lhota bez poškození a v roce 1651 v ní žilo 17 obyvatel na 5 statcích: Jiřího Vondry, Jakuba Jakoubka, Václava Daneše, Ondřeje Klecánka a Adama Hertíka.\n\nPro velké dluhy prodali bratři Týřovští roku 1701 chříčské panství včetně Lhoty hraběti Václavu Josefu Lažanskému za 211 tisíc zlatých a 500 zlatých klíčného. K roku 1713 bylo připomínáno 5 osedlých a 35 obyvatel. 2. března 1715 zemřel hrabě V. J. Lažanský na Chříči, panství zdědila jeho manželka Marie Gabriela Lažanská a synové Maxmilián Václav a Karel Josef. Lhotka zůstala v majetku hraběnky, která jej odkázala z poloviny Ústavu šlechtičen u sv. Andělů v Praze a z poloviny synu Maxmiliánovi a dcerám Marii Anně a Marii Josefě. V roce 1758 hraběnka Lažanská zemřela a polovina zadluženého chříčského panství připadla dle závěti Ústavu šlechtičen. V roce 1764 patřilo Ústavu již panství celé.\n\nDo roku 1785 náležela Lhota církevně ke kolatuře v Dolanech, poté k lokálii a od roku 1858 faře na Chříči.\n\nV 19. století zažila ves největší rozmach – v 18 usedlostech žilo téměř 230 obyvatel. Až v roce 1906 prodal Ústav panství hraběti Grabowskému za 2,2 miliónu zlatých. Do první světové války byla Lhotka postupně v majetku Gustava Fischera a Dr. Karla Černohorského. F. J. Zetek v roce 1932 o vsi napsal, že je tvořena převážně dřevěnými domy krytými slámou, a žijí v ní malorolníci a domkáři.\n\nVes je rodištěm vypravěčky Růženy Laitnerové, autorky povídek \"Hadrárčina Jůla\" a \"Lhotecké děti\".\n\nVe vsi je od roku 1995 vyhlášena vesnická památková zóna. Nejvýznačnější jsou areály roubených chalup čp. 20 (přízemní roubená chalupa, roubený špýchar, kamenná sýpka s pavlačí, stodola) a čp. 5 (do svahu vestavěná přízemní roubená chalupa, roubená stodola a sýpka). V prostoru návsi stojí kaple se zvonem z minulého století.\n\nLhota leží na východním okraji CHKO Křivoklátsko nad údolím říčky Javornice, sousedí s Chříčí na jihu a se Slatinou na západě. Na vrchu Hradiště 1 km severně jsou zbytky opevněného sídla Deliba, pravděpodobně hradiště z doby Hedčanů.\n\n\n"}
{"id": "29002", "url": "https://cs.wikipedia.org/wiki?curid=29002", "title": "Ignác Stuchlý", "text": "Ignác Stuchlý\n\nSlužebník Boží Ignác Stuchlý (známý v pozdějším věku jako Staříček; 14. prosinec 1869, Bolesław (Slezské vojvodství) – 17. leden 1953, Lukov) byl římskokatolický kněz, spoluzakladatel a první provinciál české salesiánské provincie. V současné době probíhá v Římě jeho beatifikační proces. Dne 5. listopadu 2019 se sešel poradní sbor teologů-konzultorů při vatikánské Kongregaci pro blahořečení, který jednomyslně schválil dokument o hrdinských ctnostech Božího služebníka Ignáce Stuchlého. Šlo o další krok na cestě k jeho oficiálnímu za „ctihodného“.\n\nIgnác Stuchlý se narodil ve slezské Boleslavi. Od roku 1891 studoval teologii v Olomouci u dominikánů, tato studia ale přerušil a později odjel do Itálie. Tam v roce 1895 vstoupil do noviciátu salesiánů a pokračoval ve studiích. Na kněze byl vysvěcen v roce 1901. Poté střídavě působil jakožto salesián v Itálii a ve Slovinsku, od roku 1925 začal plánovat založení české salesiánské provincie.\n\nSalesiáni pod vedením Ignáce Stuchlého a Štěpána Trochty přišli do českých zemí v roce 1927 a jejich první dům vznikl ve Fryštáku (nedaleko Zlína). Pod vedením P. Stuchlého, který od počátku platil za neformální, leč nezpochybnitelnou hlavu českých salesiánů, vznikaly postupně další salesiánské domy.\n\nNová česká provincie vznikla 15. září 1935, Ignác Stuchlý byl nejprve jmenován jejím inspektorem a posléze provinciálem.\n\nJeho stárnoucí tělo těžce neslo pracovní vypětí a strádání během válečných let i za komunistického režimu. Po mozkové mrtvici, která jej zasáhla v roce 1950, byl Ignác Stuchlý upoután na lůžko. V noci ze 13. na 14. dubna byl fryštácký salesiánský ústav, v němž pobýval, přepaden StB v rámci Akce K. Těžce nemocný Stuchlý byl poté umístěn v domově důchodců v Lukově. Zemřel po dalším záchvatu mozkové mrtvice v lednu 1953. Pohřben je na hřbitově ve Fryštáku po boku svého dlouholetého spolupracovníka ThDr. Augustina Štancla.\n\nJe po něm pojmenován Dům Ignáce Stuchlého ve Fryštáku.\n\n\n\n"}
{"id": "29004", "url": "https://cs.wikipedia.org/wiki?curid=29004", "title": "Sojuz (kosmická loď)", "text": "Sojuz (kosmická loď)\n\nSojuz (rus. \"Союз\"; \"„svaz“, fonetická výslovnost \"sajuz\"\") je označení řady sovětských resp. ruských pilotovaných transportních kosmických lodí různých variant. Vyvinulo je, vyrábělo a provozovalo Centralnoje konstruktorskoje bjuro eksperimentalnogo mašinostrojenija (CKBEM, Центральное конструкторское бюро экспериментального машиностроения /ЦКБЕМ/, do 1966 OKB-1), nyní RKK „Eněrgija“ im. S. P. Koroljova (РКК „Энергия“ имени С. П. Королёва), Koroljov (dříve Kaliningrad), Moskevská obl., RSFSR (SSSR).\n\nV současné době (září 2018) se používá poslední vývojová verze lodi, Sojuz-MS. Ta je využívána jako transportní a záchranný prostředek pro dopravu lidských posádek na Mezinárodní vesmírnou stanici. Loď je vypouštěna stejnojmennou řadou raket - Sojuz.\n\nProjekt Sojuz byl zahájen v roce 1962, kdy se uvažovalo o stavbě kosmické lodi pro oblet Měsíce. Měsíční kosmická loď měla využívat tří samostatně vypouštěných dílů, a to vlastní kosmické lodi s projektovým označením 7K a motorových bloků 9K a 11K. Později byl tento projekt přerušen a omezen na jednoduchý balistický oblet měsíce modifikovanou lodí Sojuz 7K-L1. Pro program přistání na Měsíci byla určena loď 7K-LOK (v této lodi by dva kosmonauti přiletěli k Měsíci, poté počkali na přílet přistávacího modulu, jeden přestoupil a přistál).\n\nParalelně se na základě rozpracovaného projektu 7K byl začala konstruovat víceúčelová kosmická loď 7K-OK (orbitalnyj korabl, орбитальный корабль), určená k nácviku manévrování na dráze kolem Země, spojovaní kosmických objektů ve vesmíru a k uskutečňování různých vědeckých experimentů. Tyto lodě byly stavěny v několika modifikacích, lišicích se především tím, zda byly vybaveny aktivním nebo pasivním stykovacím uzlem. Stykovací zařízení použitého typu však neumožňovalo přestup z jednoho kosmického objektu na druhý.\n\nLetové zkoušky byly zahájeny v roce 1966, ale všechny tři bezpilotní lety, uskutečněné utajeně v rámci programu Kosmos, byly neúspěšné. Pod politickým tlakem se v roce 1967 uskutečnil první pilotovaný let, který skončil katastrofou a při přistání se zabil kosmonaut V. M. Komarov. Následovaly proto další bezpilotní letové zkoušky, v jejichž rámci se v roce 1968 uskutečnilo první plně automatické spojení dvou kosmických těles (Kosmos 212 a Kosmos 213). Pilotované lety byly obnoveny v témže roce.\n\nV souvislosti se zahájením programu dlouhodobých pilotovaných kosmických stanic v roce 1969, byla rozpracována nová verze kosmických lodí řady Sojuz s projektovým označením 7K-T (transportnyj, транспортный). Od předchozích variant se odlišoval především tím, že stykovací uzel byl vybaven průlezem, umožňujícím přechod na palubu kosmické stanice.\n\nTyto lodě sloužily především pro dopravu posádek na kosmické stanice Saljut 1, Saljut 4, Saljut 6, ve variantě 7K-T/A9 pro stanice Almaz (Saljut 3 a Saljut 5).\n\n(62–66) = léta vývoje, 74–75 = období letů\n\nTyto lodi o celkové délce 6,98 m a maximálním průměru 2,72 m sestávají ze tří částí: z návratového modulu SA (spuskajemyj apparat, спускаемый аппарат), z obytné sekce BO (bytovoj otsek, бытовой отсек) a přístrojové sekce PAO (priborno-aggregatnyj otsek, приборно-аггрегатный отсек). Pokud slouží jako transportní lodi, mají v přední části obytné sekce umístěno aktivní stykovací zařízení, sloužící k připojení lodi ke kosmické stanici nebo jinému kosmickému objektu. V zadní části přístrojové sekce je umístěn zdvojený korekční motor, který slouží jednak k manévrování na oběžné dráze, jednak k brzdicímu manévru pro sestup z oběžné dráhy na Zemi. Některé verze byly vybaveny výklopnými panely fotovoltaických článků. Jednotlivé varianty se od sebe liší podle účelu, ke kterému byly určeny. Vzletová hmotnost lodí se pohybovala podle varianty od 6 560 do 7 250 kg.\nCelá kosmická loď je pokryta izolační obšívkou zelené barvy. V průběhu startu je umístěna pod aerodynamickým krytem, jehož součástí je i motor záchranného systému SAS (sistěma avarijnogo spasenija, система аварийного спасения) na tuhé pohonné látky o tahu 785 kN. Na oběžnou dráhu jsou tyto kosmické lodi vynášeny různými variantami nosných raket typu Sojuz. Posádka Sojuzu je během návratu do atmosféry vystavena přetížení okolo 3,8 G.\n\nZ kosmických lodí typu Sojuz byla odvozena i automatická nákladní kosmická loď typu Progress. Byla z nich také odvozena řada špionážních družic Jantar, létajících v rámci programu Kosmos.\n\nKonstrukcí Sojuzů byli inspirováni rovněž čínští konstruktéři při návrhu kosmických lodí Šen-čou.\n\nKosmická loď Sojuz byla postupně zdokonalována a stavěna v šesti různých řadách, které byly označovány jako:\n\nV první variantě (7K-OKS) byla v návratovém modulu umístěna tři křesla pro posádku, která však nemohla mít z prostorových důvodů skafandry. To se vymstilo při letu Sojuzu 11, u kterého došlo během sestupu z oběžné dráhy k dehermetizaci kabiny a celá posádka, kterou tvořili kosmonauti G. T. Dobrovolskij, V. N. Volkov a V. I. Pacajev, zahynula. Proto v dalších lodích tohoto typu (7K-T) byla umístěna jen dvě křesla, aby kosmonauti mohli být při startu a přistání oblečeni ve skafandrech.\n\nDvě z těchto lodí označované jako 7K-TM (transportnyj modificirovannyj, транспортный модифицтрованный), byly vybaveny speciálním androgynním stykovacím zařízením a byly využity v rámci společného sovětsko-amerického kosmického letu v rámci projektu Sojuz-Apollo, ve zbylé náhradní lodi bylo stykovací zařízení nahrazeno rozměrnou východoněmeckou kamerou MFK-6, podle ní se varianta lodi označuje 7K-MF6.\n\nSojuz (1 až 40, varianty 7K-OK/A/, 7K-OK/P/, 7K-T a 7K-T/A9/, 7K-TM)\n\nParalelně pobočka CKBEM v Kujbyševu pod vedením Dmitrije Kozlova od roku 1963 vyvíjela vojenské verze Sojuzů (7K-P, -PPK, -VI, -R, -TK), včetně malých orbitálních stanic. Verze 7K-VI dospěla značně daleko, byla vydělena skupina kosmonautů k letům, nicméně k nespokojenosti vojáků byl program zrušen.\n\nNa přelomu šedesátých a sedmdesátých let 20. stol. začaly projekční práce na další vojenské verzi kosmické lodi pod projektovým označením 7K-S. Tyto lodi měly být především vybavovány modernizovaným elektronickým vybavením včetně palubního řídicího počítače, nového systému řízení letu a zdokonaleného pohonného systému. Ministerstvo obrany SSSR však brzy od záměru využívat tyto lodě upustilo a konstrukční kancelář je upravila na typ 7K-ST, známou veřejně pod označením Sojuz-T. Vylepšení interiéru návratového modulu umožnilo opět let tří kosmonautů oblečených ve skafandrech. Tato varianta byla používána pro obsluhu kosmických stanic Saljut 6 a Saljut 7.\n\nLodi Sojuz-T startovaly s pořadovým číslem 1 až 15. První start se konal v roce 1978.\n\nDalším zdokonalením, především použitím nového hlavního manévrovacího motoru, zdokonaleného padákového přistávacího systému a nového radiotechnického systému setkávání na oběžné dráze vznikla další verze kosmické lodi, Sojuz-TM (transportnyj modificirovannyj, транспортный модифицтрованный). Ten sloužil od roku 1986 pro zajišťování výměny posádek kosmické stanice Mir a v období let 2000 až 2002 též k obsluze Mezinárodní vesmírné stanice.\n\nLodi Sojuz-TM startovaly s pořadovým číslem 1 až 34.První start se konal v roce 1986.\n\nVzhledem k tomu, že někteří američtí astronauti vyššího vzrůstu by nemohli lodí Sojuz-TM využívat jako záchranného člunu, byla vytvořena další verze, označovaná Sojuz-TMA (transportnyj modificirovannyj antropometričeskij, транспортный модифицтрованный антропометрический) s upravenými křesly; kromě toho byla zdokonalena elektronika, výpočetní technika a motory měkkého přistání. Loď byla vybavena zcela novým ovládacím panelem. Tato varianta se používá od roku 2002.\nLodi Sojuz-TMA startovaly s pořadovým číslem 1 až 22. První start se konal v roce 2002.\n\nVarianta Sojuz TMA-M, je používaná od roku 2010. V této modifikaci došlo k náhradě starého palubního počítače navigačního systému Argon-16 (2 KiB RAM, 16 KiB ROM, 200 000 instrukcí/s) o hmotnosti 70 kg a příkonu 280 W novým RISCovým počítačem TsVM-101 (2 MiB RAM, 2 MiB ROM, 6 MIPS) o hmotnosti 8,8 kg a příkonu 40–60 W. V navigačním systému bylo namísto stávajících 6 bloků o celkové hmotnosti 101 kg nově instalováno 5 bloků o hmotnosti 42 kg. Tím došlo ke snížení spotřeby z původních 402 W na 105 W. Dále došlo k výměně historického měřícího a telemetrického systému. Místo stávajícího, sestávajícího z 30 bloků o hmotnosti 70 kg, byl instalován nový systém MBITS. Ten je složen ze 14 bloků o celkové hmotnosti 28 kg a jeho spotřeba je 29–85 W namísto 84–140 W u původní varianty. Další změny byly provedeny v termoregulačním systému lodi. Díky celkovým úsporám hmotnosti palubního vybavení je nyní možno na palubě Sojuzu TMA-M vynášet společně s posádkou dalších 120 kg nákladu, namísto 50 kg u varianty TMA. Díky modernizaci a zjednodušení vybavení rovněž dojde ke zjednodušení a zrychlení výroby a testování lodí Sojuz. \n\nLet kosmické lodi Sojuz TMA-08M dne 29. března 2013 znamenal rekordní zápis do historie. Byl to první pilotovaný let k ISS u něhož došlo k připojení lodi ke stanici již po 6 hodinách od startu. Od roku 1986 se Sojuzy na vesmírné stanice dostávaly dvoudenním letem.\n\nPrvní start se konal 7. 10. 2010\n\nV současné době (září 2017) se používá verze MS jako transportní a záchranný prostředek pro Mezinárodní vesmírnou stanici.\n\nPoslední variantou lodi je Sojuz-MS, který byl operativně nasazen roku 2016. U typu MS se jedná o finální stadium postupně modernizované lodě Sojuz TMA-M, u které budou postupně zmodernizovány následující systémy:\n\nPrvní start 7. 6. 2016\n\n\n"}
{"id": "29005", "url": "https://cs.wikipedia.org/wiki?curid=29005", "title": "Progress", "text": "Progress\n\nProgress (rus. \"Прогресс\"; \"„pokrok“\") je automatická nákladní kosmická loď odvozená z pilotované transportní lodě typu Sojuz.\nDo vesmíru je vynášena různými variantami nosných raket typu Sojuz.\nVýrobcem a provozovatelem je NPO Energija (НПО Энергия, nyní RKK Energija im. S. P. Koroljova), Kaliningrad (nyní Koroljov), Moskevská obl., RSFSR (SSSR).\n\nKosmické lodi typu Progress o celkové délce 7,23 m, maximálním průměru 2,72 m a vzletové hmotnosti od 7 020 do 7 250 kg (včetně nákladu) tvoří tři části:\n\n\nHermetizovaná sekce GO ogiválního tvaru o průměru 2,2 m, délce 3,15 m včetně stykovacího zařízení a s vnitřním prostorem 6,6 m³ slouží k uložení kusového nákladu, dopravovaného na kosmickou stanici. V přední části se nachází průlez uzavřený hermetickým poklopem a zakončený aktivním stykovacím zařízením. Na obvodu příruby jsou umístěny spojky pro propojení potrubí pro přečerpávání paliva a okysličovadla, vzduchu pro klimatizační systémy stanice a elektrické konektory.\n\nV nehermetizované sekci OKD tvaru komolého kužele o maximálním průměru 2,1 m a délce 1 m jsou umístěny dvě nádrže s palivem, dvě nádrže s okysličovadlem, tlakové láhve s dusíkem a se vzduchem.\n\nSekce PAO válcového tvaru o maximálním průměru 2,72 m a délce 3,1 m nese ve své válcové hermetizované části o průměru 2,1 m a délce 1,1 m řídicí, navigační a telekomunikační systémy. V přechodové části mezi PAO a OKD je umístěno 10 manévrovacích motorků. V zadní části je umístěn hlavní korekční motor o tahu 3,1 kN; další 4 manévrovací motorky a 10 trysek systému orientace spolu s nádržemi kapalných pohonných látek. Všechny motory pracují s hypergolickými (samovznítitelnými) kapalnými pohonnými látkami (asymetrický dimethylhydrazin a oxid dusičitý). Na vnějším plášti PAO je umístěn radiátor termoregulačního systému.\n\nCelková nosnost nákladní lodi činí od 2 300 do 2 600 kg, z čehož může být až 1 500 kg kusového nákladu v hermetizované sekci GO a 1 540 kg pohonných látek pro stanici a plynů pro klimatizační systém stanice.\n\nVýdrž lodi ve spojení se stanicí je 6 měsíců.\n\nMotorů nákladní lodi se obvykle využívá též ke korekcím oběžné dráhy stanice. Pro tyto korekce bývá k dispozici 185–250 kg paliva. Po splnění všech úkolů je nákladní loď naplněna odpadky a věcmi určenými k likvidaci, odpojí se od stanice a je navedena do atmosféry Země nad jižními oblastmi Pacifiku, kde shoří a její zbytky bez nebezpečí dopadnou na hladinu oceánu.\n\nKosmická loď Progress je průběžně zdokonalována. Existují tyto hlavní modifikace:\n\n\nNejstarší varianta (Progress) byla používána pro zásobování sovětských kosmických stanic Saljut 6 a Saljut 7 a společně s Progressy-M též pro zajišťování provozu stanice Mir. V současné době jsou používány obě nejnovější modifikace, zvané Progress-M a Progress-M..M k zásobování Mezinárodní vesmírné stanice (ISS). Doposud bylo úspěšně vysláno 121 nákladních lodí typu Progress (červen 2009).\n\n\n"}
{"id": "29009", "url": "https://cs.wikipedia.org/wiki?curid=29009", "title": "Thalidomid", "text": "Thalidomid\n\nThalidomid (obchodní název Contergan) je chemická látka, která má léčivé účinky. Zároveň se jedná o teratogen a karcinogen.\n\nV Československu se tento lék neprodával.\n\nOd 50. let 20. století do začátku 60. let 20. st. byl ve 46 státech používán jako uklidňující (sedativum) a uspávací látka (hypnotikum) pro těhotné ženy. 18. listopadu 1961 však německý pediatr Widukind Lenz ve svém projevu na zasedání rýnsko-vestfálských dětských lékařů poprvé naznačil možnou souvislost mezi zvýšením počtu novorozenců s vrozenou vývojovou vadou a užíváním tohoto léčiva. V krátkém časovém úseku následovalo několik set porodů dětí s chybějícími končetinami nebo ušima. Celosvětově se takto narodilo asi 12 000 postižených dětí. Šetřením byl za viníka označen lék \"Contergan\", který těhotné ženy užívaly jako dobře účinné sedativum a hypnotikum.\n\nPředchozími testy nebylo zjištěno, že by \"látka „K17“\" v pokusech na zvířatech i v rámci klinických studií na dobrovolnících měla nějaké negativní vedlejší účinky. Studie obsahovala vzorek 300 pacientů ve zkušební sérii v letech 1955 až 1956. Světová zdravotnická organizace registrovala \"substanci „K17“\" v květnu 1950 pod názvem \"thalidomid\". 1. října 1957 pak došlo k zahájení prodeje uspávacího prostředku \"Contergan\" firmy Chemie Grünenthal sídlící ve Stolbergu u Cách.\n\nV období října 1957 až listopadu 1961 užívalo medikament asi 5 milionů osob, ve 300 miliónech denních dávek po 100 mg. Jen ve Spolkové republice Německo (\"Bundesrepublik Deutschland\") přijímalo lék pravidelně kolem 70 tisíc osob. Až na počátku roku 1961 byly přijaty první informace v důsledku dlouhodobého užívání léčiva, a to symptomy dráždivého svědění na končetinách – senzitivní polyneuritidy. Následovalo omezení výdaje léku jen na lékařský předpis. Po listopadovém vystoupení doktora Lenze v roce 1961 došlo v prosinci k podání prvních žalob proti výrobci na státním zastupitelství zemského soudu v Cáchách. V SRN je v důsledku této aféry oficiálně klasifikováno 2 625 dětí s dysmetickým syndromem (tj. bez končetin). Soudní procesy proběhly i v dalších státech, například ve Spojeném království jich bylo zaznamenáno 62. 18. prosince 1970 byl soudní proces ve Spolkové republice Německo zastaven a došlo k mimosoudnímu vyrovnání, ve kterém se výrobce zavázal k finančnímu odškodnění.\n\n1. září 2012 se výrobce oficiálně omluvil obětem tohoto léku.\n\nThalidomid je původcem primárně znetvoření paží mezi 40. až 44. dnem embryonálního vývoje, dále pak i dolních končetin mezi 43. až 46. dnem. Nejvíce frekventované je v rámci \"thalidomidové embryopatie\" (poškození zárodku thalidomidem) toto poškození či nevyvinutí končetin zvané fokomelie (redukce končetin).\n\nThalidomid se vyskytuje ve dvou optických izomerech (enantiomerech): \"R\" a \"S\", kdy \"R\" působí proti těhotenským nevolnostem, zatímco \"S\" je silně teratogenní. Je to příklad stavu, kdy dva izomery stejné látky mají naprosto odlišné účinky.\n\nRoku 1998 získal v USA povolení k léčení těchto nemocí: zhoubné nádory, lepra, vředy vyvolané nemocí AIDS, tuberkulóza kůže. Nesmí se podávat těhotným ženám.\n"}
{"id": "29010", "url": "https://cs.wikipedia.org/wiki?curid=29010", "title": "Formule 1 v roce 2000", "text": "Formule 1 v roce 2000\n\nSezóna 2000 je rokem návratu formule 1 na Severoamerický kontinent. Do kalendáře Velkých cen byl zařazen legendární ovál v Indianapolis. Zatímco McLaren vsadil na jezdecké složení z předešlého roku, ostatní týmy čile obchodovaly. Obhájce trofeje konstruktérů, Ferrari, angažoval Rubense Barrichella, od Stewarta, který celý tým prodal Jaguaru. Jaguar se tak stal novým týmem ve Formuli 1 a ke zkušenému Johnny Herbertovi přibral Eddie Irvineho, který odešel od Ferrari. Arrows propustil Japonce Takagiho a na jeho místo přijal Verstappena, navíc přestal pracovat na vlastních motorech a sáhl po zákaznických motorech Renault označených jako Supertec. Stejné motory ,ale pod označením Playlife používá také Benetton, který i nadále věří dvojici Fisichella – Wurz. V týmu BAR se do formule 1 vrací motory Honda a ve Williamsu motory BMW. Jarno Trulli odchází z týmu Prost a nahrazuje Hilla u Jordanu.\n\nNový ročník zahajuje Grand Prix Austrálie na okruhu v Melbourne. V závodě zvítězil Michael Schumacher před svým novým týmovým kolegou Rubensem Barrichellem a zajistili tak pro Ferrari double. McLaren naopak zahajuje sezónu nejhorším možným způsobem, oba dva monoposty odstoupily pro závadu motoru.\nDruhý závod, který se koná v Brazílii, přinesl pole position Hakkinenovi, ale potíže McLarenu přetrvávají. Hakkinen závod nedokončil a David Coulthard byl diskvalifikován ze druhého místa pro nestandardní výšku zadního přítlačného spoileru. Zvítězil Michael Schumacher, a na druhé místo se posunul Giancarlo Fisichella.\n\nZa dva týdny v italské Imole, kde se již tradičně pořádá Velká cena San Marina, je Hakkinen znovu nejlepším pilotem kvalifikace, ale krátce po startu je předjet Schumacherem. Ferrari tak zvítězilo v prvních třech závodech.\n\nNa britských ostrovech získává své první pole positon u Ferrari Rubens Barrichello, ale v závodě udávají tempo oba jezdci McLarenu a tak si pro vítězství dojel na domácí půdě Coulthard před Hakkinenem a Michaelem Schumacherem. Ještě před Velkou cenou Španělska, David Coulthard jako zázrakem přežil pád svého soukromého letadla, které havarovalo během nouzového přistání. Na palubě letadla přišel o život pilot a mechanik, David Couthard, jeho snoubenka i soukromý trenér, vyvázli jen s pár šrámy a obrovským šokem.\n\nVelká cena Španělska byla podobná té britské, z pole position startoval znovu rudý vůz tentokrát pilotovaný Schumacherem, první dvě příčky v cíli získaly vozy McLaren v pořadí Hakkinen – Coulthard a na stupně vítězů je doprovodil Barrichello na Ferrari. Michaela Schumachera vyřadila z dobrého umístění nehoda v boxech, při které zranil svého mechanika.\n\nDeštivá velká cena Evropy je doslova vodou na mlýn Michaela Schumachera, který spolu s Hakkinenem jako jediní dokončí závod s plným počtem kol. David Coulthard nedokázal využít nejlepší startovní pozice a dojíždí jako třetí o kolo zpět.\nKvalifikaci na Grand Prix Monaka ovládl Michael Schumacher, překvapením bylo druhé místo Jarna Trulliho. V závodě Schumacher odstoupil z první pozice a uvolnil tak místo Coulthardovi, kterého následoval Rubens Barrichello a Giancarlo Fisichella.\n\nCirkus F1 měl dva týdny na cestu za oceán, kde se konala velká cena Kanady. V Montrealu na okruhu, který nese jméno Gillese Villeneuvea, vybojoval pole Michael Schumacher, které posléze proměnil ve vítězství. Rubens Barrichello vybojoval druhé místo a Giancarlo Fisichella znovu dosáhl na stupně vítězů.\n\nNávrat do Evropy naznačoval stále stejnou písničku, ve Francii si pole position zajistil Michael Schumacher, v závodě ovšem tempo udával David Coulthard a na stupně vítězů ho doprovodil Mika Häkkinen a Rubens Barrichello.\n\nMichael Schumacher ukončil své působení ve velké ceně Rakouska hned po startu v kolizi se Zontou. Mika Häkkinen vytěžil další vítězství před svým týmovým kolegou a Barrichellem. Start do domácí velké ceny Německa se znovu nepovedl Schumacherovi tentokrát se potkal s Benettonem Fisichelli. Poprvé se radoval z vítězství Rubens Barrichello, který odolal náporu obou McLarenů. Závod byl narušen mužem, který vtrhl na závodní dráhu s transparentem, který hlásal hesla proti Mercedesu. Na trať vyrazil Safety car, který zadržel muže, dělníka propuštěného z Mercedesu.\n\nV Maďarsku je Schumacher nejrychlejší v tréninku, jeho zaváhaní při startovním procesu využil Hakkinen a přímo si letěl pro vítězství. Deset bodů vyneslo Finovi vedení v šampionátu.\nLázeňské město Spa hostilo velkou cenu Belgie a byly zde k vidění nejlepší předjížděcí manévry celé sezóny. Díky špatnému počasí se startovalo za Safety carem. Vítězem se stal Hakkinen před bratry Schumachery Michaelem a Ralfem. Schumacher ztratil další dva body.\n\nMonza je nejrychlejším okruhem v celém seriálu a vždy je zaplněná tisícem fanoušků z celé Itálie, kteří přijeli podpořit své rudé vozy. Začátek závodu poznamenala nešťastná nehoda šesti vozů, při které jedna pneumatika zasáhla traťového komisaře. Ten krátce poté svým zraněním podlehl. Vítězem se stal Schumacher před Hakkinenem a stáhl tak jeho vedení o dva body.\n\nVelká cena USA se uskutečnila na slavném oválu v Indianapolis uzpůsobeném pro formuli 1. Schumacher nenechává nic náhodě a z prvního místa na roštu vyráží do čela. Mika Hakkinen zápasí s motorem svého McLarenu až v 25 kole odstoupil.\nSchumacher vede o osm bodů a tak do poslední Grand Prix Japonska nastupuje s vědomím, že k zisku titulu mu stačí zisk tří bodů. První krok učinil již v kvalifikaci a vybojoval tak pole position, které následně nevyužil ve svůj prospěch. Po startu ho předjel Hakkinen a dlouho nechával Němce za svými zády, až poté co musel ke svým mechanikům uvolnil Michaelovi cestu k titulu. Po dlouhých 21 letech se Ferrari konečně dočkalo titulu mezi jezdci.\nBoduje prvních 6 jezdců podle klíče:\n\n\n\n\n\n\n"}
{"id": "29020", "url": "https://cs.wikipedia.org/wiki?curid=29020", "title": "Led Zeppelin (album)", "text": "Led Zeppelin (album)\n\nLed Zeppelin je debutové eponymní studiové album skupiny Led Zeppelin, vydané v roce 1969. Spontánní album bylo natočeno za pouhých 30 hodin, v témže roce, kdy skupina vznikla. Jeho vliv působí až do dnešní doby. V žebříčku časopisu Rolling Stone \"The 500 Greatest Albums of All Time\" dosáhlo 29. příčky.\n\nNa svém debutovém albu se Led Zeppelin podařilo vytvořit unikátní hudební zvuk, vycházející z bluesových základů, mísící jednoduché, snadno zapamatovatelné rytmy a složité kytarové konstrukce. Skladby \"Zeppelínů\" dokázaly nápaditě měnit dynamiku a tempo, což jim vtisklo punc jedinečnosti a povyšovalo jejich hudbu na něco víc než jen pouhý hlučný kytarový rock. To platí jak o tomto albu, tak o všech následujících. Největší pozornosti posluchačů se na tomto LP těší bluesově psychedelické songy \"Dazed and Confused\", \"You Shook Me\" a \"I Can't Quit You Baby\", to však neznamená, že by zbytek písní nějakým způsobem za nimi pokulhával. Právě naopak. Najdeme mezi nimi folkové melodie jako v základu písně \"Babe I'm Gonna Leave You\" či v Pagově intrumentálce \"Black Mountain Side\", našlapanou rockovku \"How Many More Times\", hymnickou \"Your Time Is Gonna Come\" nebo odvázané hard-rockové vypalovačky jako \"Communication Breakdown\" a \"Good Times Bad Times\". Vedle výborné hudby je bezesporu největším přínosem tohoto alba vytyčení zcela nového směřování hard-rocku a heavy-metalu. Právem bývá považováno za nejdůležitější debutovou desku, jaká kdy byla v dějinách rocku nahrána.\n\nV Československu album vyšlo v roce 1982.\n\n"}
{"id": "29022", "url": "https://cs.wikipedia.org/wiki?curid=29022", "title": "Led Zeppelin II", "text": "Led Zeppelin II\n\nLed Zeppelin II je druhé album anglické rockové skupiny Led Zeppelin vydané v roce 1969. Je všeobecně považováno za jedno z nejlepších hardrockových alb vůbec. Bylo nahráno během hektického období, kdy skupina hodně cestovala na koncertních šňůrách.\n\nDruhé album Led Zeppelin bylo nahráno během jejich prvního amerického turné, což se podepsalo na jeho obsahu. Jelikož skupina neměla dostatek času na práci ve studiu, objevují se na něm převážně přepracované bluesové a rockové skladby, které kapela hrála na svých koncertech. Potřeba rychlého nahrání se odrazila také na přímočařejším zvuku nového materiálu, který zní daleko tvrději a syrověji než skladby na debutové desce. Platí to zejména o písních \"Whole Lotta Love\", \"The Lemon Song\" nebo \"Heartbreaker\". Výjimku tvoří pouze dvě akustické skladby \"Thank You\" a \"Ramble On\". Ačkoli je „dvojka“ stylově méně různorodá a více hard-rockově a heavy-metalově orientovaná než předchozí LP, řadí se mezi nejvlivnější alba všech dob, které inspirovalo stovky hudebních následovníků.\n\n\n"}
{"id": "29023", "url": "https://cs.wikipedia.org/wiki?curid=29023", "title": "Led Zeppelin III", "text": "Led Zeppelin III\n\nLed Zeppelin III je třetí studiové album anglické rockové skupiny Led Zeppelin vydané v roce 1970.\n\nOproti prvním dvěma albům se skupina čím dál více vzdaluje eklektickému blues rocku a pokračuje v prohlubování svého stylu. Na první poslech je zde patrná inspirace anglickým folkem, obzvláště v předělávce staroanglické písně \"Gallows Pole\". Přesto album obsahuje typické „vypalovačky“ a dnes již legendární skladby.\n\nJiž úvodní \"Immigrant song\" uvozená šíleným vytím zpěváka a smrtící kytarovou linkou dává tušit, že pánové Page, Plant, Bonham a Jones mají stále co říct. Dalším velkým hitem je dlouhá \"Since I've Been Loving You\", která je jakousi ódou na fyzickou lásku, protkána typickým vzdycháním a toužebnými vzlyky Roberta Planta. Důkazem, že kapela zvládá nejen hlasité a tvrdé písně, budiž krásná akustická balada \"That´s the way\", která od vydání tohoto alba nechyběla téměř na žádném koncertě „zeppelinů“. Nutno dodat, že i přes obrovský úspěch, které kapele přineslo následující album \"IV\", které zastínilo vše co mu předcházelo, zapsalo se album \"III\" do historie rockové hudby zlatým písmem.\n\nPrvní dvě alba Led Zeppelin stály na poctivém tvrdém blues a rockových riffech, třetí LP ukazuje směřování skupiny i do jiných hudebních oblastí. Aniž by zcela zanevřeli na onen syrový rock, „trojka“ je z velké části folková, založená na akustických rytmech, které jejich hudbě dodaly novou hloubku. Hard-rockové skladby tu jsou nejen v menšině, ani jejich zvuk už není tak přímočarý jako předtím. Platí to jak o odvázané \"Immigrant Song\", které dominuje Plantovo ječení, tak o \"Celebration Day\" nebo o \"Out on the Tiles\". Nalezneme zde také klasické blues v podobě písně \"Since I´ve Been Loving You\". Jádro celé desky však tvoří písně inspirované britským folkem (\"Bron-Y-Aur Stomp\", \"That's the Way\", \"Tangerine\"), \"Gallows Pole\" a \"Hats Off To (Roy) Harper\" jsou přímo navíc předělávky tradičních folkových písniček.\n\n"}
{"id": "29024", "url": "https://cs.wikipedia.org/wiki?curid=29024", "title": "Led Zeppelin IV", "text": "Led Zeppelin IV\n\nBezejmenné čtvrté studiové album anglické hardrockové skupiny Led Zeppelin, obvykle označované jako Led Zeppelin IV, bylo vydáno 8. listopadu 1971. S prodejem víc jak 37 miliónů nosičů (23 miliónů jen v USA) patří mezi nejlépe prodávaná alba v historii hudby.\n\nProtože předchozí album \"Led Zeppelin III\" mělo vlažné recenze, kytarista Jimmy Page rozhodl, že čtvrté album skupiny nebude oficiálně mít žádný název. Vnitřní přebal alba však obsahoval čtyři symboly, které reprezentovaly každého z členů kapely, což vedlo k dalším neoficiálním označením desky – , Four Symbols (tj. \"Čtyři symboly\"), The Fourth Album (tj. \"Čtvrté album\"), Untitled (tj. \"Bezejmenné\"), Runes (tj. \"Runy\"), The Hermit (tj. \"Poustevník\") a ZoSo (odvozeno z Pageova symbolu). \n\nDeska byla zpočátku nahrávána ve studiích \"Basing Street Studios\" patřící Island Records v té samé době jako album \"Aqualung\" od Jethro Tull, později na dalších místech např. \"Headley Grange\" v Anglii, \"Sunset Sound\" v Los Angeles, ale i ve známém mobilním studiu Rolling Stones Mobile Studio patřící skupině Rolling Stones (nahrávala v něm své album \"Machine Head\" i skupina Deep Purple).\n\nČtvrté album Led Zeppelin – označené místo názvu čtyřmi symboly – je jednolitým hudebním skvostem zahrnujícím celou škálu stylů od heavy-metalu, přes folk i rock až po blues, kterým skupina definovala hard-rockový žánr v 70. letech. Přesah do zemitého britského folku z předchozí desky byl dále rozšířen o mystickou tematiku, mytologii a okultismus (nejznatelněji v písni „The Battle of Evermore“), což dává tomuto LP zcela nový rámec. Ač jsou všechny skladby výborné, jsou zastíněny megahitem \"Stairway to Heaven\", který se pomalu rozjíždí z akustického začátku a postupně uvolňuje svoji obrovskou energii. V jeho stínu neprávem zůstává např. nejlepší folková nahrávka „Zeppelínů“ \"Going to California\", skvělé hard-rockové vypalovačky \"Black Dog\" a \"Rock & Roll\", satira na hippies \"Misty Mountain Hop\" nebo závěrečná skladba \"When the Levee Breaks\", která se \"Stairway to Heaven\" přinejmenším vyrovná a společně dodávají celé „čtyřce“ epický rozměr.\n\n\"Led Zeppelin IV\" patří mezi alba, jejichž skladby jsou hrané v rádiích zaměřených na klasickou rockovou produkci; jsou na něm také ikony tohoto žánru - skladby \"Black Dog\", či \"Stairway to Heaven\".\n\nV roce 1998 umístili čtenáři časopisu \"Q\" magazine album \"Led Zeppelin IV\" na 26. místo mezi nejlepší alba všech dob, v roce 2000 ten samý časopis umístil \"Led Zeppelin IV\" na 26. místo do stovky nejlepších britských alb.\n\nV TOP 100 hudebních alb 70. let v internetové publikaci Pitchfork Media je toto album na 7. místě. V roce 2005 v anketě o nejlepší album klasického rocku kanadského rockového rádia Q107 se album umístilo na druhém místě.\n\nV roce 2006 bylo album zvoleno na první místo stovky nejlepších britských alb v časopise \"Classic Rock\", v tom samém roce časopis \"Guitar World\" umístil \"Led Zeppelin IV\" také na první místo a v anketě ABC media top 10 získalo album sedmou pozici.\n\n\n"}
{"id": "29025", "url": "https://cs.wikipedia.org/wiki?curid=29025", "title": "Houses of the Holy", "text": "Houses of the Holy\n\nHouses of the Holy je páté studiové album anglické hard rockové skupiny Led Zeppelin vydané v roce 1973.\n\nPáté album Led Zeppelin sleduje tentýž vzorec jako předcházející bezejmenná „čtyřka“, působí však daleko uvolněněji. Opět zde najdeme jak folk, tak burácivý blues-rock, vedle této „tradiční výbavy“ se tu objevuje i pseudoreggae v podobě písně \"D'Yer Mak'er\", funky v \"The Crunge\" nebo lehké smyčcové melodie v pomalé skladbě \"The Rain Song\". Už od úvodní nevázané písně \"The Song Remains the Same\" ubíhá celé album velmi přímočaře, bez zbytečných odboček. To platí jak pro již jmenované písně, tak i pro další – halucinogenní skladbu \"No Quarter\", poctivý hard-rock \"Dancing Days\" nebo epickou folk-metalovou fúzi \"Over the Hills and Far Away\".\n\nPro album byla také nahrána píseň Houses of the Holy, ale nakonec se objevila až na následujícím počinu Physical Graffiti, jelikož do \"HotH\" jaksi nezapadala.\n"}
{"id": "29029", "url": "https://cs.wikipedia.org/wiki?curid=29029", "title": "Physical Graffiti", "text": "Physical Graffiti\n\nPhysical Graffiti je šesté studiové album anglické rockové skupiny Led Zeppelin, vydané v roce 1975 původně jako dvojalbum (obsahovalo 2 LP). V žebříčku časopisu Rolling Stone \"the 500 greatest albums of all time\" dosáhlo 70. příčky.\n\nPo téměř dvouleté přestávce se Led Zeppelin vrátili na scénu s tímto dvojalbem, které na rozdíl o těch předchozích nepůsobí tak jednolitým dojmem. Každá ze skladeb má svůj specifický styl, který je často velmi odlišný od těch ostatních. Můžeme zde nalézt jak orientální hudbou ovlivněnou píseň \"Kashmir\", téměř diskotékovou záležitost \"Trampled Under Foot\", pop-rockový song \"Houses of the Holy\" nebo countryový ploužák \"Down By the Seaside\". Ty jsou společně s hard-rockovými věcmi (\"In My Time of Dying\", \"Custard Pie\", \"The Rover\") soustředěny na první části alba, zatímco druhá obsahuje studiové experimenty, jamy a předělávky vlastních skladeb. Některé z těchto skladeb sice působí jen jako výplně, ale i zde se najdou světlé výjimky – pomalejší záležitosti \"Ten Years Gone\" a \"Black Country Woman\", dekadentní \"Sick Again\" nebo chytlavý rock & roll \"Boogie With Stu\".\n\n\n"}
{"id": "29030", "url": "https://cs.wikipedia.org/wiki?curid=29030", "title": "Presence", "text": "Presence\n\nPresence je sedmé album anglické hard rockové skupiny Led Zeppelin vydané v roce 1976.\n\nVšechny skladby složili Jimmy Page a Robert Plant, kromě \"Royal Orleans\", kterou složili všichni členové skupiny.\n"}
{"id": "29033", "url": "https://cs.wikipedia.org/wiki?curid=29033", "title": "Milada Horáková", "text": "Milada Horáková\n\nMilada Horáková, rozená Králová (25. prosince 1901 Královské Vinohrady – 27. června 1950 Praha), byla česká právnička, politička, bojovnice za práva žen, oběť justiční vraždy během komunistických politických procesů v 50. letech minulého století za vykonstruované spiknutí a velezradu. Byla jedinou ženou popravenou v rámci těchto soudních řízení. Kvůli své neústupnosti během svého soudu se stala symbolem odporu proti totalitě vládnoucí komunistické strany. Dne 27. června 1950 na příkaz prezidenta Gottwalda byla Milada Horáková na dvoře pankrácké věznice oběšena.\n\nNarodila se na Královských Vinohradech (dnes Praha 2-Vinohrady) v rodině Čeňka Krále, oddaného Masarykově myšlence, a tedy protirakouským postojům. Měla tři sourozence, dva z nich – starší Marta a mladší Jiří – zemřeli v dětství na septickou spálu. Dospělosti se tak dožila jen o 16 let mladší sestra Věra (provdaná Tůmová), o kterou se Milada po předčasné smrti matky také starala.\n\nZe studia na gymnáziu za Rakouska-Uherska byla v roce 1918 vyloučena za účast na protiválečných demonstracích, které byly studentstvu zakázané. Zároveň jí však byl umožněn přestup na jiné pražské gymnázium, kde maturovala roku 1921. Následně zvažovala studium medicíny, ale po doporučení otce padlo její rozhodnutí pro Právnickou fakultu na Univerzitě Karlově, kde promovala v roce 1926.\n\nV roce 1923 těžce onemocněla rodině osudovou spálou, díky svému mládí však nemoci nepodlehla a přežila.\n\nRoku 1924 se osobně setkala se senátorkou Františkou Plamínkovou, zakladatelkou Ženské národní rady (ŽNR), kam také vstoupila. Brzy se stala oporou Plamínkové a později přítelkyní a následně klíčovou osobností ŽNR.\n\nKrátce po ukončení studia se vdala za Bohuslava Horáka, zemědělského ekonoma, kterého znala již ze studií. Horák byl redaktorem Československého rozhlasu, koncem první republiky jeho programovým ředitelem. Díky němu pak hluboce věřící Horáková přestoupila i se svými rodiči od římsko-katolické církve k Českobratrské církvi evangelické.\n\nV roce 1933 se manželům Horákovým narodila dcera Jana.\n\nOd roku 1929 byla členkou Československé strany národně sociální (ČSNS), ačkoliv těžiště její činnosti byla nestranická Ženská národní rada (ŽNR): angažovala se ve prospěch zrovnoprávnění žen v legislativě, neboť staré zákony musely být podřízeny nové ústavě republiky z roku 1920, kde byla zakotvena rovnost. Podílela se na tvorbě nového občanského zákoníku, na částech o rodině a ženské rovnoprávnosti, který však jako celek nebyl schválen.\nJako socialistka byla také aktivní v otázkách solidarity, a to především na poli sociální spravedlnosti, sociální péče a zabezpečení. Byla členkou Československého červeného kříže a řady dalších sociálních spolků. Této činnosti se věnovala i profesionálně. Nastoupila na Ústřední sociální úřad pražského magistrátu pod někdejšího vedoucího Petra Zenkla, později se stala nejmladší vedoucí odboru pro mládež.\n\nCestovala za účelem rozšíření obzorů do Anglie, Francie a SSSR, o bolševickém Rusku tak neměla žádné iluze, zvládala angličtinu, francouzštinu a němčinu.\n\nV roce 1939 byly vdané ženy ve státních službách ze zákona penzionovány pro uvolnění míst pro lidi odsunuté z území připojeného k Německé říši, a Horáková proto musela odejít ze zaměstnání. Skrze ŽNR organizovala sociální pomoc nejen v souvislosti se světovou ekonomickou krizí, ale po Mnichovské dohodě v roce 1938 i českým uprchlíkům z pohraničí ČSR. Po roce 1939 se zapojila do odbojové organizace Petiční výbor Věrni zůstaneme (PVVZ) a Politické ústředí, pro které aktivně vyhledávala na struktuře bývalé ŽNR nové ilegální pracovníky, zajišťovala tajné byty, získávala zpravodajské informace. Patřila mezi klíčové osobnosti PVVZ a podílela se na formulování jeho prvotního programu.\n\nNeušla však pozornosti gestapa a 2. srpna 1940 byla společně s manželem zatčena, avšak za práci v ŽNR. Po zjištění napojení na odboj byla tvrdě vyslýchána a bita, pro gestapo však bez úspěchu. Týrání Horákové dosvědčuje její spoluvězeňkyně z pankrácké věznice Zdena Mašínová starší. Dva roky byla zadržena na Pankráci a na Karlově náměstí, po atentátu na Heydricha byla převezena do Malé pevnosti v Terezíně, kde později vedla oddělení tamější „marodky“, což jí umožnilo relativně volný pohyb po lágru. Zde se znovu setkala se svým vzorem Františkou Plamínkovou, později popravenou na Kobyliské střelnici. Z Malé pevnosti v Terezíně byla v červnu 1944 převezena do Lipska a poté do Drážďan. Soud s Horákovou se konal v Drážďanech v říjnu 1944, kde se sama hájila v němčině. Prokurátor jí navrhl trest smrti, který soud nakonec změnil na 8 roků káznice. Ten si odpykávala do dubna 1945 v ženské věznici v Aichachu u Mnichova (v Horním Bavorsku), v blízkosti Dachau, kde ji osvobodila americká armáda.\n\nPo osvobození v květnu 1945 se vrátila do Prahy, kde se setkala s manželem, který přežil pochod smrti. Po konzultacích s prezidentem Benešem, který apeloval na potřebu kvalitní stranické politiky, vstoupila znovu do vedení své obnovené strany ČSNS a přijala poslanecký mandát Prozatímního národního shromáždění.\n\nObnovila také ŽNR pod novým názvem Rady československých žen (RČŽ), kde se stala předsedkyní; spolu se svými spolupracovnicemi z Rady založila v lednu roku 1947 ženský časopis s názvem Vlasta (jako nejprodávanější periodikum pro ženy vychází dodnes). Dále byla místopředsedkyní Svazu osvobozených politických vězňů a stala se také členkou Svazu přátel SSSR.\n\nV roce 1946 kandidovala za ČSNS v Zemi české a byla zvolena do Národního shromáždění, byla členkou zahraničního a ústavněprávního výboru. V této době byla kritická vůči činnosti poválečných lidových soudů, v oblasti sociálních otázek, hospodářství a zahraniční politiky (odmítnutí Marshallova plánu) a brzy rozpoznala servilní poslušnost československých komunistů vůči Moskvě. Kvůli tomu byla monitorována StB, která již od konce války byla ovládána právě komunisty.\n\nV období vládní krize se snažila o svolání schůze parlamentu, což se jí nepodařilo. Na stranické schůzi ČSNS 24. února 1948 odhalila Aloise Neumana jako skrytého komunistu, Neuman ze schůze utekl, a tak nemohl být ještě ten den vyloučen, jak bylo navrženo, a druhý den vstoupil do obrozené Gottwaldovy vlády jako ministr-zástupce ČSNS.\n\nJako předsedkyně prosadila 25. února 1948 usnesení, aby RČŽ nevstupovala do Ústředního akčního výboru. Druhého dne však byla Horáková vyloučena, vedení převzala komunistka Anežka Hodinová-Spurná a RČŽ do akčního výboru vstoupila.\n\nNásledně byla vyloučena ze všech svých veřejných funkcí, dokonce i proklamativně z těch, kterých nebyla členkou. Po neúspěšném boji s finálním nástupem komunismu se 10. března 1948 rozhodla demonstrativně vzdát svého poslaneckého mandátu na protest proti jejich jednání, shodou okolností právě v den smrti Jana Masaryka. Nastoupila opět na pražský magistrát, tentokrát jako sociální referentka Ústředního národního výboru. Přestože měla možnost opustit Československo, svůj odchod z vlasti oddalovala a byla stále politicky aktivní. V květnu 1948 založila s bývalým poslancem Josefem Nestávalem neformální skupinu okolo ČSNS, která udržovala kontakty s exilovými politiky, Petrem Zenklem a Hubertem Ripkou. Podporovala lidi usilující o emigraci a nadále se zasazovala proti komunistům. Pomalu tak vznikal třetí protikomunistický odboj, ač svou činností se nikdy nedostal na hranu nebo dokonce za hranu tehdejších zákonů.\n\nHoráková se dostala do hledáčku jako vhodný kandidát pro akci StB „Střed“, v rámci níž měla být 27. září 1949 zatčena. Pokus o předvedení do vazby se doma na Smíchově nezdařil, neboť tam byla jen služebná, dcera a Bohuslav Horák, kterému se podařilo v nestřeženou chvíli uniknout. Varovat svou ženu se mu však nepodařilo, neboť již byla zatčena o několik hodin dříve ve své kanceláři v Masné ulici.\n\nStB při vyšetřování nechvalně proslula svými brutálními metodami výslechů a vynucených přiznání. Za účasti sovětských poradců užívala StB jak fyzického násilí, jako bylo bití, nedostatek potravy, nucené bdění, zima, stísněné místnosti, případně narkotik (archivně doloženo u Anastáze Opaska), tak psychického týrání a vydírání vedoucích ke ztrátě racionální sebekontroly a duševní dezorientaci.\n\nPo zatčení Jaromíra Kopeckého v srpnu 1949 si StB nakonec zvolila Horákovou do role ústřední postavy v inscenovaném spiknutí v čele smyšlené ilegální skupiny, kterou StB nazvala „Direktoria“ (pětičlenné „direktorium“ byla shodou okolností vláda Sibiře, podporovaná československými legionáři před tím, než se tam Kolčak zmocnil vlády). Na to bylo v listopadu 1949 zatčeno 380 bývalých funkcionářů ČSNS.\n\nDne 5. listopadu 1949 byly vykonány rovněž tresty smrti nad představiteli skupin nestraníků Vratislavem Polesným, Vratislavem Jandou, Josefem Charvátem, Emanuelem Čančíkem, Květoslavem Prokešem a Jaroslavem Borkovcem, odsouzenými v souvislosti s přípravou údajného květnového protikomunistického povstání. Tyto popravy byly první hromadnou justiční vraždou nového totalitního komunistického režimu a předznamenaly, jak bude nastávající proces se skupinou doktorky Milady Horákové vypadat.\n\nProces s Miladou Horákovou a s jejími dvanácti kolegy, řízený JUDr. Karlem Trudákem, probíhal od 31. května do 8. června 1950 a byl zinscenován jako veřejný „politický proces“ po vzoru sovětských velkých čistek ve 30. letech na přímý příkaz prezidenta Gottwalda. Osm dní trvající proces měl svůj vynucený „scénář“, podle kterého se měli a byli donuceni obžalovaní chovat, ale v některých momentech přesto jednali proti režii.\n\nObzvláště doktorka Horáková, která byla vyslechnuta 1. den, se nepoddala a přes vynucenou režii se jí místy podařilo bránit sebe a své ideály, i když věděla, že tím svoje šance na mírnější trest jen snižuje. Během procesu byly nošeny do soudní síně koše s tisíci rezolucemi lidí žádajících nejvyšší tresty pro obviněné, které byly organizovány nejen závodními výbory KSČ, milicemi, ale i uličními výbory (v pozadí stála tajná státní bezpečnost a sovětští poradci). Obyčejní lidé, pamatující Masarykovu republiku, k níž se Milada Horáková otevřeně během procesu hlásila, byli uvrženi již samotným procesem do strachu, zejména o sebe a o svoje děti a podpisovali rezoluce požadující trest smrti pro Miladu Horákovou.\n\nOsmý den procesu, 8. června 1950, po závěrečné řeči státních zástupců Juraje Viesky, Josefa Urválka a Ludmily Brožové-Polednové (se známým obratem „...taková Horáková pracovala v podzemí...“) proběhly poslední řeči všech odsouzených, která byla médiím cenzurována. Milada Horáková se statečně postavila za svoje ideály, za ideje Beneše a Masaryka. Následně byly vyneseny rozsudky: čtyři tresty smrti oběšením včetně Horákové, čtyři tresty doživotního vězení a pět trestů od dvaceti do dvaceti osmi let.\n\nV té době, 16. června 1950 v časných ranních hodinách, byla na Pankráci vykonána poprava studenta přírodovědecké a právnické fakulty Univerzity Karlovy Veleslava Wahla za propagaci Masarykových myšlenek (rozvracení „lidově demokratické“ republiky a velezradu). Ten byl zatčen dva týdny před dr. Miladou Horákovou, 12. září 1949.\n\nNásledný vykonstruovaný „monstrproces“ byl první velký politický proces, na jehož přípravě se velmi významně podíleli sovětští poradci (v tomto případě poradci Lichačev a Makarov), kteří měli zkušenosti z podobných politických procesů v Sovětském svazu. Poprvé v něm byly používány jejich metody výslechu a předem naučených „scénářů“ v průběhu procesu. Doktorku Horákovou se jim však, jako předtím gestapu, zlomit nepodařilo.\nPřítomnost sovětských poradců potvrzuje vedoucí skupiny vyšetřovatelů StB v Ruzyni Milan Moučka. \"Ano, pracoval jsem s nimi, ale neznám ani jedno jediné jméno.\" Rozpovídal se o tom, jak oni byli jeho učitelé, jak vedli vyšetřovatele při výsleších tzv. skupiny Horákové. I když – připomíná – sovětští poradci nebyli přímo přítomni u výslechu, ale on, Moučka, jim pouze nosil protokoly a oni je opravovali a určovali taktiku, jak dál.\n\nMilada Horáková odmítla žádat o milost, ale její dcera i advokát tak učinili. Přestože se mnohé významné osobnosti, například Albert Einstein, Jean-Paul Sartre, Winston Churchill nebo Eleanor Rooseveltová, snažily svými dopisy získat pro odsouzené milost u prezidenta, Gottwald, formálně na doporučení ministra spravedlnosti, rozsudky k trestu smrti podepsal.\n\nSvůj poslední dopis, určený především rodině, napsala v den popravy ve 2:30 hodin ráno. V něm mimo jiné prohlásila:\nPoprava Horákové byla vykonána oběšením na dvoře pankrácké věznice 27. června 1950 v 5:35 hodin ráno, jako poslední ze všech čtyř k smrti odsouzených (před ní byli oběšeni Jan Buchal, Záviš Kalandra a Oldřich Pecl). Jejím katem byl mistr popravčí Vladimír Trunda. Na Pankráci byla používána primitivní forma oběšení dlouho trvajícím škrcením bez klasické oprátky. Odsouzeným bylo nasazeno škrtidlo a pomocník kata tahal lanem za spoutané nohy. Horáková se udusila téměř po patnácti minutách od zahájení popravy.\n\nOstatky byly zpopelněny, obdobně jako u Heliodora Píky nepohřbeny a dosud nebyly nalezeny. Po kremaci byly převezeny do prostoru pankrácké věznice, kde komunistická moc schovávala před veřejností ostatky stovek odpůrců režimu – patrně proto, aby se pohřeb nemohl změnit v protirežimní manifestaci. V šedesátých letech, kdy už bylo uren ve skladu příliš, byly rozvezeny po menších počtech na různé hřbitovy. Některé urny byly úmyslně zničeny (např. Václav Švéda, Zbyněk Janata ze skupiny bratří Mašínů, neboť „jejich spolupachatelé svobodně žili v USA“).\n\nJustiční vražda provedená na Miladě Horákové vyvolala velký mezinárodní ohlas, např.:\nManžel Ing. Bohuslav Horák se po úniku ze zatčení dva měsíce skrýval v okruhu své evangelické církve. Protože žít v ilegalitě bylo velmi rizikové, 1. prosince 1949 se mu podařilo uniknout do Západního Německa, kde žil v táboře Valka. Roku 1951 získal povolení se vystěhovat do USA, a to i přes komplikaci v podobě faktu, že ještě před emigrací podal přihlášku do KSČ. Ve Spojených státech nakonec v roce 1976 zemřel.\n\nDcera Jana (později provdaná Kánská) byla vychována na přání matky u sestry Věry, příjmením Králové-Tůmové. Nemohla však studovat, v roce 1968 ovšem dostala vystěhovalecké vízum a emigrovala za otcem do USA. Sestra dr. Milady Horákové Věra se po roce 1989 aktivně podílela na činnosti Masarykova demokratického hnutí, od jehož předsednictva převzala pro paní Miladu Čestnou medaili TGM za věrnost jeho odkazu až do poslední chvíle svého života.\n\nBěhem svého života byla silně ovlivněna myšlenkami T. G. Masaryka a později i Edvarda Beneše. Z těchto idejí plynul její nekompromisní boj za demokracii a odpor vůči totalitám.\n\n\nNejvyšší soud 3. července 1968 nezákonný rozsudek zrušil, plná rehabilitace však mohla proběhnout až v roce 1990.\n\nDne 11. září 2008 byla bývalá a poslední žijící prokurátorka procesu Ludmila Brožová-Polednová vrchním soudem odsouzena k 6 letům odnětí svobody nepodmíněně za podíl na justiční vraždě.\n\nV den 21. prosince 2010 udělil prezident Václav Klaus Brožové-Polednové milost. Její udělení bylo vysvětleno tím, že prezident „přihlédl k vysokému věku odsouzené, k tomu, že část trestu již vykonala, a k jejímu zdravotnímu stavu.“\n\nV roce 1991 prezident Václav Havel udělil JUDr. Miladě Horákové in memoriam Řád Tomáše Garrigua Masaryka I. třídy.\n\nRoku 2004 byl 27. červen, den popravy Horákové, vyhlášen významným dnem jako Den památky obětí komunistického režimu.\n\nV roce 2006 byla Miladě Horákové udělena americkou \"Nadací pro vybudování washingtonského památníku obětem zločinů komunismu\" Medaile svobody.\n\n26. října 2007 byla in memoriam obdarována Záslužným křížem ministryně obrany, což je jedno z nejvyšších armádních vyznamenání.\n\nDne 2. ledna 2020 udělila slovenská prezidentka Zuzana Čaputová Řád bílého dvojkříže I. třídy JUDr. Miladě Horákové in memoriam za mimořádné zásluhy o Slovenskou republiku, rozvoj a ochranu demokracie, lidských práv a svobod.\n\n\n\n\n\n\n\n\n\n\n\nUlice či náměstí Milady Horákové se nachází ve více českých městech.\n\n2. listopadu 2017 byl do českých kin uveden dlouho připravovaný, životopisný a historický film o Miladě Horákové s názvem \"Milada\". Ten získal dva České lvy, za kostýmy a masky. Hlavní roli ztvárnila izraelská herečka Ayelet Zurerová.\n\n\n\n"}
{"id": "29034", "url": "https://cs.wikipedia.org/wiki?curid=29034", "title": "James Bond", "text": "James Bond\n\nJames Bond, také známý jako agent 007 (v anglickém originále se vyslovuje \"„dabl ou sevn“\"), je fiktivní britský tajný agent, sloužící v britské tajné službě MI6. Postavu vytvořil spisovatel Ian Fleming roku 1952. Autorská práva pro 24 oficiálních filmů Jamese Bonda vlastní společnost MGM. Jakousi ruskou (sovětskou) obdobou Jamese Bonda byl Stierlitz.\n\nIan Fleming napsal o Bondovi řadu románů, které byly vesměs všechny zfilmovány. Inspiroval se při tom svými zkušenostmi z britské tajné služby. V psaní příběhů o Jamesi Bondovi po jeho smrti v roce 1964 pak pokračovali Kingsley Amis, John Pearson, John Gardner, Raymond Benson a Charlie Higson.\n\nPostava Jamese Bonda se poprvé objevila už roku 1954 v epizodě Casino Royale televizního seriálu Climax!. Ve filmu pak postava Jamese Bonda existuje od roku 1962 a bylo o ní natočeno 24 „oficiálních“ filmů a dva „neoficiální“, přičemž se za oficiální považují filmy, které natočila EON Productions. Za tu dobu se z této série stala kultovní záležitost. Autorská práva pro 24 oficiálních filmů vlastní MGM.\n\nVětšinu oficiálních filmů produkovali Albert R. Broccoli a Harry Saltzman, než se Broccoli stal v roce 1974 výhradním producentem. Jeho dcera Barbara Broccoliová a její nevlastní syn Michael G. Wilson po něm převzali produkování série v roce 1995.\n\nPředstaviteli Bonda v oficiálních filmech se postupně stali:\n\nBroccoliho rodinná firma Danjaq, L.L.C., spoluvlastní filmovou sérii o Jamesi Bondovi se společností United Artists od poloviny sedmdesátých let, kdy Saltzman prodal UA svůj podíl ve společnosti Danjaq. V současnosti sérii distribuuje konsorcium Comcast/Sony prostřednictvím mateřské společnosti Metro-Goldwyn-Mayer, která je mateřskou organizací společnosti United Artists.\n\nDvě další bondovky byly natočeny nezávisle na EON: Casino Royale z roku 1967, kde hrál Bonda David Niven; a Nikdy neříkej nikdy \"(Never say never again)\" z roku 1983, kde si Bonda zahrál opět Sean Connery. V první americké televizní adaptaci Flemingova románu Casino Royale z roku 1954, byl představitelem Bonda americký herec Barry Nelson.\n\nOd 21. oficiálního filmu (Casino Royale) hraje Bonda anglický herec Daniel Craig. Zatím poslední film je Spectre z roku 2015 (v pořadí dvacátý čtvrtý). V pořadí dvacátý pátý film \"No Time to Die\" by měl být posledním filmem Daniela Craiga. Jeho vydání je plánováno na rok 2020.\n\nKromě románů a filmů se prominentní postava Bonda objevuje také v různých počítačových hrách, komiksech a stala se předmětem mnoha parodií.\n\nIan Fleming vymyslel postavu Jamese Bonda během dovolené ve svém jamajském sídle Zlaté oko (Golden Eye - později název pro jeden z filmů) v únoru 1952. Bond získal svoje jméno po americkém ornitologovi Jamesi Bondovi, expertovi na karibské ptáky a autorovi publikace \"Ptáci Západní Indie\" \"(Birds of the West Indies)\"; jakožto horlivý pozorovatel ptáků měl i Fleming na tomto svém sídle kopii této publikace. Ve 20. bondovce Dnes neumírej se James Bond při setkání s Halle Berry vydává právě za ornitologa.\n\nFleming sám popsal vznik jména takto: \"\"Chtěl jsem co nejjednodušší, jednotvárně a prostě znějící jméno, které jsem mohl najít, a 'James Bond' zněl lépe než cokoli jiného. Kolem něj se stane řada zvláštních událostí, ale on bude neutrální anonymní postavou a tupým nástrojem ovládaným ministerstvy.\"\"\n\nMezi novináři se nicméně spekulovalo o nějakém reálném agentovi, po němž mohl být James Bond pojmenován. Ačkoliv se dotyční agenti Bondovi podobají, Fleming ani jeho životopisci, jako John Pearson či Andrew Lycett, je jako inspiraci pro Bonda ve svých dílech nepotvrdili.\n\nIan Fleming začal psát knihy o Jamesi Bondovi v lednu 1952. V té době Fleming pracoval jako manažer v oblasti zahraničí pro Kemsley Newspapers, vlastníka The Daily Express v Londýně. Dříve než Fleming tuto pozici přijal, vyžádal si mít ve smlouvě bod týkající se každoroční dvouměsíční dovolené – tedy období, které trávil na Jamajce psaním románů. Mezi léty 1953 a 1964, kdy zemřel, publikoval Fleming dvanáct knih a jednu sbírku krátkých povídek (druhá sbírka byla vydána až po jeho smrti). Později byly napsány navazující romány, jejichž autory byli Kingsley Amis (jako Robert Markham), John Gardner, Geoffrey Jenkins, Charlie Higson a Raymond Benson, jenž byl prvním americkým autorem knih s Jamesem Bondem. Série knih s názvem \"Mladý Bond\" byla odstartována Charliem Higsonem v roce 2005.\n\nV červenci 2007 bylo oznámeno, že Sebastian Faulks byl pověřen napsáním nové bondovky na připomínku stého výročí Flemingova narození. Tato kniha s názvem \"Peklo pro zvané\" byla vydána v březnu 2008.\n\nPro napsání další bondovky dostal od dědiců Iana Fleminga důvěru Jeffery Deaver, autor například série příběhů geniálního detektiva Lincolna Rhyma. Jeho kniha byla v Česku vydána v roce 2011 s názvem \"Nula stupňů volnosti\".\n\nRaritním dochovaným českým vydáním příběhů Jamese Bonda je Doktor No, který roku 1968 vycházel na pokračování ve Svobodném slově (Ian Fleming: Doktor No (James Bond - agent 007), Svobodné slovo 1968, copyright 1958 by Glidrose Production Ltd.,přeložil J. Bondy, ag. 008 (to je skutečně napsáno v tiráži), 204 s.). V témže periodiku vyšel rovněž na pokračování v roce 1969 román Goldfinger (o rok později vyšel knižně v edici Magnet pod názvem Zlatý fantóm).\n\n\nBondovky doprovází hudba složená pro tuto sérii, včetně oficiálních titulních a druhých skladeb a charakteristických motivů tzv. \"James Bond Theme\" a \"007 Theme\".\n\n\n\n"}
{"id": "29035", "url": "https://cs.wikipedia.org/wiki?curid=29035", "title": "The Song Remains the Same (album)", "text": "The Song Remains the Same (album)\n\nThe Song Remains the Same je osmé album (soundtrack ze stejnojmenného filmu The Song Remains The Same) anglické hard rockové, skupiny Led Zeppelin vydané v roce 1976 jako dvojalbum a jako remasterovaná reedice v roce 2007 jako 2 CD.\n\nZáznam alba a filmu se uskutečnil během tří koncertů v Madison Square Garden v New Yorku, v průběhu severoamerického koncertního turné v roce 1973. Všechny záznamy pořídil Eddie Kramer za pomocí mobilního studia Wally Heidera a později snímky mixoval v Electric Lady Studios v New Yorku a Trident Studios v Londýně.\n\nAlbum bylo vydáno 28. září 1976 společností Swan Song Records. Obal alba zobrazoval polorozpadlou budovu kina v Old Street film studios v Londýně, kterou skupina používala na zkoušky před jejich severoamerickým turné.\n\nDokud nebyly album a film remasterovány v roce 2007, byly mezi nimi rozdíly v tom jaké skladby obsahovaly. Rozdíly byly následující:\n\n\nAlbum \"The Song Remains The Same\" bylo znovu vydáno jako 2 CD 20. listopadu 2007 a zbylí členové skupiny dohlíželi na remixing a remastering originálního vydání. To vyšlo současně s filmem vydaným na DVD. Nová verze soundtrack alba obsahovala navíc šest skladeb, které na původním vydání nebyly: \"Black Dog\", \"Over the Hills and Far Away\", \"Misty Mountain Hop\", \"Since I've Been Loving You\", \"The Ocean\" a \"Heartbreaker\".\n\nReedice z roku 2007 na CD i DVD byla synchronizována tak, že všechny skladby hrané na koncertu jsou k dispozici na obou médiích a mixovány stejným způsobem.\n\n\n\n\n\n\n\n\n\n"}
{"id": "29036", "url": "https://cs.wikipedia.org/wiki?curid=29036", "title": "In Through the Out Door", "text": "In Through the Out Door\n\nIn Through the Out Door je v pořadí osmé a poslední řádné studiové album hard rockové skupiny Led Zeppelin, které bylo vydáno v roce 1979.\n\nPo dvouleté odmlce, způsobené tragickou smrtí Robertova syna Karace, se Led Zeppelin opět pustili do nahrávání nového alba. Album bylo natočeno v průběhu listopadu a prosince roku 1978 ve studiu Polar Music, kam je pozvala skupina ABBA, a smícháno tamtéž na počátku roku 1979. Původně se album mělo jmenovat \"\"Look\"\".\nJeho vydání bylo naplánováno tak, aby časově ladilo s koncerty skupiny v Knebworthu, ale z důvodu selhání marketingu deska koncerty zmeškala a vyšla až o týden později, 15. srpna 1979. Deska byla fanoušky přijata s obrovským nadšením a hned první týden po vydání se usadila na prvním místě britského žebříčku a druhý týden od vydání amerického žebříčku. Na vrchol se dostala i v mnoha dalších zemích jako Japonsko, Německo, Austrálie nebo Nový Zéland. Na špici amerického žebříčku se držela celých sedm týdnů a zvýšila zájem o předchozí alba skupiny a tak se v albovém žebříčku Billboardu Top 200 v týdnu od 27. října do 3. října objevily všechny předchozí desky skupiny a byl tak překonán rekord nejvyššího počtu alb v žebříčku, který od roku 1975 drželi samozřejmě opět Led Zeppelin\n\nStejně jako u předchozích alb, představuje obal k albu samostatnou kapitolu. Návrh obalu byl opět svěřen Hipgnosis. V sheppertonských studiích byl postaven neworleanský bar a bylo nafotografováno šest různých scén. Každá ze scén znázorňuje muže na baru, který pálí dopis od své přítelkyně, která mu dává kopačky. Těchto šest scén v sépiovém tónu vyšlo na šesti různých variacích obalu a každá z nich byla pohledem, kterým scénu viděla jedna ze šesti přítomných osob. Kromě toho Peter Grant trval na tom, aby celá deska byla vložena do sáčku z hnědého papíru, aby zákazník nevěděl, kterou variantu obalu kupuje a dokázal, že i takhle mohou Led Zeppelin prodávat své desky. Tato marketingová strategie byla v USA oceněna významnou marketingovou cenou.\n\n\n\n\n"}
{"id": "29037", "url": "https://cs.wikipedia.org/wiki?curid=29037", "title": "Coda (album)", "text": "Coda (album)\n\nCoda je deváté a poslední studiové album anglické hard rockové skupiny Led Zeppelin vydané v roce 1982.\n\nV re-edici, která vyšla v roce 1993 na CD byly přidány následující bonusy:\n"}
{"id": "29043", "url": "https://cs.wikipedia.org/wiki?curid=29043", "title": "Seznam světového dědictví v Evropě", "text": "Seznam světového dědictví v Evropě\n\nToto je seznam Světového kulturního a přírodního dědictví UNESCO v Evropě. \n\nPro obsáhlost je zde rozdělen na čtyři části seřazené abecedně podle státu, který zařazení lokality do seznamu navrhl.\n\nU každé položky je uveden český název, oficiální anglický název dle seznamu UNESCO, stručná charakteristika a odkaz na základní zdůvodnění zápisu dle UNESCO. Číslo v odkazu je současně číslo, pod kterým je lokalita vedena v Seznamu. Položky seznamu u jednotlivých zemí jsou řazeny podle roku zápisu do Seznamu. V souladu s oficiálním seznamem UNESCO je Izrael a celé území Turecka řazeno mezi evropské země.\n"}
{"id": "29056", "url": "https://cs.wikipedia.org/wiki?curid=29056", "title": "U Černoblatské louky", "text": "U Černoblatské louky\n\nPřírodní památka U Černoblatské louky zahrnuje lesní porost u kóty 257 m n. m. dva kilometry SSZ od města Týniště nad Orlicí v okrese Rychnov nad Kněžnou. Rezervace byla k roku 2008 zrušena.\n\nHlavním motivem ochrany bylo zachování starého porostu místního ekotypu borovice lesní s přirozeným výskytem smrku na rašelinných půdách v poměrně nízké nadmořské výšce. Rezervace byla součástí většího lesního celku tzv. Týnišťské obory.\n\nGeologie – Mírně skloněný svah Orlické tabule na pleistocenních říčních naplaveninách (štěrkopíscích) terasového systému Orlice (riss-mindel, částečně würm-riss), promísených s holocenními hlinitými sedimenty. V podloží jsou svrchnokřídové sedimenty březenského souvrství.\n\nKvětena – Rezervace ležela na velmi chudých písčitých půdách a jen díky protékajícímu potůčku ji šlo označit jako středně bohatou. Porosty lze podle geobotanické rekonstrukce přiřadit k borovým doubravám, bezkolencovým doubravám (Molinio arundinaceae-Quercetum) a rašelinným březinám (Betulion pubescentis). Rostou zde vlhkomilné druhy, jako potočník vzpřímený (\"Berula erecta\"), kapradiník bažinný (\"Thelypteris palustris\"), třezalka čtyřkřídlá (\"Hypericum tetrapterum\"), řeřišnice hořká (\"Cardamine amara\"), čarovník alpský (\"Circaea alpina\") a čarovník prostřední (\"Circaea intermedia\"), lýkovec jedovatý (\"Daphne mezereum\") a rozrazil štítkovitý (\"Veronica scutellata\").\n\nZvířena – Objevuje se tu kuňka obecná (\"Bombina bombina\", hnízdí typické lesní druhy ptáků, např. puštík obecný (\"Strix aluco\"), káně lesní (\"Buteo buteo\"), sýkora uhelníček (\"Parus ater\") aj. Běžná je veverka obecná (\"Sciurus vulgaris\").\n\nLesnictví – Porost byl poškozen větrnými kalamitami a částečně obnoven z přirozeného náletu borovice a částečně umělou obnovou smrkem.\n\n"}
{"id": "29057", "url": "https://cs.wikipedia.org/wiki?curid=29057", "title": "Silvio Berlusconi", "text": "Silvio Berlusconi\n\nSilvio Berlusconi (* 29. září 1936, Milán) je italský politik a podnikatel, bývalý předseda vlády Itálie a zároveň nejdéle sloužící poválečný politik v této funkci. Díky němu vzniklo označení berlusconizace, která označuje kumulaci mediální a politické moci a jde o obdobu plutokracie, moc je zde však v rukou jednoho člověka, který uplatňuje svoji moc v demokratickém systému. \"Bohatý a mocný člověk si díky médiím udržuje dobré veřejné mínění a jeho vlastní média proti němu nepíší\".\n\nStudoval práva a jako pětadvacetiletý nastoupil zaměstnání v bance. Později založil stavební firmu \"Edilnord\", která v roce 1962 postavila významnou část severního milánského předměstí. Podle jeho odpůrců stály za úspěchem této jeho firmy tajné úmluvy s italskými levicovými stranami a finanční spojenectví s antikomunistickou zednářskou lóží \"Propaganda 2\". Při jeho podnikání se výraznou měrou uplatnilo přátelství s tehdejším premiérem a přítelem ze studií Benedettem Craxim.\n\nOd roku 1986 je prezidentem elitního fotbalového klubu AC Milan.\n\nBerlusconi je považován za druhého nejbohatšího muže v Itálii. Jeho majetek je odhadován na 12 miliard dolarů. Vlastní velké mediální impérium: kromě několika novin jde zejména o společnost Mediaset, provozující přes desítku italských televizních kanálů; má také 80% podíl v televizní společnosti Endemol. Z tohoto důvodu byl v minulosti obviňován z toho, že ovlivňuje veřejné mínění ve svůj prospěch. Toto podezření bylo již několikrát předmětem soudních jednání.\n\nV roce 1994 se Berlusconi poprvé stal premiérem Itálie za svou politickou stranu \"Forza Italia\". 2. května 2006 podal demisi poté, co prohrál volební souboj s Romanem Prodim.\n\nPo vítězství ve volbách roku 2008 se stal opět premiérem. Následně prosadil tzv. zákon \"Lodo Alfano\", kterým znemožnil trestní stíhání premiéra (tj. své osoby), prezidenta a předsedů sněmovny a senátu. Tím si Berlusconi dočasně zajistil imunitu. V říjnu 2009 však ústavní soud Itálie shledal tento zákon protiústavním a zrušil jej.\n\n13. prosince 2009 byl v závěru svého politického mítinku na Dómském náměstí v Miláně fyzicky napaden: Massimo Tartaglia jej udeřil suvenýrem v podobě milánského dómu do obličeje. Berlusconi utrpěl frakturu nosu a přišel o dva zuby; útočník byl zatčen.\n\nDne 26. října 2011 oznámila četná masová média jako doposud nepotvrzenou zprávu, že se Berlusconi po dohodě s ministrem Umbertem Bossim (\"Lega Nord\") rozhodl v dohledné době vzdát funkce premiéra Itálie. Důvodem by mohla být nutnost změn v systému věkové hranice odchodu do důchodu pod vlivem jiných evropských zemí.\n\nBerlusconi stál více než dvacetkrát před soudem kvůli rozličným obviněním, mimo jiné za spolčení s mafií, falšování účetnictví, zpronevěru, daňové podvody a dětskou prostituci. Dětské prostituce se týkala aféra \"Rubygate\", kdy měl sex s nezletilou marockou zpěvačkou Ruby Rubacuori při sexuálních orgiích zvaných \"bunga bunga.\"\n\nOdsouzen byl mnohokrát, ale do vězení nikdy nenastoupil a kvůli stavu italské justice se nepředpokládá, že by do vězení kdy nastoupil. V roce 1990 byl pravomocně odsouzen za křivé svědectví (zrušeno při amnestii), v roce 1997 za ilegální financování politické strany (odvolával se tak dlouho, až vypršela promlčecí lhůta) a v říjnu 2012 byl odsouzen ke čtyřem letům ve vězení za krácení daní.\n\nV březnu 2013 byl nepravomocně odsouzen k jednomu roku vězení a zaplacení odškodného 80 tisíc eur za to, že společně se svým bratrem Paolem, který byl odsouzen na dva roky a tři měsíce vězení, zveřejnil přepis odposlechů lídra opozice Piera Fassina, které byly kvůli probíhajícímu vyšetřování v tajnosti. Odvolací soud později v důsledku uplynutí promlčecí doby trest jednoho roku vězení zrušil, pokutu 80 tisíc eur však ponechal.\n\nV září 2014 byl pravomocně odsouzen za daňové úniky ve společnosti Mediaset ke čtyřem letům odnětí svobody a dvouletému zákazu výkonu volené funkce. Avšak z toho mu byly tři roky vězení prominuty kvůli předchozí amnestii a kvůli zákonu, který si nechal předtím schválit, nesmí být osoby starší 70 let uvězněny, takže mu byl trest zmírněn na 1 rok veřejně prospěšných prací. Trest si odpykává tak, že jednou týdně pomáhá v domově pro seniory nedaleko Milána. Po dobu trvání testu zůstává předsedou strany Forza Italia.\n\nOpakovaně je kritizován mnoha intelektuály, představiteli levice či stoupenci těsnější evropské spolupráce. Po skandálu s fotografiemi obnaženého českého expremiéra Mirka Topolánka a mladých dívek o něm spisovatel José Saramago psal jako o „věci Berlusconi, nebezpečně podobné lidské bytosti“. Daniel Cohn-Bendit přirovnává Berlusconiho verzi demokracie k Putinově a Chávezově.\n\nTakovou kritiku Berlusconi vytrvale odmítá: \"„Upřímně si myslím, že jsem nejlepším premiérem, jakého Itálie měla za 150 let ...,“\" prohlásil během tiskové konference po aféře na Sardinii. Proto také tehdy vyloučil, že by kvůli sexuálním a jiným skandálům odstoupil.\n\n\n\n"}
{"id": "29061", "url": "https://cs.wikipedia.org/wiki?curid=29061", "title": "Coda", "text": "Coda\n\nCoda označuje v hudbě zvláštní samostatnou část skladby, která se hraje jen jednou v úplném závěru – zvláštní konec skladby.\n\nV hudební notaci symbol coda je navigační značka, podobně jako znak \"dal Segno\". Vypadá jako velké O škrtnuté plusem. Používá se k označení toho místa, odkud se během opakování nějaké části přerušuje opakování a pokračuje se na závěrečnou část skladby – codu.\n\nCoda je i název 8 dílu 5 série seriálu Živí mrtví.\n\n"}
{"id": "29062", "url": "https://cs.wikipedia.org/wiki?curid=29062", "title": "Globalizace", "text": "Globalizace\n\nGlobalizace (z angl. \"global\", celosvětový) je dlouhodobý ekonomický, kulturní a politický proces, který rozšiřuje, prohlubuje a urychluje pohyb zboží, lidí i myšlenek přes hranice států a kontinentů. MMF uvádí jako čtyři hlavní aspekty globalizace:\nGlobalizace navázala na předchozí dálkový obchod, na koloniální expanzi evropských zemí a na působení křesťanských misionářů mimo Evropu. Vynálezy železnice, parních lodí a telegrafu kolem poloviny 19. století proces silně urychlily, takže už v období 1850–1913 vznikaly světové trhy, z Evropy emigrovalo přes 50 milionů lidí a objem mezinárodního obchodu rostl až o 4 % ročně. Nový impulz dostala globalizace po roce 1945, kdy vznikl Mezinárodní měnový fond, Světová banka a mezinárodní organizace pro obchod GATT/WTO. Rozvoj letecké i námořní dopravy, zdokonalení komunikací a vznik internetu se podílely na další vlně integrace, provázené globální kulturou a životním stylem. Přesto se velké části lidstva na těchto vymoženostech nemohly podílet, takže nerovnosti mezi bohatými a chudými společnostmi dále rostou. Díky těmto rozdílům mohou mít podobné procesy v různých částech světa velmi rozdílné důsledky (např. zavádění volného trhu).\nBritský sociolog Roland Robertson definoval roku 1992 globalizaci jako \"stlačování světa a stále sílící vědomí světa jako jednoho celku\"\nPodle hojně citované studie DHL je globalizace \"proměna prostorové organizace společenských vztahů a transakcí\", a to vzhledem ke čtyřem hlavním rysům: rozsahu, intenzity, rychlosti a dopadu. Francouzský filosof Jacques Derrida proti pojmu globalizace namítal, že to není jev zeměpisný (přesněji fyzickogeografický), takže se netýká globu, nýbrž lidského světa, společenského a kulturního, a proto navrhl pojem \"mondializace\" (z franc. \"monde\", svět).\n\nAčkoliv největší rozvoj globalizace započal v 19. století, historické události předcházely tento rozvoj již od dob starověku.\n\nFáze v historii vývoje globalizace probíhající do počátku 17. století se bere jako její nejranější období. Globalizace v tomto období má 3 základní charakteristiky – a sice kontakt a myšlenková výměna mezi Západními státy a entitami a státy Východními. Druhým motivem je limitace vzdálenosti – interakce mezi státy neprobíhala v globálním měřítku, ale v lokálních oblastech – v Asii, Severní Africe, Blízkém východě a v Evropě. V tomto raném období bylo velmi obtížné udržovat vztahy se státy, které nebyly v geografické blízkosti. Třetí charakteristikou rané globalizace je motiv vzájemné provázanosti a stability. Státy, které nejsou na sobě vzájemně závislé se zároveň nemůžou ovlivňovat. Tento fakt byl hybnou silou globalizace – pokud by všechny státy byly nezávislé a soběstačné v produkci a přírodních zdrojích, tak by globalizace nemohla nastat.\nGlobalizace raného novověku zhruba zahrnuje období mezi lety\n1600 a 1800, někdy bývá také označována jako protoglobalizace. Toto období se vyznačuje vzestupem námořních evropských impérií – v 16. a 17. století Portugalska a Španělska, později Británie a Nizozemska. V 17. století byly založeny v podstatě první nadnárodní korporace – Britská Východoindická společnost v roce 1600 a Nizozemská Východoindická společnost v roce 1602 (společnost, která jako první v historii vydala akcie).\n\nObdobí raného novověku se vyznačuje vzestupem expansionismu, přesunem mocenských center do západní Evropy a rozsáhlými vojenskými konflikty mezi velmocemi, jako byla Třicetiletá válka. Významný byl takzvaný trojúhelníkový obchod, který probíhal mezi Evropou, Afrikou a Amerikou. Schéma vypadalo následovně – Evropané (zejména Britové) připluli do Afriky s levným zbožím – jmenovitě alkoholem, textilem, zbraněmi a bižuterií, které s africkými králi vyměnili za otroky. Tyto otroky se značným ziskem prodali plantážníkům v Americe, zejména ve Střední Americe na karibských ostrovech. Za utržené peníze nakoupili cukr, tabák, bavlnu a cenné kovy, které v Evropě opět prodávali a trojúhelník se tímto uzavřel.\n\nV průběhu 19. století globalizace začala nabírat svou nynější podobu díky průmyslové revoluci. Industrializace umožnila standardizovanou produkci domácích potřeb využívající úspor z rozsahu produkce, přičemž rychlý populační růst vytvořil stabilní poptávku po komoditách.\n\nV 19. století parní lodě dramaticky snížily cenu mezinárodní námořní dopravy a železnice zlevnily a zrychlily vnitrozemskou dopravu.\n\nDůležitým milníkem v globalizačním vývoji byla Druhá světová válka, respektive světové uspořádání obchodu a politiky, které nastalo po jejím konci. Konference v Bretton Woods vytvořila rámec pro mezinárodní monerání politiku, obchod a finance a ustavila několik mezinárodních institucí, jejichž cílem bylo usnadnit ekonomický růst a zredukovat a zjednodušit obchodní bariéry. Nejprve multilaterální dohoda GATT (všeobecná dohoda o clech a obchodu) vedla k dalším multilaterálním dohodám o omezení obchodních bariér. Její nástupnickou organizací se stala WTO – Světová obchodní organizace. Exporty se v období mezi lety 1970 a 2001 zdvojnásobily z 8.5 % na 16.2 %.\n\nPostup globalizace byl díky dvěma světovým válkám a Studené válce zpomalen, avšak v 80. letech se znovu zrychlil, zejména díky liberálním reformám v Sovětském svazu pod taktovkou Michaila Gorbačova – politiky perestrojky a glasnosti, a také díky ekonomickým reformám v Čínské lidové republice Teng Siao-pchinga. Tyto reformy prakticky otevřely Východní blok západnímu kapitalismu.\n\nGlobalizace není jednolitým evolučním a vzestupným procesem, je možno mluvit spíše o historických vlnách jejího posilování nebo oslabování, globalizace a deglobalizace. Tak například G. Therborn ve své hypotéze o historických vlnách klasifikuje celkem šest vln globalizace.\n\n\nZákladním impulsem pro zahájení globalizace byla revoluce v dopravě, která proběhla v polovině 20. století. Díky rychlejší silniční, letecké, železniční i lodní dopravě bylo možné pro firmy uzavírat smlouvy nejen s těmi lokálními, ale i s těmi, kteří by byli jinak moc daleko – třeba i přes polovinu planety. Průkopníkem globalizace byly Spojené státy americké, kde místní společnosti expandovaly v 60. letech na evropské trhy. Došlo k tomu, že Američané se museli částečně přizpůsobit vkusu evropského zákazníka; zároveň ten se ale stykem s jinou kulturou a způsobem výroby či prodeje také změnil. Tuto výměnu někteří lidé označili jako přínos, někteří, převážně nacionalisté se s tím ale nikdy nesmířili. Do globalizace se ale zapojily i další země; později v 70. letech, když nastal prudký rozvoj japonské ekonomiky a zboží zde vyráběné se rozšířilo do všech zemí. V USA a Evropě tak byla následkem konkurenčního boje odepsána nebo výrazně zredukována celá odvětví průmyslu, jejich místo zaujaly právě japonské firmy s japonským způsobem výroby. Takové procesy pokračovaly dále i v 80. a 90. letech a probíhají i nadále.\n\nMezinárodní obchod se nejrychleji rozrůstal v 2. polovině 20. století díky rozvoji v dopravě a komunikaci. Mezinárodní obchod zahrnuje veškeré komerční aktivity (prodej, investice, logistiku, dopravu), které se odehrávají mezi dvěma či více regiony, národy a zeměmi za jejich politickými hranicemi. Taková mezinárodní diverzifikace je spjata s výkonností často v pozitivním slova smyslu a s inovací často v tom negativním. Obecně společnosti podstupují takovéto transakce za účelem zisku. V těchto obchodních transakcích figurují ekonomické zdroje jako je kapitál, přírodní suroviny a lidské zdroje užívané v mezinárodní produkci zboží a služeb jako finance, bankovnictví, pojišťovnictví, stavebnictví a jiné produkční aktivity.\n\nPostupná integrace a provázanost vedly ke vzniku nadnárodních korporací, jejichž obraty a tržní kapitalizace se mohou pohybovat v řádu stovek miliard dolarů. Mezi nejznámější nadnárodní společnosti patří firmy vyrábějící spotřební elektroniku jako je Apple, Samsung nebo Sony, automobiloví výrobci jako Volkswagen, jehož dceřinou společností je Škoda Auto – největší automobilový výrobce a největší firma podle tržeb v Česku, Toyota nebo GM, fast foodové firmy jako McDonald’s či KFC, energetické konglomeráty Royal Dutch Shell, BP či Total, nebo bankovní domy jako je Société Générale, Erste nebo KBC, které provozují významné operace i v Česku.\n\nEkonomická globalizace je zvyšující se ekonomická závislost národních ekonomik napříč světem. Pojmem ekonomická globalizace rozumíme rychlý růst zahraničního pohybu zboží, služeb, technologie a kapitálu. Zatímco globalizace obchodu je zaměřena na snižování regulací pro mezinárodní obchod, jakými jsou například cla, daně a další překážky, které zabraňují mezinárodnímu obchodu, ekonomická globalizace je proces, při kterém dochází ke zvyšující se ekonomické integraci mezi zeměmi, což vede k vytvoření jednotného světového trhu. Na ekonomickou globalizaci se lze dívat z dvou úhlů pohledu – jak z pozitivního, tak i z toho negativního. Ekonomická globalizace je tvořena z globalizace výroby, trhů, konkurence, technologie, dále také z globalizace korporací či průmyslů. Současným trendem globalizace může být podílení se vyspělých ekonomik na rozvoji ekonomik méně vyspělých skrze přímé zahraniční investice, snížení bariér pro obchod, a v mnoha případech také imigraci.\n\nPříkladem je Čína, která provedla čínskou ekonomickou reformu, díky které se Čína začala otevírat globalizaci v 80. letech 20. století. Akademici se shodují, že Čína dosáhla určitého stupně otevřenosti, který je nevídaný mezi velkými a lidnatými zeměmi. Zahraniční investice pomohly ke zvýšení kvality a vědomostí, zejména v těžkém průmyslu. Zkušenost Číny potvrzuje, že globalizace značně zvedá bohatství v chudých zemích.\n\nNa začátku 21. století se ucelila celosvětová struktura právních smluv a institucí, aby zjednodušila mezinárodní tok finančního kapitálu pro investice a obchodní financování. Tento globální finanční systém se poprvé objevil během první vlny ekonomické globalizace, což způsobilo zavedení centrálních bank, mnohostranných dohod a mezivládních organizací, které by měly pomoct zlepšit průhlednost, regulace a efektivitu mezinárodního obchodu. Světová ekonomika se stala čím dál tím více finančně integrovaná během 20. století, když národy liberalizovaly kapitálové účty a deregulovaly finanční sektory. Důsledkem vystavování se nestabilním kapitálovým tokům byla série finančních krizí v Evropě, Asii a Latinské Americe. Počátkem 21. století se finanční instituce stávaly čím dál tím více větší, s více promyšlenou mírou investičních aktivit. Tím pádem se krize, která se v USA objevila v roce 2008, rychle rozšířila do zemí po celé zeměkouli. Začala se nazývat globální finanční krizí a je považována za příčinu Velké Recese.\n\nEkonomická nerovnost se liší napříč společnostmi, historickými obdobími, ekonomickou strukturou nebo systémem (např. kapitalismus, komunismus), probíhajícími válkami nebo také pohlavími. Existuje mnoho indikátorů pro měření nepoměru ve společnosti. Nejvýznamnější je GINI index, ale existuje mnoho dalších.\n\nZatímco nerovnost v rámci státu se kvůli globalizaci zvýšila, globální nerovnost značně klesla, neboť rozvojové země zažily mnohem větší ekonomický růst. Přestože dřívější studie považovaly ekonomickou nerovnost za nezbytnou a prospěšnou, někteří ekonomové to shledávají jako vážný sociální problém. Dřívější výzkumy tvrdily, že větší rovnost ve společnosti vede k omezení ekonomického růstu.\n\nMezinárodní nerovnost je nerovnost mezi jednotlivými státy. Rozdíly v příjmu mezi bohatými a chudými jsou obrovské, přestože se rychle mění. Příjem na hlavu v Indii a Číně se za posledních 20 let zdvojnásobil – jev, který nastal v USA za 150 let. Podle zprávy „Human Development“, která byla vydaná Organizací Spojených Národů za rok 2013, vzrostl příjem na hlavu mezi lety 2004–2013 z původních 24,800 na stávajících 33,391 dolarů (velmi vysoká životní úroveň), z 4,269 na 5,428 dolarů (střední úroveň) a z 1,184 na 1,633 dolarů v rámci nízké úrovně života.\n\nNěkteré demografické změny v rozvíjejícím se světě po aktivní liberalizaci a mezinárodní integraci měly za následek zvýšení veřejného blaha a také redukovaly nerovnost. Podle Martina Wolfa (britský žurnalista), v rozvíjejících zemích se od roku 1970 zvyšovala střední délka života o 4 měsíce každým rokem a úmrtnost dětí klesla ze 107 na tisíc narozených v roce 1970 na stávajících 58, což je pokles téměř o polovinu.\nGlobalizace v kultuře má svůj specifický a zvláštní projev, totiž synkretismus, tzn. splývání jednotlivých kulturních prvků v jeden. Tento projev se obecně označuje také jako akulturace, čili průnik jednotlivých kultur. Příkladem pro dnešní dobu může být vstup euro-americké kultury do tradičních společností. Přestože to nelze označit jako jasné vytlačování tradiční kultury, neboť akulturace je vždy oboustranný proces mající vliv na obě kultury, tak kultura tradiční je vždy postižena více než euro-americká. Jako příklad můžeme uvést vliv propagace euro-americké kultury na sociální vztahy v kultuře tradiční - jsou zde určité náznaky toho, že v nedaleké budoucnosti bude původní kulturní diverzita, která byla na vysoké úrovni, vytlačena a nahrazena moderní, jednotnou globální kulturou. Kulturní globalizace vede ke zintenzivnění kontaktu mezi kulturami, šíření kulturních jevů a kulturní výměně. Kultury nebyly nikdy izolovány, vždy se navzájem ovlivňovaly a přizpůsobovaly se jedna druhé. Náboženství bylo jedním z prvních kulturních elementů, které se šířily globálně. Náboženské myšlenky byly šířeny násilím, migrací, evangelisty a obchodníky. Křesťanství, islám a buddhismus se staly součástí kultur na míle vzdálených od míst, kde se formovaly.[19] Posun oproti minulosti ale spočívá v tom, že nyní jsou jednotlivé kultury vystavovány intenzivním globálním vlivům. Dnes je to vidět zvláště v Evropě díky Evropské unii. Tento proces integrace, nastartovaný po druhé světové válce, zásadním způsobem přispěl ke zmenšení rozdílů mezi jednotlivými evropskými kulturami. Tento proces se následně z Evropy přenesl na další kontinenty celého světa prostřednictvím jednotlivých organizací, jako např. OSN, NATO, WHO, FIFA, IIHF apod. Na druhou stranu je globalizace někdy odmítána, výjimečně i násilně, především se jedná o utváření a posilování jednotlivých národních, ale i etnických identit, či sklon k utváření partikulárních komunit. Kritici tvrdí, že globalizace poškozuje různorodost kultur. Kultury dominantních zemí se stávají hrozbou pro lokální kultury menších států. V rozvojových zemích je globalizace většinou pozitivně, jako nástroj, který může pomoci zbavit se chudoby.[20]\nVe všech zemích ovlivněných globalizací vystupují do popředí stejné společenské trendy. Vytváří se tak jakási \"globální kultura\". Ve většině států na její úkor zanikají tradiční hodnoty. Vzniká nový \"univerzální mezinárodní životní styl\", zasahující lidské chování, jazyk, stravování atd. Globalizace je často chápána jako šíření kulturní a ekonomické aktivity Spojených států amerických do dalších zemí a označuje se pojmy amerikanizace (z ang. Americanization) nebo „westernizace“ (z ang. Westernization). Zřejmým příkladem kulturní globalizace je rozšíření typických národních kuchyní do celého světa, zejména amerických fast-foodových řetězců. McDonald's je největší světový řetězec rychlého občerstvení, s více než 35 000 restauracemi, každodenně poskytující jídlo přibližně 70 milionům lidi ve více než 100 zemích světa. Na základě známého sendviče Big Mac vznikl Big Mac Index, neformální ekonomický ukazatel parity kupní síly mezi měnami. Ten je obecně uznáván na základě znalosti, že McDonald's poskytuje stejný Big Mac ve všech zemích světa.\nExistuje teorie o pěti dimenzích globálních kulturních toků. Jedná se o hluboké perspektivní konstrukty, které jsou zároveň základem tzv. představovaných světů (z angl. imagined worlds). Těchto pět dimenzí tvoří zároveň základní rysy globalizace.\nPrvním rysem jsou tzv. „Ethnoscapes”, což jsou lidé, kteří vytvářejí svět („pohyblivost světa“), ve kterém žijeme (turisté, imigranti, zahraniční dělníci, aj.).\nDalším rysem jsou tzv. „Technoscapes”, čímž je myšlena globální konfigurace technologií a skutečnost, že technologie rychle překonává dříve nemyslitelné hranice.\nTřetím rysem jsou tzv. „Financescapes“. Schopnost globálního kapitálu, která je nyní rychlejší a obtížněji sledovatelná, než kdykoli jindy v minulosti.\nČtvrtým rysem jsou tzv. „Mediascapes“ jako distribuce elektronických možností vytvářet a šířit informace a obrazy světa vytvářené médii. Svět komodit a svět zpráv a politiky jsou promíchány.\nPátým a posledním rysem jsou tzv. „Ideoscapes. Tím jsou myšleny ideologie států a protiideologie hnutí orientovaných na uchopení státní moci nebo aspoň její části. Jeho základem jsou komponenty osvíceneckého pohledu na svět (svoboda, blahobyt, práva, suverenita) a hlavním pojmem je demokracie.\n\nGlobalizace a propojení kultur vytvořily podmínky pro vznik sociálního fenoménu nazývaného mnohojazyčnost (z ang. multilingualism). Snadný přístup k informacím, umožněn především díky internetu, způsobil, že se lidé častěji setkávají s odlišnými jazyky. Vzniká potřeba mnohojazyčnosti. Většina lidí ve světě ovládá více jak jeden jazyk. Kromě rodného jazyka se v současnosti nejpopulárnějším druhým jazykem stal jazyk anglický, který zároveň dominuje na Internetu (probíhá v něm přibližně 35 % komunikace). Zatímco v důsledku globalizace a mnohojazyčnosti roste počet lidí mluvících některým z 20 nejpoužívanějších světových jazyků, počet lidí ovládajících regionální a menšinové jazyky se snižuje. Tyto jazyky jsou považovány za ohrožené. Celkový počet jazyků ve světě není znám a odhady se liší v závislosti na mnoha faktorech. Současný odhad se pohybuje mezi 6000 a 7000 mluvenými jazyky, přičemž se předpokládá, že 50-90 % z těchto jazyků zanikne do roku 2100.\n\nVýznamnou roli při společensko-kulturní globalizaci hrají média a informační technologie. V posledních letech se rapidně urychlil jejich rozvoj a ještě více se posílil jejich dopad jako šiřitelů informací a nových možností. Internet jako nástroj globalizace spojuje uživatele počítačů v rámci celého světa. Od roku 2000 do roku 2009, vzrostl celosvětově počet internetových uživatelů z 394 milionů na 1, 858 miliard. V roce 2010, mělo přístup k počítači 22% světové populace spolu s 1 miliardou Google vyhledávaní každý den a 2 miliardami videí viděných denně na YouTube. Pod tyto výrazně sociologické změny v chování lidí se podepsaly rozrůstající se internetové sociální sítě, které každoročně nabírají na popularitě. Jen mezi lety 2012–2013 se počet uživatelů Facebooku zvýšil o 22 %. V posledních letech už nárůst není tak rapidní, ale vzhledem k takřka všudypřítomnému wi-fi připojení nebo dokonce internetu v mobilu se komunikace i chování lidí značně mění. K 30. červnu 2016 se odhaduje počet uživatelů internetu na 50,1 % světové populace, což představuje nárůst 918,3 % proti údajům z roku 2000. Největší nárůst byl zaznamenán v Asii (1,515.2 %), kde nyní internet používá 45,6 % obyvatelstva. V letech 2010–2016 byl také zaznamenán strmý nárůst počtu uživatelů Facebooku. Zde se k 30. červnu 2016 odhaduje počet uživatelů na 22,9 % světové populace s nárůstem 224,4 % oproti roku 2010. Největší nárůst je evidován v Africe (732,8 %), kde nyní tuto sociální síť používá 12,4 % populace. Největší zastoupení Facebooku mezi obyvatelstvem se nachází v Severní Americe (62,1 %) a Jižní Americe (52,2 %). V Evropě používá Facebook 39,5 % všech obyvatel. V České republice již není osobní počítač v každé domácnosti výjimkou, v loňském roce jej mělo 3,1 milionu tuzemských domácností. Oproti předešlým rokům tak vzrostl počet vybavených domácností osobním počítačem o více než čtvrtinu. Trendem posledních let již nejsou klasické stolní počítače, ale uživatelé naopak více upřednostňují počítače přenosné, které v roce 2015 využívala více než polovina Čechů. Plošné neustálé využívání připojení k internetu je umocněno rozmachem chytrých telefonů a jiných přenosných zařízení, která jsou pro svoji přenositelnost stále více upřednostňovaná. V roce 2015 používalo mobilní telefon k internetovému připojení 37 % dospělé populace (3,2 miliónu osob). Mezi uživateli internetu v mobilu převládají mladí lidé mezi 16–24 lety.\n\nKulturní globalizace se projevuje i ve sportu. Většina moderních sportů se rozšířila ze západního světa do ostatních zemí Afriky, Asie či Jižní Ameriky. Dokonalým příkladem toho jevu může být fotbal, sport, který vznikl v Anglii v 16. století, a postupem času se rozšířil prakticky do celého světa, odhady napovídají, že fotbal pravidelně sleduje více jak 4 miliardy lidí. A s ním získaly fotbalové kluby jako FC Barcelona, Arsenal, Chelsea a další významný vliv na světovém dění.  Dalšími nejvlivnějšími světovými sporty jsou například kriket (2,5 miliardy), pozemní hokej (2 miliardy) či tenis (1 miliarda). Znovuzrozené olympijské hry se od svého vzniku v roce 1886 staly jednou z významnějších celosvětových kulturní akcí, kdy se jednou za čtyři roky sjedou nejlepší sportovci většiny států světa, sledováni médii, turisty a nadnárodními společnostmi. Pořadatelský stát se pak stane na několik týdnů kulturním centrem světa.\n\nPopulační nárůst během industrializace a globalizace ve 20. století byl doprovázen zvýšenou urbanizací. Tento proces měl za následek prohloubení rozdílů mezi městskými a venkovskými oblastmi. Začalo ubývat lidí žijících na venkově, kde dominuje zemědělský způsob života a dokonce většina světové populace začala žít v průmyslových městských oblastech s okolními továrnami a administrativními budovami. Některá města se začala označovat pojmem globální města. Ta jsou všeobecně považována za důležitá centra světové ekonomiky. Pojmem \"megaměsta\" (z ang. megacities) jsou označována města překračující hranici 10 miliónů obyvatel. V letech 1973 až 2015 vzrostl jejich počet ze 3 na 30. Hlavními centry globalizace jsou vždy velká města, kde se za posledních 40 let kulturní rozdíly začaly postupně stírat. Těmto městům (např. Berlín, Londýn, New York) se říká tavící kotle (z angl. melting pot) různých kultur. Součástí globalizace je i přistěhovalectví, jak v Evropě (Turci, Alžířané, Číňané), tak v Severní Americe (Mexičané a Portorikánci v USA), ale i v zemích Arabského poloostrova (Indové, Pákistánci). Konkrétně Evropu v roce 2015 zasáhla obrovská migrační vlna. Jen v první polovině tohoto roku do Evropy přišlo 398 895 migrantů z různých koutů světa (převážně však ze Sýrie) a i nadále se očekává vzestupná tendence. V současnosti je nejasné, jak se tolik lidí vyznávajících odlišnou kulturu přizpůsobí odlišným hodnotám. Globalizace se projevuje v nejvíce vyspělých oblastech světa, tedy tam, kde je vysoká kupní síla a rozvinutá doprava.\n\nReakce na procesy přispívající ke globalizaci se lišily už od dob vzniku mezinárodního obchodu. Přívrženci argumentují, že globalizace je něco, co je nezbytné pro to, aby se společnost měla dobře, zatímco její odpůrci vidí některý z globalizačních procesů jako škodlivý pro obecné blaho a tvrdí, že globalizace má spoustu vedlejších důsledků jako např. šíření nových nemocí, rychlejší a rozsáhlejší ničení životního prostředí, zvyšování chudoby apod.\n\nOdlišné vnímání pozitiv a negativ, které s sebou globalizace přináší, dalo vzniknout (za vznik) mnoha různým ideologiím a sociálním hnutím.\n\nEkonomičtí liberálové a neoliberalisté obecně souhlasí s tím, že vyšší stupeň politické a ekonomické svobody ve formě volného obchodu ve vyspělém světě, přispívá k celkově většímu materiálnímu blahu. Globalizaci vnímají jako prospěšného prostředníka pro šíření svobody a kapitalismu.\n\nDemokratická globalizace je hnutí za vznik institucionálního systému světové demokracie, který by z jejich úhlu pohledu omezil roli národních států, korporátních oligopolů, mafie a různých ideologických nevládních organizací.\n\nZastánci této myšlenky tvrdí, že světová konfederace by neměla úplně nahrazovat roli státu, ale spíše ji doplňovat v tom smyslu, že jak konfederace, tak jednotlivé státy by měly moc rozhodovat o věcech v jejich sféře působnosti.\n\nZavedení této ideje do praxe by se mělo dosáhnout vytvářením demokratický světových institucí a přeměnou dnešních mezinárodních hnutí (které jsou v současnosti mezivládními institucemi, jež jsou kontrolované národními státy) do globálních organizací ovládaných světovými občany. Jsou si však vědomi, že je to běh na dlouhou trať, než by se tyto globální instituce, zaměřující se na různé oblasti obecného zájmu, časem spojily v plnohodnotnou demokratickou světovou vládu.\n\nAntiglobalizační hnutí se skládá z mnoha různých kritických postojů ke globalizaci, tím nejhlavnějším je ale to, že kritizuje korporátní kapitalismus, což ve stručnosti znamená, že většinu světového trhu ovládají velké korporace a malí podnikatelé nemají moc šancí se prosadit.\n\nHnutí je příkladem tzv. nového sociálního hnutí, jelikož používá unikátní taktiky a jiné prostředky, než které bylo ve zvyku používat v minulosti. Podpůrci se účastní různých pozornost vyvolávajících akcí, jakými jsou např. flash moby, které jsou extrémně účinné pro upoutání pozornosti veřejnosti a šíření povědomí o globalizaci.\n\nPřívrženci tohoto hnutí jsou si vědomi nerovného rozložení sil v oblasti mezinárodního obchodu mezi rozvinutými a rozvojovými zeměmi světa. Aktivisté podporující toto hnutí působí v různých oblastech, což souvisí s tím, že globalizace samotná se dá chápat z mnoha odlišných úhlů pohledů, např. ekonomického, politického, ideologického, kulturního či ekologického.\n\n\n"}
{"id": "29077", "url": "https://cs.wikipedia.org/wiki?curid=29077", "title": "Spica", "text": "Spica\n\nSpica nebo α Virginis je nejjasnější hvězdou souhvězdí Panny. Spica je zákrytová proměnná hvězda typu Algol, jasnost mění v periodě 4,014 2 dne mezi +0,92 a +0,98 (spektrální třídy obou složek jsou B1III-IV a B2V). Tato změna jasnosti je pouhým okem prakticky nepozorovatelná. Spica leží poblíž ekliptiky, a proto je občas pozorovatelný zákryt Měsícem a velmi zřídka planetou. Poslední zákryt planetou Venuší byl dne 10. listopadu 1783, další zákryt bude přibližně dne 2. září 2197, a to opět Venuší.\n\nSlovo Spica znamená v latině ucho, což přibližné odpovídá poloze hvězdy v souhvězdí Panny, pokud si ho opravdu představíme jako ženskou postavu.\n\n"}
{"id": "29078", "url": "https://cs.wikipedia.org/wiki?curid=29078", "title": "Vlčí hora", "text": "Vlčí hora\n\nNázev Vlčí hora nebo Vlčí Hora se může týkat těchto vrcholů:\n\n\n\n"}
{"id": "29080", "url": "https://cs.wikipedia.org/wiki?curid=29080", "title": "Tanečnice", "text": "Tanečnice\n\nTanečnice může být:\n"}
{"id": "29081", "url": "https://cs.wikipedia.org/wiki?curid=29081", "title": "Kompost.cz", "text": "Kompost.cz\n\nKompost.cz byl český webový server věnující se extrémně černému humoru, který nebere ohled na žádná tabu a naopak se snaží stavět na jejich porušování; může tak být považován za nevkusný a amorální.\n\nZaložili ho v dubnu 2001 Tomáš Baldýnský, František Fuka a Lukáš Vychopeň (používající přezdívku FK) podle zahraničních vzorů. (Předobrazem byla také Fukova konference HNUS.42 na FidoNetu.) Heslo serveru, v počátcích poměrně propagované, zní \"Kde to hnije, tam je Kompost\".\n\nGrafika Kompostu stavěla na černé barvě. Hlavní stránka tradičně obsahovala jeho heslo a „obrázek pro tento okamžik“ (jak zněl popis v tagu ALT), fotomontáž týkající se nějaké nedávné události, v posledních letech zejména úmrtí celebrity (často pouze její fotografie s bublinou pronášející „fuck!“). Adresa obrázku zněla , starší byly archivovány na adresách jako a nižší trojmístná čísla doplněná zleva nulami, některé soubory ale mají příponu .gif. Teprve odtud byl návštěvník přesměrován na adresu http://kompost.cz/?reklama=nein_danke obsahující přehled posledních skutečných příspěvků.\n\nKompost přinášel např. odkazy na webové stránky, fotomontáže, ale častěji naopak fotografie skutečných groteskních situací (často screenshoty chyb nebo nečekaných kombinací obsahu a reklamy na seriózních webových stránkách), přepisy podobným způsobem zajímavé e-mailové korespondence (zejména Vychopeňovy) a občasné delší komplexnější texty. Měl několik fiktivních redaktorů, jejichž jména i témata parodovaly známé osobnosti (Jan Rejže, Malina Obrowská, David Super – podle reportéra zaniklého deníku proslulého falšováním „exkluzivní reportáže“ z války v Afghánistánu – a „hacker“ NeoNeo podle exkurzů Jiřího X. Doležala do počítačové problematiky).\n\nV letech 2002 a 2003 projekt Kompost.cz získal cenu „Český zavináč“ za nejlepší tuzemskou internetovou stránku v kategorii zábava .\n\nSpeciální rubrikou měl být tzv. \"Projekt GAI\", přinášející komicko-satirické diskuse fiktivních umělých inteligencí simulujících známé osobnosti; intervaly mezi nimi se však stále prodlužovaly.\n\nPo několika letech ovšem i ostatních příspěvků výrazně ubylo, jak autorům docházela invence nebo chuť věnovat nevýdělečnému projektu svůj čas. V roce 2004 tak většinu obsahu tvořily týdenní přehledy parodických (počítačově vytvořených) fotomontáží Vesjolyje Kartinki, dokud ty si nepořídily vlastní server. Zastaralý redakční systém, který autoři získali bez možnosti ho měnit, neumožňoval nalézt nejstarší články; občas zmiňované plány na získání nebo napsání nového se nikdy nerealizovaly. \n\nNa konci července 2005 začala hlavní stránka Kompostu (s doplněným heslem \"Kde to hnije, tam je Kompost Megablog\") s kratší prodlevou přesměrovávat na https://web.archive.org/web/20180426222006/http://blog.kompost.cz/, což je pomocí Blogger.com vytvářený \"„Megablog pro všechny hodný lidičky, který chtějí rozdávat radost, xixi“\", parodující negativní stereotypy bloggerství, jak je okruh Kompostu vidí, a některé konkrétní osoby; články původního Kompostu jsou nadále dostupné přes přímé URL a po několika týdnech byl odkaz na „starý Kompost“ přidán i na blog. I blog během několika měsíců utrpěl ztrátou periodicity a velká část čtenářských komentářů kritizuje jak to, tak nedostatečnou vtipnost v porovnání se „starými dobrými časy“.\n\n23. listopadu 2006 si Fuka a Baldýnský ponechali anticenu udělenou původně portálu Peprnet.cz v anketě serveru Lupa.cz Křišťálová Lupa 2006. Provozovatelé Peprnetu si cenu nevyzvedli a Kompost.cz byl jedním z dalších nominovaných a skončil pátý, jak pro „příliš brutální a chvílemi nechutný humor“, tak „za nízký počet aktuálních článků mého oblíbeného zpravodajského média“ .\n\nKompost hned v květnu 2001 dosáhl jisté proslulosti, když vytvořil webovou stránku „vyhlazovače“ \"SS-Mann\", parodující úvodní stránku vyhledávače Seznam.cz s využitím nacistických reálií; to vyvolalo kritiku od většinou málo informovaných klasických médií a dokonce politiků.\n\nV roce 2002 Kompost vytvořil stránku \"Krásná vzpomínka\", nabízející rodičům znetvořených dětí digitální úpravu jejich fotografií, které \"„Mnohdy necitelně zobrazují tvrdou realitu, nikoliv krásné dítě, které jste přivedli na svět.“\" Stránka obsahovala ukázky upravených fotografií (na kterých měly plody např. přimalované „upíří oči“) a návod k retušování, vysvětlující, jak v grafickém editoru překrýt znepokojivé části snímku černými obdélníky.\n\nV dubnu 2005 FK a „Laredo“ vytvořili Hulanator, generátor příspěvků obsahem i formou parodující, respektive citující a remixující weblog bulvární postavy českého internetu Radka Hulána.\n\nPůvodní Kompost.cz si na českém internetu rychle získal malou, ale aktivní skupinu příznivců. Zároveň s tím, jak jeho produkce klesala, stoupal relativní význam webového diskusního klubu Kompostu a komunity čtenářů původního Kompostu a diskutérů, která se kolem něj utvořila. Klub Kompost se tak stal jednou z nejaktivnějších diskusí na každém serveru, kde byl provozován; vedla se zde debata zcela bez hranic, byly vkládány (odkazy na) obrázky často urážlivého obsahu, šokující website (\"\") ap. Někteří čtenáři a příznivci původního Kompost.cz později spoluvytvářeli server Vesjolyje Kartinki.\n\nUrčitá animozita založená na osobních zkušenostech mezi tvůrci Kompost.cz a některými aktivními českými bloggery, zejména sdruženými kolem Pooh.cz (Daniel Dočekal, Radim Hasalík, později i Hulán) v tomto prostředí rychle eskalovala. Stručně řečeno: „komposťáci“ se pro bloggery stali synonymem zlovolného vandalství (několikrát byli obviněni z „kompostování“, tedy zahlcování cizích diskusí nebo komentářů blogů ), bloggeři pro diskutéry z Kompostu naopak ztělesněním nabubřelé přihlouplosti. Původní tvůrci Kompost.cz, zejména Fuka, na obviňování bloggerů několikrát reagovali distancováním se od takovýchto aktivit obtížně identifikovatelných jednotlivců s klubem spojovaných. Sám diskusní klub Kompostu rovněž byl opakovaně napaden vkládáním velkého množství bezobsažných příspěvků a na přelomu let 2003/4 nucen přejít ze serveru Lopuch.cz, jehož správci jej přestali tolerovat, na Okoun.cz.\n\nDalší epizodou série sporů se v březnu 2006 stala údajná „kompostace“ diskusního fóra internetového projektu Brouzdej.cz Radima Hasalíka, který reagoval publikací případu na webu Vandalové.cz, založeném k tomu účelu a na podzim zrušeném (mirror).\n\n\n"}
{"id": "29082", "url": "https://cs.wikipedia.org/wiki?curid=29082", "title": "Seznam hvězd", "text": "Seznam hvězd\n\nASTROLOGIE \n\n\n\n\n\n\n\n\n\n\n\n\n\n\nObiruths\n\n\n\n\n\n\n\n\n\n"}
{"id": "29087", "url": "https://cs.wikipedia.org/wiki?curid=29087", "title": "R-7 (balistická raketa)", "text": "R-7 (balistická raketa)\n\nR-7 ( ) je výrobní typové označení první sovětské mezikontinentální balistické rakety, běžně známé pod přezdívkou \"Semjorka\" ( , česky tedy sedmička). Vynesla 4. října 1957 na oběžnou dráhu první družici Země Sputnik 1.\n\nVojenský index je 8К71. Kódové označení používané ministerstvem obrany USA je SS-6, v rámci vojenské složky organizace NATO (ASCC) byla nazývána kódovým jménem Sapwood.\n\nR-7 sice představovala ve své době špičku raketové techniky, ale byla zcela nevhodná pro vojenské nasazení vzhledem k tomu, že vyžadovala relativně dlouhou přípravu ke startu, rozsáhlé technické zázemí (výrobní závod na zkapalňování kyslíku ze vzduchu), velké montážní haly pro její přípravu a velkou vypouštěcí rampu na úrovni terénu, kterou nebylo možno skrýt před fotografickým průzkumem z vysokolétajících špionážních letadel (např. U-2 – sporné → 1. květen 1960) a později ani před fotografickými průzkumnými družicemi. V bojové pohotovosti na rampě i po dalších vylepšeních nemohla být udržována déle než jeden měsíc.\n\nNa druhou stranu po odstranění počátečních závad byla velmi spolehlivá a výkonná. Proto se stala základem pro vývoj celé řady různých nosných raket, které se používají v modernizovaných verzích dosud.\n\nRaketa R-7 je jedenapůlstupňová (dvoustupňová) raketa s paralelním uspořádáním stupňů. První stupeň (někdy označovaný jako nultý nebo vzletový stupeň) tvoří čtyři boční kuželovité bloky označované jako bloky B, V, G, a D (podle druhého až pátého písmene azbuky), umístěné do kříže kolem druhého stupně, označovaného jako blok A. Ve všech blocích jsou používány čtyřkomorové vysokotlaké kapalinové raketové motory s otevřeným cyklem, s dodávkou komponent pohonných látek do spalovacích komor turbočerpadlovými agregáty. Do sestavy motorů prvního stupně RD-107 (výrobní typové označení 8D74) patří vždy po dvou pomocných řídicích tryskách, používaných k udržování směrové stability rakety a k řízení směru jejího letu; motor druhého stupně RD-108 (8D75) má tyto řídicí trysky čtyři. Jako kapalné pohonné látky se používá v obou stupních kerosin T-1 jako palivo a podchlazený kapalný kyslík jako okysličovadlo. Trup druhého stupně se nad bodem horního upevnění bloků prvního stupně mírně rozšiřuje. Paralelní uspořádání Koroljov zvolil z důvodu dosažení co nejmenší délky sestavené rakety, přičemž maximální průměr i délka jednotlivých bloků byla omezena požadavky na možnost přepravy dílů z výrobního závodu na bojová stanoviště železnicí. Jednotlivý díl rakety naložený na vagonu se musel vejít do průjezdového profilu sovětských železnic. Další výhodou je možnost vyhnout se startování motorů druhého stupně za letu, což je jeden z možných okamžiků selhání.\n\nMotory prvního i druhého stupně se zažehují pyropatronami ve všech 30 spalovacích komorách současně, a to přibližně 4 sekundy před vlastním vzletem rakety. Raketa je do okamžiku vzletu pomocí čtyřdílné rozklápěcí konstrukce zavěšena nad šachtou pro odklonění spalných plynů.\n\nŘízení R-7 bylo kombinované, využívalo palubního inerciálního měřicího systému, kombinovaného s dálkovým ovládáním radiotechnickými prostředky.\n\nRaketu vyvinula konstrukční kancelář OKB-1 (Opytno-konstruktorskoje bjuro, Опытно-конструкторское бюро ОКБ-1) v městečku Podlipki (nyní Koroljov), Moskevská oblast, pod vedením hlavního konstruktéra S. P. Koroljova. Prototypové exempláře byly vyrobeny v tajném závodě č. 88 (nyní RKK Eněrgija) v Podlipkách; sériová výroba byla později předána do Státního leteckého výrobního závodu č. 1 (Государственный авиационный завод № 1, nyní CSKB-Progress, ЦСКБ-Прогресс) v městě Kujbyšev (nyní Samara). Raketové motory pro raketu R-7 vyvinula a vyrobila konstrukční kancelář OKB-456 (nyní NPO Energomaš) pod vedením hlavního konstruktéra, akademika V. P. Gluška a řídicí systémy pak vědecko-výzkumný ústav NII-885 (Научно-исследовательский институт № 885, НИИ-885) řízený N. A. Piljuginem. Raketa byla teoreticky schopná dopravit bojovou hlavici o hmotnosti kolem 3 tun na vzdálenost 8800 km, přičemž rozptyl od bodu zacílení neměl převyšovat 5 km. Ve výzbroji Sovětské armády byla v létech 1959 až 1960, i když nebyly dokončeny všechny letové zkoušky; v roce 1960 byla nahrazena vylepšenou verzí R-7A.\n\nKonstrukční kancelář OKB-1 S. P. Koroljova zahájila práce na studiích mezikontinentální balistické rakety na základě rozhodnutí Rady ministrů SSSR ze dne 4. prosince 1950 v rámci projektu označovaného N-1. Po změnách zadání, způsobených požadavkem na vyšší nosnost této rakety, zadala Rada ministrů výnosem č. 956-4088 ze dne 20. května 1954 úkol OKB-1 vyvinout balistickou mezikontinentální raketu R-7. Projektové práce na ní byly ukončeny již 11. března 1955 a výrobní závod v Podlipkách přistoupil k výrobě prvních prototypů.\n\nPrvní letové exempláře byly dopraveny na Bajkonur v lednu 1957. Přípravy prvního startu se protahovaly a tak k němu došlo až 15. května 1957; skončil však havárií a trosky rakety se zřítily asi 400 km od místa startu. Po dalších neúspěších se první úspěšný vzlet rakety uskutečnil 21. srpna 1957, raketa ulétla 6 314 km a maketa hlavice se rozpadla nad cílovou oblastí Kura na Kamčatce.\n\nProtože představitelé SSSR přislíbili vypuštění umělé družice v rámci tehdy probíhajícího Mezinárodního geofyzikálního roku a hrozilo nebezpečí, že USA vypustí svoji družici dříve než Sovětský svaz, připravil S. P. Koroljov jednoduchou družici kulového tvaru, označovanou jako PS (\"prostějšíj sputnik\", česky „nejjednodušší družice“) a jako nosnou raketu použil upravenou verzi balistické rakety R-7 s označením \"8K71PS\", později nazvanou \"Sputnik\". Úpravy spočívaly v odstranění těžké konstrukce pro upevnění bojové hlavice s termonukleární náloží a rádiového řídicího systému, což umožnilo raketě dosáhnout první kosmické rychlosti. Start dne 4. října 1957 se zdařil a na oběžnou dráhu se dostala první umělá družice Sputnik 1. Protože byla k dispozici pro případ havárie záložní raketa stejné modifikace, byla s její pomocí vypuštěna 3. listopadu 1957 druhá družice Sputnik 2.\n\nParalelně s tím probíhaly ověřovací zkoušky vojenské verze. Přestože nebyly dokončeny, rozhodlo ministerstvo obrany SSSR ji zavést do výzbroje. Formálně se tak stalo 9. února 1959. Pro potřeby raketových vojsk byly zřízeny dvě vypouštěcí rampy na Bajkonuru a čtyři na nové základě vybudované poblíž městečka Pleseck v Archangelské oblasti na severu evropské části Ruska. Tato základna byla uvedena do plné bojové pohotovosti v říjnu téhož roku.\n\nV roce 1960 byl typ R-7 postupně stahován z výzbroje a nahrazován pokročilejší verzí R-7A s doletem až 12 000 km.\n\nNa základě této rakety, respektive její vylepšené verze R-7A byly postupně vyvinuty další modifikace, které sloužily jako nosné rakety pro potřeby sovětské a později ruské a světové kosmonautiky:\n\n\n\n"}
{"id": "29090", "url": "https://cs.wikipedia.org/wiki?curid=29090", "title": "Andrzej Pilipiuk", "text": "Andrzej Pilipiuk\n\nAndrzej Pilipiuk (* 20. března 1974) je polský spisovatel fantasy, zejména humorné. Původním povoláním je archeolog.\n\nŽije v Krakově. Mezi jeho záliby patří archeologie a historie (zejména období vlády Mikuláše II.), z dalších oborů astronomie, fyzika, chemie (výbušniny, výroba a konzumace alkoholu), medicíny (tropické choroby), geologie (hledání ložisek zlata, platiny a diamantů) a informatika (aby zjistil, komu vynadá a komu raději ne).\n\nDo žánru vstoupil povídkou \"Hiena\" (1996, č. Hyena-Čaroděj Ivanov/Laser-books 2003) v časopise Fenix. Jde o vůbec první publikovanou příhodu věčně opilého exorcisty Jakuba Vandrovce, celý cyklus pak vyšel dnes už v devíti knihách (osm v češtině). \n\nNejde o jediný autorův cyklus, počátkem jeho druhé románové série byla úspěšná povídka \"Kuzynki\" (Science Fiction #16/2002, česky Ikarie 3/2004), za kterou si poprvé a prozatím naposledy vysloužil Cenu Janusze Zajdla. Následně ji rozvedl do úvodního dílu trilogie Sestřenky, v níž se Pilipiukův drsný humor mísí s alchymií a informatikou.\n\nČtrnáctiletý Pavel, hrdina trilogie \"Norweski dziennik\" (Norský deník): \"Ucieczka\" (2005), \"Obce ścieżki\" (2006) a \"Północne wiatry\" (2007), se místo očekávaných nudných prázdnin stane svědkem zabití agentů KGB a následně je odeslán do pochybného bezpečí za polárním kruhem, kde dojde i na setkání se ztřeštěným vnukem Jakuba Vandrovce.\n\nNejrozsáhlejším Pilipiukovým dílem je románová série \"Oko Jelenia\" (Jelení oko). Namísto plánovaných sedmi titulů se série uzavřela v šesti svazcích nazvaných \"Droga do Nidaros\" (2008), \"Srebrna Łania z Visby\" (2008), \"Drewniana Twierdza\" (2008), \"Pan Wilków\" (2009), \"Triumf lisa Reinicke\" (2010) a \"Sfera Armilarna\" (2011). Na počátku cyklu se k zemi řítí roj meteorů a konec světa je otázkou pouhých minut. Nečekejte však příběh o hrdinné vesmírné výpravě, která má za úkol katastrofu odvrátit. Po několika letech přibyl i sedmý díl nazvaný Sowie zwierciadło (2015).\n\nPod pseudonymem \"Tomacz Olszakowski\" pokračuje v sérii dobrodružství pana Auťáka, k níž prozatím připsal devatenáct svazků. Zbývá jmenovat také samostatné tituly, ať už jde o romány \"Operacja Dzień Wskrzeszenia\" (2006), \"Wampir z M-3\" (2011, česky Laser-books 2011) a \"Wampir z MO\" (2013) či sbírky povídek mimo Vandrovcův cyklus \"2586 kroków\" (2005), \"Czerwona gorączka\" (2007) a \"Rzeźnik drzew\" (2009). Některé z těchto kratších prací vyšly i česky v časopise Ikarie (4, 8/2005) a v antologii \"Polská ruleta\" (ed. Pavel Weigel, Laser-books 2003).\n\nObčas se ve svých knihách vyskytne i osobně, tehdy se označuje jako „velký grafoman“. To možná odpovídá jeho píli (píše prakticky každý den), kvalitou se však stal jedním z nejčtenějších polských autorů. Takže volného času si mnoho neužívá, neboť když průměrný písař napíše 100 000 lží, nakonec z toho vzejde pravda a Andrzej se tak má co činit.\n\nV politice aktivně podporuje konzervativní stranu Unia Polityki Realnej, za kterou kandiduje i ve volbách.\n\nČesky vydává Pilipiukovy knihy nakladatelství Laser-books a překládá je Pavel Weigel.\n\n\n\n\n\n\n"}
{"id": "29098", "url": "https://cs.wikipedia.org/wiki?curid=29098", "title": "Futurama", "text": "Futurama\n\nFuturama je americký animovaný seriál, který vytvořili Matt Groening a David X. Cohen (autoři seriálu \"Simpsonovi\"). První čtyři produkční série vysílala televizní stanice Fox v letech 1999 až 2003. V červnu 2006 televizní společnost Comedy Central potvrdila, že objednala dalších 16 dílů, které začala vysílat v průběhu roku 2008. Jedná se o 4 níže uvedené filmy, přičemž každý je rozdělen na 4 díly. 10. června 2009 společnost Comedy Central oznámila, že uzavřela dohodu na výrobu dalších 26 nových dílů seriálu, které se vysílaly od poloviny roku 2010. Později též oznámila, že sedmá série bude sérií poslední. Závěrečný díl Futuramy byl odvysílán 4. září 2013.\n\nPrvní Futurama film, nazvaný \"\", byl vydán 27. listopadu 2007 pouze na DVD.\nDruhý film \"\" byl vydán 24. června 2008 a\ndalší filmy \"\" (vydán 3. listopadu 2008) a\n\"\" (24. února 2009) pravidelně následovaly. 22. dubna 2013 stanice Comedy Central oznámila, že seriál neprodlouží, poslední díl tak byl odvysílán 4. září 2013.\n\nDěj se většinou odehrává v Novém New Yorku a přilehlém vesmíru od roku 3000. V prvním díle spadne věčný smolař Philip J. Fry na Silvestra roku 1999 do mrazáku v kryogenické laboratoři. Rozmražen je až po 1000 letech, 31. prosince 2999 a zjišťuje, že se nachází v Novém New Yorku. Díky objevenému praprapra…praprasynovci, profesoru Hubertu Farnsworthovi dostane práci v jeho malé intergalaktické doručovatelské firmě \"Planet Express\". Seriál pojednává o dobrodružstvích Frye a jeho kolegů při dodávání zásilek ve jménu této dopravní firmy.\n\n\n\n\n\n\n\nPrvních 72 dílů seriálu bylo vytvořeno pro Fox Network ve čtyřech produkčních sériích. Pátou sérii tvoří 16 dílů, které jsou vlastně 4 filmy: , , a , každý rozdělený na 4 díly. Od 24. června do 2. září 2010 vysílala americká televize Comedy Central jednou týdně jeden díl z nové (šesté) série. Jednotlivé díly byly při výrobě označovány číslem série, pracovním kódem ACV přiděleným seriálu televizí a číslem epizody, například 1ACV01 – první série, kód ACV, epizoda jedna. Televize ale epizody při prvním uvedení nevysílala v produkčním pořadí a běžely celkem v pěti sériích. V přehledech tohoto řazení bývá používáno označení v jiné podobě s prvními písmeny slov sezóna a epizoda, například S01E01 – série první, epizoda jedna. Na DVD discích vyšel seriál v původním produkčním řazení a čtyřech kompletech.\n\nPlanet Express je firma, zabývající se doručováním zásilek po celém vesmíru.\n\nOsazenstvo\n\nTechnické zázemí\n\nVe Futuramě se vyskytuje velké množství různých planet, většinou jsou pojmenovány podle obyvatelstva (na planetě Čapek 9 jsou roboti, na Sicília 8 Mafiáni, na Kannibalionu Kanibalové). Např. Eternium je domovská planeta Diblíkovanů (angl. Nibblonians), dlouhožijících tříokých mimozemšťanů. Eternium se objevil ve dvou epizodách: \"The Day the Earth Stood Stupid\" a \"The Why Of Fry\". Je popsána tak, že je „přesně uprostřed vesmíru“ a má „nepředstavitelné rozměry“. Důležité místo je zde \"Hall of Forever\", umístěna „deset mil na západ od přesného středu vesmíru“.\n\nDalší planetou je Amphibios 9. Tato bažinatá planeta je domov obojživelné zelenohlavé mimozemské rasy. Planeta má nejméně jeden měsíc. Amphibios 9 je ukázán v epizodě \"Kif Gets Knocked Up A Notch\", prvním díle čtvrté sezóny. V této epizodě, poručík Kif Kroker přichází na tuto planetu, aby porodil své potomky. Znovu se objeví ve filmu Milion a jedno chapadlo kde se odehraje svatba Kifa a Amy Wongové.\n\nDalší, v ději významnější planetou je Planeta Omicron Persei VIII, což je domovská planeta Omicronianů. Od Země je vzdálena cca 1000 světelných let. Má 1 měsíc a podnebí na ní je podobné jako na zemi.\n\nObjevuje se zde telenovela \"All My Circuits\" (na Prima Cool přeloženo jako \"Velmi křehké obvody\" (parodie na Velmi křehké vztahy). Děj se točí kolem robota-podnikatele Calculona, který má velkou lásku – robotku Monique, stále o ni musí bojovat a do toho se mu plete spousta obchodních nepřátel. Seriál je v New New Yorku velice populární. Mezi jeho pravidelné diváky patří mimo jiné posádka Planet Expressu. Byl několikrát zfilmován.\n\nV seriálu Simpsonovi se vyskytuje celá řada odkazů na seriál Futurama. Al Gore použil ve svém filmovém dokumentu \"Nepříjemná pravda\" krátký úryvek z epizody \"Crimes of the Hot\".\n\nV Česku se tento seriál začal vysílat až v roce 2009. Čeští příznivci seriálu ale vyrobili české titulky a díky internetu seriál koluje mezi lidmi. Česká televize o vysílání seriálu několikrát uvažovala, ale kvůli nepříznivým obchodním podmínkám nakonec seriál nezakoupila.\n\nZástupkyně TV PRIMA na Festivalu fantazie speciál 2008 potvrdila, že na Futuramu zakoupili vysílací práva. Celý seriál, všech 140 dílů, se postupně objevil na stanici Prima Cool v letech 2009 až 2015 rozdělený do deseti televizních řad. Prvních pět řad (odpovídající produkčním sériím 1–4, 72 dílů) uvedla televize najednou v roce 2009. Šestá řada, což byly 4 filmy Futuramy rozdělené (a sestříhané) na 16 dílů, dorazila na české obrazovky v roce 2010. Sedmá řada (produkční série 6A) měla premiéru v roce 2011,\nosmá řada (produkční série 6B) v roce 2012, devátá řada (produkční série 7A) v roce 2013 a závěrečná desátá řada (produkční série 7B) na přelomu let 2014 a 2015, každá po 13 dílech. Pořadí dílů bylo naprosto shodné s americkým televizním uvedením.\n\n\n"}
{"id": "29102", "url": "https://cs.wikipedia.org/wiki?curid=29102", "title": "Jen pro tvé oči", "text": "Jen pro tvé oči\n\nJen pro tvé oči (\"For Your Eyes Only\", znamená také přísně tajné, což byl i alternativní název) je v pořadí dvanáctý „oficiální“ film (pátý, ve kterém hraje Roger Moore) o Jamesi Bondovi, natočený roku 1981.\n\nPrvní bondovka, která vznikla podle krátkých povídek Iana Fleminga.\n\nNa začátku filmu se bond objevil s vozem Lotus Esprit. Ten byl ale zničen, a proto použil vozidlo Bond girl Meliny Havelock, Citroën 2CV. S ním předvedli kaskadéři jízdu po 2 kolech nebo skok přes několik aut na strom. Pro tento trik byly upraveny čtyři Citroëny 2CV.\n\nNeznámí pachatelé potopili u řeckých ostrovů britskou špionážní loď. Na její palubě se nachází počítač na ovládání řízených střel. James Bond jej má zachránit než padne do ruských rukou. Zdá se však, že rejdař dvojí tváře Kristatos společně s násilnickým králem pašeráků Columbem směřují ke stejnému cíli. Melinda Havelock, krásný anděl pomsty, se stane Bondovi v poslední chvíli více než jen zachránkyní.\nÚvodní hudbu napsal Bill Conti, text Michael Leeson, a nazpívala Sheena Eastonová. Zpěvačka Easton je jediná z bondovek, která jako jediná vystupuje v ústřední písni. Původně měla úvodní píseň nazpívat kapela Blondie.\n\n"}
{"id": "29104", "url": "https://cs.wikipedia.org/wiki?curid=29104", "title": "Rebutia fabrisii", "text": "Rebutia fabrisii\n\nRebutia fabrisii je zajímavý druh rodu rebucie, charakteristický svým trsovitým vzrůstem, podle kterého byl zprvu šířen pod provizorním jménem \"R. prolifera\", t.j. prorostlá, odnožující. Pojmenován byl na počest svého původního nálezce, dr. Humberto A. Fabrise.\n\nRausch, Walter; Kakteen und andere Sukkulenten, 28: 52, 1977\nSekce \"Rebutia\", řada \"Fabrisii\"\n\nSynonyma: \n\nStonky odnožující, tvořící až stohlavé trsy, těla kulovitá. až 20 mm v průměru, v kultuře často zřetelně delší. Žeber až 14, spirálovitá, rozložená do plochých, okrouhlých, 2 mm velkých hrbolků; areoly oválné, 1,5 mm dlouhé, bíle plstnaté. Okrajových trnů asi 20,; středových trnů až 10, roztažené; všechny trny 2–7 mm dlouhé, sklovitě bílé až nažloutlé s nahnědlou špičkou.\n\nKvěty asi 30 mm dlouhé a 25 mm široké; květní lůžko a trubka stopkovitě srostlé, růžové s tmavě hnědými nahými šupinami; vnější okvětní plátky kopinaté, červené s hnědými středními proužky; vnitřní okvětní plátky kopisťovité, červené; nitky bělavé až červené; čnělka a blizna se 6 rameny bělavá, čnělka srostlá s trubkou až do poloviny délky květu. Plod kulovitý, až 6 mm široký, s prosvítající tenkou stěnou, sklovitě bíle nazelenalý až růžový. Semena odpovídající sekci \"Rebutia\", podlouhlá, asi 1 mm dlouhá a 0,6 mm široká, s lesklou černou, bradavčitou testou a velkým, vyklenutým, bílým hilem.\n\n\"R. fabrisii\" var. \"fabrisii\" je nápadný a charakteristický taxon, rostliny známé z našich sbírek jsou značně jednotné jak ve vzhledu těla a otrnění, tak i květů. Drobné rozdíly existují jako důsledek kultury – na nižší úroveň osvětlení a výživnější substrát včetně hojnější zálivky rostliny reagují větším růstem, stonky jsou více sloupkovité, a rovněž otrnění bývá slabší a světlejší. Položka použitá jako typ nominátní variety \"R. fabrisii\" byla vybrána ze sběru WR 688, jako \"R. fabrisii\" byl označen také sběr MN 126.\n\nSoučasně s popisem druhu byla jako \"R. fabrisii\" var. \"aureiflora\" popsána i odchylka s poněkud menšími žlutými květy. O osm let později pak byla popsána \"R. fabrisii\" var. \"nana\" s celkově menším vzrůstem, kratšími trny a menšími červenými květy. V rozsahu \"R. fabrisii\" je var. \"fabrisii\" charakterizována poněkud větší velikostí stonků i květů, jejichž barva je červená.\n\n\"R. fabrisii\" pochází ze severní Argentiny z provincie Jujuy, výskyt všech popsaných variet je omezen na nevelké území v hraniční oblasti provincií Jujuy a Salta. Naleziště jednotlivých variet jsou navzájem vzdálena jen několik km, typové místo nominátní variety leží mezi Santa Ana a Valle Colorado v nadmořské výšce 2500–2800 m.\n\nVariační okruh \"R. fabrisii\" zahrnuje zajímavé a ve vzhledu velmi charakteristické rostliny, které hojným odnožováním brzy vytvářejí kompaktní polštáře malých tělíček, ve vzhledu stonků a otrnění ze všech ostatních rebucií nejvíce připomínající \"R. pulvinosa\". Paždí šupin na květním lůžku a trubce jsou však na rozdíl od tohoto druhu zcela holá a také vzhled semen jednoznačně odpovídá sekci \"Rebutia\", nikoliv sekci \"Aylostera\", kam patří \"R. pulvinosa\".\n\nProti ostatním zástupcům sekce \"Rebutia\" mají květy \"R. fabrisii\" zřetelně zúženou spodní část květní trubky, která je stopkovitě srostlá s čnělkou v neobvykle velkém rozsahu, jaký můžeme nalézt u druhů sekce \"Aylostera\". U jiných druhů sekce \"Rebutia\" se však nevyskytuje buď vůbec nebo jen ve velmi omezeném rozsahu např. v příbuzenském okruhu \"R. wessneriana\".\n\n\"R. fabrisii\" je pěstitelsky nenáročná rostlina, kterou lze doporučit i pro začátečníky. Vegetativní množení je snadné, odnože v trsech někdy vytvářejí kořeny i samovolně bez oddělení. Semena bývají v nabídkách zastoupena jen zřídka, což je asi důsledkem i cizosprašnosti tohoto druhu. Pokud je známo, semena jsou u všech variet \"R. fabrisii\" vytvářena jen po sprášení květů pylem z geneticky odlišných rostlin. Jako u většiny rebucií se také u tohoto druhu projevuje nižší úroveň osvětlení a parné prostředí skleníků slabším a světlejším vytrněním a větším růstem stonků, které pak často mají více sloupkovitý tvar. Rovněž riziko napadení škůdci, zejména sviluškou, podobně jako u jiných trsovitých měkkomasých druhů, je vyšší.\n\n\n"}
{"id": "29106", "url": "https://cs.wikipedia.org/wiki?curid=29106", "title": "Rebutia fabrisii aureiflora", "text": "Rebutia fabrisii aureiflora\n\nV rozsahu druhu Rebutia fabrisii tvoří varieta aureiflora zajímavou odchylku barvou květů, podle které dostala své jméno, \"aureiflorus\" znamená zlatožlutě kvetoucí.\n\nRausch, Walter; Kakteen und andere Sukkulenten, 28: 53, 1977\n\nSekce \"Rebutia\", řada \"Fabrisii\"\n\nSynonyma: \n\nStonky odnožující, tvořící trsy až o mnoha desítkách těl, kulovité, až 20 mm široké, v kultuře často zřetelně delší. Žeber až 14, spirálovitá, rozložená do 2 mm velkých, plochých, okrouhlých hrbolků; areoly oválné, 1,5 mm dlouhé, bíle vlnaté. Okrajových trnů asi 20, 2–7 mm dlouhé, sklovitě bílé až nažloutlé s hnědou špičkou; středových trnů až 10, málo odlišné.\nKvěty žluté, poněkud menší než u var. \"fabrisii\", asi 25 mm dlouhé a široké; květní lůžko a trubka stopkovité, růžové s hnědými nahými šupinami; vnější okvětní plátky žluté s načervenalým středním proužkem a špičkou; nitky světle žluté, čnělka a blizna se 6 rameny bělavá, čnělka srostlá s trubkou až do poloviny délky květu. Plod kulovitý, až 6 mm široký, s prosvítající tenkou stěnou, světle nazelenalý až nahnědlý. Semena odpovídající sekci \"Rebutia\", podlouhlá, asi 1 mm dlouhá a 0,6 mm široká, s lesklou černou testou a velkým, vyklenutým, bílým hilem.\n\nRostliny \"R. fabrisii\" var. \"aureiflora\" jsou v našich sbírkách značně jednotné, ani z naleziště nejsou žádné výraznější rozdíly uváděny. Ve sbírkách se nalézají i rostliny, které vytvářejí mnohem protáhlejší, méně vzhledné stonky. Položka použitá jako typ var. \"aureiflora\" byla vybrána ze sběru WR 687, jako \"R. fabrisii\" var. \"aureiflora\" byl označen také sběr MN 123.\n\n\"R. fabrisii\" var. \"aureiflora\" pochází ze severní Argentiny z provincie Jujuy, naleziště variety leží mezi Valle Colorado a Valle Grande v nadmořské výšce 2000 m, u sběru M. Winberga bylo jako místo nálezu uvedeno Valle Grande – Valle Colorado, 2600 – 3000 m.\n\nPři prvním pohledu \"R. fabrisii\" var. \"aureiflora\" stejně jako var. \"fabrisii\" ve vzhledu stonků i otrněním nápadně připomíná \"R. pulvinosa\". Také stopkovitý srůst čnělky a květní trubky ukazuje tímto směrem, avšak květní lůžko a trubka jsou kryty šupinami, v jejichž paždí se nevyskytují žádné vlasy ani štětiny, a rovněž tvar semen jednoznačně odpovídá sekci \"Rebutia\" a nikoliv sekci \"Aylostera\".\n\n\"R. fabrisii\" var. \"aureiflora\" je pěstitelsky nenáročná rostlina, vegetativní množení je snadné, odnože v trsech někdy vytvářejí kořeny i samovolně bez oddělení. Pěstování ze semen může být poněkud omezeno cizosprašností tohoto druhu, pokud je známo, bez sprášení pylem jiné rostliny nejsou semena vytvářena u žádné z variet \"R. fabrisii\". Některé klony var. \"aureiflora\" mají sklon neúměrně protahovat své stonky zejména při nižší úrovni osvětlení, klony s kratšími stonky jsou pěstitelsky vděčnější, trsy jsou kompaktnější.\n\n\n"}
{"id": "29108", "url": "https://cs.wikipedia.org/wiki?curid=29108", "title": "Nevermind", "text": "Nevermind\n\nNevermind je druhé album grungeové skupiny Nirvana vydané v září 1991. Producentem je Butch Vig. Úspěch alba byl velkým překvapením, protože překročil hranice očekávání (a to velkým krokem: podle předpokladů Geffen Records by se mělo prodat okolo 250 tisíc kusů) a jenom v Americe se prodalo přes 10 milionů kusů. Nejspíše hlavně kvůli popularitě prvního singlu \"Smells Like Teen Spirit\". Nevermind je významné album mimo jiné také proto, že proslavilo alternative rock a pomohlo rozjet punkovou a grungovou vlnu v devadesátých letech. Řadí se mezi nejlépe prodávaná alba historie hudby, roku 2003 jej časopis Rolling Stone vyhlásil 17. nejlepším albem všech dob. Tentýž časopis jej také vyznamenal 1. místem v seznamu nejlepších alb devadesátých let.\n\nCo se týče textů, Kurt Cobain řekl: \"„Music comes first, lyrics come second,“\" tedy, že „na prvním místě je hudba, až potom text.“ Texty písní jsou těžko srozumitelné, a to i pro anglicky mluvící. Producent Butch Vig k tomu dodal: \"„Even though you couldn't quite tell what he was singing about, you knew it was intense as hell.“\" – „Dokonce i když nemůžeš přesně určit o čem vlastně zpívá, je ti jasné, že to je děsně intenzivní.“\nDívkou, kvůli níž vznikla většina skladeb Nevermind, je Tobi Vail ze skupiny Bikini Kill. Do Tobi se Kurt zamiloval, ona ovšem jejich vztah nebrala příliš vážně a zanedlouho se s ním rozešla.\n\nShodou okolností tentýž den vydala skupina Red Hot Chili Peppers album Blood Sugar Sex Magik.\n"}
{"id": "29112", "url": "https://cs.wikipedia.org/wiki?curid=29112", "title": "Oxid olovnato-olovičitý", "text": "Oxid olovnato-olovičitý\n\nOxid olovnato-olovičitý \"(PbO)\" přesněji tetraoxid diolovnato-olovičitý, nebo orthoolovičitan olovnatý (triviálními názvy suřík nebo minium) je těžká, sytě oranžověčervená až ohnivě červená krystalická nebo amorfní látka. Přestože je téměř nerozpustný ve vodě, je při požití jedovatý. Je též nerozpustný v ethylalkoholu. Rozpouští se v ledové kyselině octové, kyselině chlorovodíkové a zředěné kyselině dusičné ve směsi s peroxidem vodíku.\n\nOxid olovnato-olovičitý se připravuje pražením oxidu olovnatého za přístupu vzduchu\n\npři teplotách mezi 450 až 480 °C; za vyšších teplot probíhá reakce opačným směrem. Proto oxid olovnato-olovičitý takto připravený není čistý, ale vždy obsahuje určitou příměs nezreagovaného PbO. Pokud je zapotřebí připravit tuto chemickou sloučeninu čistou, odstraní se PbO působením roztoku hydroxidu draselného (KOH).\n\nJinak je možno připravit oxid olovnato-olovičitý též žíháním uhličitanu olovnatého čili minerálu cerrusitu za přítomnosti vzduchu\n\nnebo oxidačním žíháním olovnaté běloby tj. zásaditého uhličitanu olovnatého\n\nNa mokré cestě se dá oxid olovnato-olovičitý připravit například reakcí olovičitanu draselného s octanem olovnatým\n\npři níž vzniká žlutě zbarvený nerozpustný monohydrát oxidu olovnato-olovičitého PbO.HO. Ten se krystalické vody zbaví mírným zahříváním.\n\nS oxidy železa a s železem samotným reaguje za vzniku nerozpustných olovnatanů železnatých a železitých, což je podstatou antikorozivního účinků základových barev obsahujících suřík na železné předměty.\n\nPři zahřátí na teplotu nad 500 °C se rozkládá na oxid olovnatý a kyslík\n\nrozklad je při teplotě okolo 580 °C prakticky úplný.\n\nPůsobením kyseliny dusičné na oxid olovnato-olovičitý se dvojmocné olovo rozpouští ve formě dusičnanu olovnatého a ve směsi zůstává nerozpustný oxid olovičitý\n\nNejčastěji je oxid olovnato-olovičitý používán jako pigment do základových nátěrových materiálů pro železné předměty a konstrukce. Vzhledem k jeho jedovatosti pro člověka a ke způsobované ekologické zátěži prostředí se jeho použití v současné době omezuje. V menší míře je využíván i ve výrobě skla.\n\nOxid olovnato-olovičitý je odolný proti korozi povrchů, které jsou trvale ponořené v moři, takže se barvy s jeho obsahem na lodích používají k ošetření různých kovových povrchů ponořených i neponořených. Dobře slouží i k ochraně dřevěných lodí.\n\nDalší poněkud netradiční využití bylo při amatérské výrobě bouchacích kuliček (ve směsi s hliníkovým práškem a křemínky), které byly používány namísto nedostupné zábavné pyrotechniky.\n\nPři vdechnutí suřík dráždí průdušky a plíce a v případě silného zasažení člověk pociťuje kovovou pachuť na sliznicích úst, bolesti na prsou a v krajině břišní. Při požití ústy dochází k otravám díky jeho rozpustnosti v kyselině solné, obsažené v žaludečních šťávách. Otrava se projevuje bolestmi a křečemi v žaludku, spojenými s nevolností až zvracením a bolestí hlavy. Akutní otrava vede k pocitu svalové ochablosti, úplné ztrátě apetitu, případně ke ztrátě vědomí a při velmi vysokých koncentrací olova v krevním oběhu až ke kómatu a případně i ke smrti. Při dlouhodobém působení se může vstřebávat i pokožkou; při krátkodobém může dojít k místnímu podráždění kůže, doprovázeném jejím zrudnutím a citlivostí až bolestí, zejména v místech, kde je pokožka porušena nebo jinak oslabena. Proto je třeba při práci s barvami obsahujícím suřík (např. základové barvy na kovové konstrukce) dodržovat přísně hygienická opatření, zejména používat ochranné rukavice, při práci nejíst, nepít ani nekouřit a po práci si důkladně omýt ruce a všechna místa těla, která mohla být znečištěna.\n\nPři dlouhodobém vystavení působení suříku může dojít k nahromadění olovnatých sloučenin v těle a časem se mohou vyvinout podobné příznaky jako při akutní otravě. Jinak se chronická otrava projevuje neklidem, zvýšenou dráždivostí, poruchami zraku, zvýšeným krevním tlakem. Obvykle se projevuje i šedivou barvou pokožky obličeje.\n\nOsoby s poruchami ledvin, nervového systému nebo s kožními chorobami bývají k působení této látky na jejich organismus mnohem citlivější. U laboratorních zvířat byla zjištěna karcinogenicita ; u lidí nebyla s jistotou prokázána.\n\nVzhledem k tomu, že vzniká při oxidaci olova a jeho sloučenin za vyšších teplot, může se při tepelném zpracování tohoto kovu (např. při jeho výrobě či při odlévání čistého olova nebo jeho slitin s jinými kovy) dostávat ve formě prachu do vzduchu a tím zatěžovat okolní prostředí v blízkosti takových provozů.\n\nSuřík jako červený pigment znali již staří Římané; připravovali jej pálením běloby olověné. Ve středověku byl jedním z pigmentů, používaných při iluminování (zdobení) rukopisů miniaturními kresbami a kolorovanými iniciálami. Z názvu používaného červeného pigmentu \"minium\" vzniklo právě slovo \"miniatura\".\n"}
{"id": "29113", "url": "https://cs.wikipedia.org/wiki?curid=29113", "title": "Emil Zátopek", "text": "Emil Zátopek\n\nEmil Zátopek, řečený „Ťopek“ (19. září 1922 Kopřivnice – 21. listopadu 2000 Praha), byl československý atlet, čtyřnásobný olympijský vítěz ve vytrvalostním běhu, manžel atletky Dany Zátopkové.\n\nEmil Zátopek se stal prvním člověkem na světě, který uběhl trať 10 km pod 29 minut (28:54,2 1. června 1954 v Bruselu) a trať 20 km pod jednu hodinu (59:51,8 29. září 1951 ve Staré Boleslavi). Celkem vytvořil třináct světových rekordů na kilometrových a pět na mílových tratích. Jde o jednoho z největších atletů všech dob. Nejvíce ale proslul během olympijských her 1952 v Helsinkách, kde vyhrál běh na 5 km (14:06,72), 10 km (29:17,0), a dokonce i maratón (2:23:03,2), který tehdy běžel poprvé v životě. V každé z těchto disciplin tehdy zároveň ustavil nový olympijský rekord. Tento „trojboj“ se dodnes žádnému vytrvalci nepodařilo zopakovat a atletičtí experti pochybují, že se ještě někomu kdy podaří. Byl znám svým upracovaným stylem běhu, doprovázeným křečovitými grimasami, v cizině byl přezdíván \"česká lokomotiva\" a \"Satupekka\".\n\nNarodil se do chudé rodiny jako sedmé dítě z osmi. V šestnácti letech začal pracovat v Baťově obuvnické továrně ve Zlíně a navštěvoval Baťovy školy.\n\n„\"Jednoho dne ukázal závodní trenér, který byl mimochodem velmi přísný, na čtyři chlapce včetně mě a řekl, že půjdeme na běžecké závody. Protestoval jsem, že jsem moc slabý a nemám na běhání kondičku, ale trenér mě poslal na prohlídku a doktor řekl, že jsem naprosto zdravý. A tak jsem musel závodit. Když jsem se rozběhl, cítil jsem, že chci vyhrát, ale skončil jsem až druhý. A tak to celé začalo,\"“ vzpomínal později Zátopek, jak v roce 1941 doběhl druhý při běhu Zlínem. Od toho okamžiku se o běh začal vážně zajímat. O nový talent se postarali výkonní atleti Baťova klubu. Ve Zlíně začal trénovat ve společnosti tehdy elitních českých běžců, jako byli Tomáš Šalé či Jan Haluza. Právě Jan Haluza se stal na dva roky jeho prvním (neoficiálním) trenérem. Společně absolvovali také řadu závodů.\n\nV roce 1944, tedy za pouhé tři roky, pokořil český rekord v běhu na 2000, 3000 a 5000 metrů. Po válce se stal vojákem. Byl vybrán do československého reprezentačního týmu na mistrovství Evropy 1946. Na pětikilometrové trati skončil pátý, když překonal výkonem 14:25,8 svůj vlastní rekord 14:50,2.\n\nPoprvé vstoupil na olympijské atletické závodiště na hrách v Londýně roku 1948, kde vyhrál běh na 10 km (byl to tehdy jeho druhý závod na takovou vzdálenost) a na 5 km skončil druhý za Gastonem Reiffem z Belgie.\n\nNásledující rok se mu podařilo hned dvakrát zlomit světový rekord v běhu na 10 km a ve čtyřech dalších sezónách si třikrát vylepšil svůj vlastní rekord. Držel také světové rekordy v běhu na 5 km (1954), 20 km (dvakrát v roce 1951), 25 km (1952 a 1955), 30 km (1952) a také v hodinovém běhu (dvakrát v roce 1951). Na mistrovství Evropy 1950 vyhrál běh na 5 a 10 km a na dalším mistrovství Evropy byl znovu první na desetikilometrové trati.\n\nMezi legendy ale mezitím vstoupil na olympijských hrách 1952 v Helsinkách, kde vyhrál zlatou medaili v běhu na 5 km, 10 km a v maratonu. Ve všech třech těchto disciplínách navíc překonal olympijské rekordy. Desetikilometrový závod vyhrál před Alainem Mimounem, stejně jako následně běh na 5 km. Zde zvítězil po úporném boji v posledním kole (57,5 s), v němž se dostal ze čtvrtého na první místo. Třetí zlatou medaili získal, když se rozhodl zúčastnit také maratonu. Běžel ho poprvé v životě a zvítězil. Jeho strategie pro maraton byla jednoduchá: držet se Jima Peterse, britského držitele světového rekordu. Po úmorných prvních patnácti kilometrech, kdy už Peters věděl, že přecenil své síly, se ho Zátopek zeptal, co si zatím o závodu myslí. Překvapený Angličan řekl Zátopkovi ve snaze ho zmást, že tempo je dost pomalé. Čech tedy prostě zrychlil, Peters závod nedokončil a Zátopek nastolil nový olympijský rekord.\n\nSvou zlatou medaili z maratonu se pokusil obhájit na olympijských hrách v roce 1956, na tréninku si ale poranil tříslo a musel být na šest týdnů hospitalizován. Den po návratu z nemocnice už zase trénoval, svou formu už ale zpátky nikdy úplně nezískal. Nakonec doběhl šestý za svým dlouholetým rivalem a přítelem Alainem Mimounem. Svoji sportovní kariéru ukončil v roce 1958.\n\nJeho běžecký styl byl velmi charakteristický a hodně se lišil od toho, co se v tehdejší době považovalo za účinný styl. Otáčel hlavou, obličej měl pokřivený námahou, čemuž vděčí za přezdívku \"Emil Hrozný\". Když se ho lidé ptali na jeho umučený výraz ve tváři, prý odpověděl: \"„To víte, není to gymnastika nebo krasobruslení.”\" Trénoval za každého počasí, i když sněžilo, a na sobě měl často těžké vojenské kanady namísto speciálních běžeckých bot, tvrdil, že při závodě tak získá pocit lehkých nohou. Měl i speciální tréninkovou pomůcku. Běžel se svojí manželkou na zádech.\n\nVždycky rád poradil jiným běžcům. Často například říkal, že při běhu je vždy třeba být uvolněný, je proto dobré se koncem palce lehce dotknout ukazováčku nebo prostředníčku. Tenhle nepatrný dotyk stačí k tomu, aby paže a ramena zůstaly uvolněné.\n\nPro jeho tempařské schopnosti se mu přezdívalo \"Česká lokomotiva\".\n\nSportovní kariéru po roce 1945 spojil se službou vojáka z povolání. Po roce 1948 vstoupil do Komunistické strany Československa. 10. června 1950, po vyhlášení rozsudku v procesu se skupinou Milady Horákové, vyšlo Zátopkovo prohlášení v \"Rudém právu\". K odsouzeným opakovaně poznamenal, že jejich počínání bylo \"„hanebné\" \"a rozsudek schválil slovy \"„toť příkaz, který vyplývá z poctivé práce všech našich dělníků pro nás vojáky, aby pokojný život byl zachován\"\".\n\nOd poloviny roku 1956 byl tajným spolupracovníkem Vojenské kontrarozvědky s krycím jménem Macek.\n\nVzhledem ke sportovnímu vytížení se ale v politice příliš neangažoval, např. během svého působení v předsednictvu Československého výboru obránců míru se schůzí tohoto orgánu účastnil jen poskrovnu. V 60. letech podporoval demokratické křídlo strany, za okupace vojsky Varšavské smlouvy v srpnu 1968 se účastnil v ulicích protestů a po pražském jaru byl odvolán ze všech důležitých pozic.\n\nV roce 1969 se připojil k žalobě čtyř dalších osobností (Luboš Holeček, Pavel Kohout, Luděk Pachman, Vladimír Škutina), kterou podali kvůli křivému nařčení v souvislosti s upálením Jana Palacha na komunistického poslance Viléma Nového. Ten o nich prohlásil, že prý Palacha k činu naváděli, oni ale Palacha vůbec neznali. Zátopek při projednání žaloby v červenci 1970 před Městským soudem v Praze ale žalobu odvolal a Novému se omluvil. Žaloba zbývajících čtyř byla zamítnuta se zdůvodněním, že\" „žalující nemají právo hájit svou čest před socialistickým soudem, neboť jako známí antisocialisté a pravicoví oportunisté tuto čest stejně již ztratili\"\".\n\nPo nuceném odchodu z armády jej nikde nesměli zaměstnat, místo našel až u podniku Stavební geologie, takže šest let jezdil a hloubil studny. S kolegy přespával v maringotce, domů se vracel na víkendy jednou za týden nebo i za tři. Španělský novinář, který chtěl vidět, jak čtyřnásobný olympijský vítěz žije a kterého za ním Dana Zátopková zavezla, spatřil Zátopka, jak zablácený pracuje ve špíně a bahně. A podle Dany Zátopkové se cestou zpátky do Prahy rozplakal: \"„Takhle vy tady opečováváte svého hrdinu?\"\"\n\nNa počátku 70. let se potupně zřekl své proreformní orientace, kterou zastával v průběhu let 1968-1969 a nakonec patřil mezi signatáře Anticharty.\n\nSovětský svaz 8. května 1984 oznámil, že sovětští sportovci se nezúčastní Letních olympijských her v Los Angeles. O šest dnů později se k bojkotu Olympijských her přihlásilo i Československo, rozhodnutí oznámil předseda Československého olympijského výboru a ČSTV Antonín Himl. Zátopek v prohlášení pro Rudé právo tehdy rozhodnutí přivítal a připojil se k obavám o bezpečnost sportovců.\n\nZátopek zemřel po dlouhé nemoci v Praze v roce 2000 ve věku 78 let. V prosinci roku 2000 mu byla posmrtně udělena medaile Pierra de Coubertina.\n\nVystudoval vojenskou akademii v Praze. Zátopkova manželka Dana (narozená ve stejný den jako její manžel) byla také výbornou atletkou, věnovala se hodu oštěpem. Vyhrála zlatou medaili na LOH 1952, a to jen několik okamžiků po jeho vítězství na 5km trati, a také stříbro na LOH 1960. Mezi Emilem a Danou byl hravý vztah, když se Zátopek například pokoušel ukrojit si trochu z Danina vítězství a na tiskové konferenci prohlásil, že jeho vítězství v běhu na 5 km jeho ženu inspirovalo, Dana na to rozzlobeně reagovala slovy: \"„Vážně? Tak dobře, jen běž a zkus inspirovat nějakou jinou a uvidíme, jestli taky hodí oštěp padesát metrů daleko!”\"\n\n\nLondýn 1948\n\nHelsinky 1952 video\n\nMelbourne 1956\n\nOslo 1946\n\nBrusel 1950\n\nBern 1954\n\n\n\n\n"}
