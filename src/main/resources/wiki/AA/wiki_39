{"id": "19397", "url": "https://cs.wikipedia.org/wiki?curid=19397", "title": "Alain Robbe-Grillet", "text": "Alain Robbe-Grillet\n\nAlain Robbe-Grillet [Rob grije] (18. srpna 1922 Brest – 18. února 2008, Caen) byl francouzský spisovatel a literární teoretik a filmový režisér, jeden ze zakladatelů nového románu.\n\nRobbe-Grillet střední školu vystudoval v Brestu. Během druhé světové války pracoval v německé továrně na tanky. Po válce studoval v Paříži vysokou zemědělskou školu se zaměřením na tropické a subtropické (nebo přesněji koloniální) zemědělství, po jejím absolvování (1945) pracoval v národním statistickém a ekonomickém ústavu, kde se zabýval výzkumem hormonů. Působil rovněž na Martiniquu a v Západní Indii, kde se věnoval kultivaci banánu, čehož později využil ve své literární kariéře.\n\nOd roku 1955 působil jako poradce prestižní francouzské knižní edice Les Editions de Minuit. Od té doby se věnuje literatuře a filmu, při této činnosti ještě přednášel na několika vysokých školách nejen v Evropě, ale i v USA.\n\nSvůj první román, \"Un régiside\", napsal Robbe-Grillet už na konce 40. let, ale kniha byla publikována až v roce 1949. Jeho první vydanou knihou byl detektivní román \"Les Gommes\" (česky \"Gumy\") z roku 1953, který jej okamžitě zařadil mezi vůdčí osobnosti tzv. nového románu. Ve stejném duchu vznikly i jeho další práce, romány \"La Jalousie\" (česky \"Žárlivost\") z roku 1957, který Vladimir Nabokov nazval nejlepším románem století, a \"Dans le Labyrinte\" z roku 1959. V roce 1963 vydal teoretickou stať o umění románu Pour un Nouveau Roman (česky \"Za nový román\"). Přestože \"La Jalousie\" znamenala pro francouzského nakladatele značný finanční neúspěch, byla v brzké době přeložena do řady cizích jazyků.\n\nRobbe-Grillet napsal několik filmových scénářů. Nejznámějším z nich je \"L'Année dernière à Marienbad\" (česky \"Loni v Marienbadu\") natočený v roce 1961.\n\nV roce 1975 vytvořil spolu s malířem René Magrittem knihu \"La Belle captive\", ve které se propojuje Robbe-Grilletův text a Magrittovy kresby.\n\nPoslední knihou Alaina Robbe-Grilleta je detektivní román se špionážní zápletkou \"La Reprise\", odehrávající se v poválečném Berlíně.\n\nAlainu Robbe-Grilletovi byly uděleny čestné doktoráty univerzit ve Washingtonu a New Yorku. Je rytířem Řádu čestné legie za zásluhy v oblasti umění a literatury. V roce 2004 vstoupil do prestižní Francouzské akademie.\n\nJeho manželkou byla francouzská spisovatelka Catherine Robbe-Grilletová.\n\nVe svém díle potlačoval časovou chronologii a logiku příběhů, programově se nezabýval psychologií, tvrdil, že literární tvorba nemůže sloužit ničemu a nikomu, tím vlastně odmítl jakoukoliv literaturu, včetně své (napsal několik obhajob nového románu - obhajoba slouží novému románu). Prohlášením, že neexistuje nic než rukopis zrušil vztah mezi obsahem a formou. To samozřejmě vylučuje jakýkoliv popis jeho děl a u podstatné části populace i snahu tato díla číst. \nPostupně se dostal do světa tvarů, čímž zrušil význam, zrovnoprávnil vztah člověka s ostatními živými tvory a ty pak zrovnoprávnil s neživou přírodou. Jeho vnímání vedlo k tomu, že nakonec popřel chování jako takové - „žádná věc ani čin nemůže být velkolepá, nebo krásná, čin nemůže být dobrý ani zlý, vše prostě je.“\n\nVšechna svá díla považuje za autobiografická, vyznávaje zásadu Clauda Simona, že vše je autobiografické, dokonce i fikce. Od 80. let vytvořil několik autobiografických knih (např. \"Les derniers jours de Corinthe\").\n\nRobbe-Grillet zastává názor, že život není ani smysluplný, ani absurdní, ale zkrátka jednoduchý. Absurditu vytrvalého hledání smyslu ironizoval v řadě svých děl (mj. \"Les Gommes\" a \"L'Année dernière à Marienbad\").\n\n\n\n\nJeho snahou bylo vytvořit „objektivní pohledem kamery“, čehož dociloval umístěním kamery jakoby v hlavě postavy - vypravěče. Zachycoval svět samostatně a nezávisle na existujících věcech. Prostředkem přiblížení k neproniknutelné skutečnosti se staly věcné a detailní záznamy. Časté opakování podrobných, až geometrických popisů, vzpomínek či halucinačních představ vytvářelo u diváka pocit, že dílo může mít nějakou logiku.\n\nJako herec vystoupil ve filmu \"Le Temps retrouvé\" (\"Čas znovu nalezený\") režiséra Raoula Ruize. V této adaptaci posledního dílu Proustova Hledání ztraceného času ztvárnil epizodní roli Goncourta.\n\n\nV 60. letech patřila díla Alaina Robbe-Grilleta k oblíbeným diskusním tématům v literárních kruzích i v tehdejším Československu, což ve svém románu \"Soukromá vichřice\" ironizoval Vladimír Páral.\n\n\n"}
{"id": "19400", "url": "https://cs.wikipedia.org/wiki?curid=19400", "title": "Seznam států podle státního zřízení", "text": "Seznam států podle státního zřízení\n\nTento seznam států světa podle státního zřízení ukazuje státní zřízení a formy vlády zahrnuje 193 členských států OSN, dvou pozorovatelských států OSN a 12 dalších území jejichž postavení jako státu je sporné.\n\nSeznam vychází z psané ústavy jednotlivých států. Skutečný systém vlády se může výrazně lišit od deklarovaného systému.\n\n\n\nviz Unitární stát\n"}
{"id": "19401", "url": "https://cs.wikipedia.org/wiki?curid=19401", "title": "Samotáři", "text": "Samotáři\n\nSamotáři je česká filmová komedie Davida Ondříčka podle scénáře Petra Zelenky z roku 2000. Herec Jiří Macháček za něj v roce 2001 získal Českého lva za nejlepší mužský herecký výkon ve vedlejší roli; film byl nominován v devíti dalších kategoriích, včetně nejlepšího filmu a nejlepší režie. V českém filmu si zde poprvé zahráli do té doby jen velmi málo známí herci, např. Ivan Trojan, Jiří Macháček nebo Saša Rašilov mladší.\n\nJde o skládanku příběhů o pokroucených mezilidských vztazích.\n\n\n"}
{"id": "19402", "url": "https://cs.wikipedia.org/wiki?curid=19402", "title": "Zámecký park Průhonice", "text": "Zámecký park Průhonice\n\nZámecký park u zámku Průhonice je jeden z nejvýznamnějších zámeckých parků v Česku. Od roku 2010 je národní kulturní památkou. Park a jeho sbírky rostlin byly ve stejném roce zapsány na Seznamu světového dědictví UNESCO . Průhonický park a zámek vlastní a spravuje Botanický ústav Akademie věd ČR, který je jedním z hlavních center botanického výzkumu v republice.\n\nJedním z nejvýznamnějších majitelů zámku a panství Průhonice byl hrabě Arnošt Emanuel Silva-Tarouca. S mimořádným estetickým citem zde vytvořil park, který představuje vrcholné dílo českého přírodně-krajinářského slohu. Nejstarší památkou průhonického parku je románský kostel Narození Panny Marie, vysvěcený již v roce 1187.\n\nHrabě Arnošt Emanuel Silva Tarouca zadal v roce 1889–1894 přestavbu Průhonického zámku architektovi Jiřímu Stibralovi, který ji provedl v tehdy novém stylu české novorenesance.\n\nHistorie zámeckého parku začala již v roce 1885, kdy začal hrabě Arnošt Emanuel Silva-Tarouca realizovat svou představu přírodně-krajinářského parku. Hraběte tehdy očarovalo členité a malebné údolí potoka Botiče. Postupně se mu podařilo přikoupit další pozemky a zvětšit původní rozlohu parku až na stávajících 220 ha. Rozšířením ploch rybníků, vybudováním jezů a přepadů vytvořil i zdařilé vodní dílo.\n\nS neobyčejným citem byl prováděn výběr a výsadba rostlin, pečlivě byly vybírány průhledy na zámek, bylo zbudováno rozsáhlé alpinum. Park zároveň představuje významnou sbírku rostlin a kromě hodnoty estetické má i vysokou hodnotu vědeckou.\n\nOsou parku je říčka Botič se třemi většími rybníky, skalnatými partiemi, alpinem a loukami v nivě potoka. Na svazích jsou místy přirozené lesy, místy kultury mnoha druhů i vypěstovaných kultivarů dřevin. Úpravou jeho toků a přítoků vznikly příznivé klimatické podmínky pro růst původní i nové flory a společenstev dřevin. Vznikl tak postupně jeden z největších přírodně krajinářských parků v Evropě, bezprostředně u zámku byl upraven anglický park. Park je v současnosti i významným refugiem planých druhů rostlin, hub i živočichů, díky své velké diverzitě rostlin a stromů je např. významným hnízdištěm ptactva.\n\nNejatraktivnější rostlinou v zámeckém parku jsou pěnišníky (rhododendrony) a azalky. V celém parku se nalézá okolo 100 jejich taxonů a kultivarů, z toho 40 kultivarů vyšlechtěných v místě.\n\nPark rozděluje silnice III/0032 na dvě části. Část bližší vsi, v níž se nachází zámek a Podzámecký rybník, se označuje jako zámecký park, část za silnicí s rybníky Labeška a Bořín se někdy označuje jako obora. V minulosti procházela po délce oběma částmi parku červeně značená turistická trasa, cca v 90. letech však byla přeložena, takže park obchází po severozápadní straně. \n\nPotok Botič prochází oběma částmi parku. V zámecké části parku se do něj zprava vlévá Dobřejovický potok, v Oboře se do něj zleva nad rybníkem Labeška vlévá Jesenický potok. \n\nOrganizační součástí Průhonického parku je také Průhonická botanická zahrada a genofondové sbírky na Chotobuzi, které leží vně historického areálu parku.\n\nNedaleko průhonického parku se nachází další veřejně přístupný park, Dendrologická zahrada Průhonice na pozemku o rozloze 80 ha.\n\n"}
{"id": "19406", "url": "https://cs.wikipedia.org/wiki?curid=19406", "title": "Plazma", "text": "Plazma\n\nPlazma je ionizovaný plyn složený z iontů, elektronů (a případně neutrálních atomů a molekul), který vzniká odtržením elektronů z elektronového obalu atomů plynu, či roztržením molekul (ionizací). Aby byl ionizovaný plyn považován za plazma, musí vykazovat kolektivní chování a kvazineutralitu. Plazma je \"čtvrté skupenství hmoty\" a také nejrozšířenější forma látky – tvoří až 99 % pozorované atomární hmoty vesmíru.\n\nPlazma existuje ve vesmíru v různých, často velmi odlišných formách. S plazmatem se můžeme setkat například ve formě blesku, polární záře, uvnitř zářivek a tzv. neonů, či v elektrickém oblouku. Plazma tvoří také konvenční hvězdy, mlhoviny, ionosféru, či sluneční vítr. Parametry plazmatu v těchto formách se liší o mnoho řádů.\n\nStupeň ionizace plazmatu (poměr počtu ionizovaných částic vůči celkovému počtu částic) je jedním z nejdůležitějších parametrů, který určuje chování plazmatu. Závisí především na teplotě a lze ho v prvním přiblížení odhadnout ze Sahovy rovnice pro jedenkrát ionizované plazma v termodynamické rovnováze.\n\nPodle stupně ionizace rozlišujeme slabě ionizované plazma a silně ionizované plazma. V slabě ionizovaném plazmatu je koncentrace nabitých částic zanedbatelně malá v porovnání s koncentrací neutrálních molekul. Naproti tomu v silně ionizovaném plazmatu převládá koncentrace nabitých částic.\n\nPodle teploty se rozlišují 2 druhy plazmatu. Je to vysokoteplotní a nízkoteplotní plazma. Vysokoteplotní plazma má střední energii nabitých částic větší než 100 eV, což odpovídá řádově 10 K. Vyskytuje se ve hvězdách a při experimentech s řízenou termonukleární syntézou. Nízkoteplotní plazma se vyskytuje např. v zářivkách a výbojkách, také v elektrickém oblouku.\n\nV plazmatu může být teplota elektronů o několik řádů vyšší než teplota kladných iontů a neutrálních molekul.\n\nPlazma obsahuje volné elektrické náboje, proto je elektricky vodivé. Díky elektrické vodivosti působí na plazma i silné magnetické pole, jehož silové účinky pocházejí od Lorentzovy síly. S rostoucí koncentrací nabitých částic se mění i koeficienty tepelné vodivosti a dynamické viskozity ionizovaného plynu.\nElektromagnetické síly a dobrá elektrická vodivost plazmatu (která může být v mnoha případech považována za blížící se nekonečnu) obvykle zajistí, že hustota kladných a záporných nábojů se vyrovná (\"kvazineutralita\"). Je-li v plazmatu významný nadbytek kladných nebo záporných nábojů, v extrémním případě, je-li složeno jen z kladných nebo jen záporných nábojů, tak v takovém plazmatu hraje elektrické pole dominantní roli. Příkladem jsou nabité paprsky částic, elektronový oblak v Penningově pasti a pozitronové plazma.\n\nPodle hustoty elektrického proudu se plazma vyskytuje ve třech formách: temný výboj, doutnavý výboj a obloukový výboj. Při průchodu elektrického proudu plazmatem dochází ke stlačení v kolmém směru, tzv. pinch efektu. Elektrické proudy obvykle následují magnetické indukční čáry. Mají typický zkroucený tvar způsobený superpozicí vnějšího magnetického pole s magnetickým polem daného elektrického proudu.\n\nJednou ze základních vlastností plazmatu je tzv. kvazineutralita. Jedná se o přibližnou rovnost koncentrací kladně nabitých iontů a záporně nabitých elektronů v oblastech plazmatu, kde všechny tři lineární rozměry jsou podstatně větší než Debyeova délka. Díky přítomnosti volných nabitých částic se v objemu plazmatu vytváří prostorový náboj a elektrostatické pole, které zpětně silově působí na nabité částice. Výsledkem je kompenzace fluktuací hustoty náboje a plazma se ve větším měřítku jeví jako elektricky neutrální.\n\nS kvazineutralitou úzce souvisí Debyeovo stínění. Tento jev je pozorován například v přítomnosti pevné látky v plazmatu. Pevná látka nese náboj, ale ten je díky kvazineutralitě plazmatu odstíněn. Ve vzdálenosti označované jako Debyeova stínící délka je již plazma opět kvazineutrální.\n\nPředpokládejme homogenní plazma. Do plazmatu vložíme nepohyblivý náboj \"q\". Částice se souhlasným nábojem jsou jím odpuzované, s nesouhlasným přitahované. Plazma se proto polarizuje a elektrické pole vloženého náboje tím pádem odstíní. Odstíněním klesne potenciál elektrického pole v plazmatu oproti potenciálu elektrického pole ve vakuu na 1/e ve vzdálenosti zvané Debyeova stínící délka.\nVypočítáme ji z teplot formula_1 a formula_2 kladných iontů a elektronů a koncentrace nabitých částic formula_3 jako\n\nformula_4,\n\nkde formula_5 je permitivita vakua a formula_6 Boltzmannova konstanta.\n\nLze ukázat, že maximální vzdálenost, kam se mohou dostat elektrony při fluktuaci je také rovna Debyeově délce.\n\nPro různé typy plazmatu může Debyeova délka nabývat řádově odlišných hodnot. Například pro mezihvězdné plazma dosahuje několika metrů, v sluneční koroně jsou to řádově milimetry a ve velmi hustém plazmatu nanometry až desítky nanometrů.\n\nPlazma se od čehokoli, co je do něho vloženo, oddělí elektrickou dvojvrstvou. Přibližujeme-li se k izolované stěně, která ohraničuje plazma, na vzdálenost srovnatelnou s Debyeovou délkou, plazma přestává splňovat kvazineutralitu. Tuto oblast nazýváme \"elektrickou dvojvrstvou\". Koncentrace elektronů se zde výrazně liší od koncentrace kladných iontů. V blízkosti stěny převládá kladný náboj, protože ionty jsou urychlovány silným polem v blízkosti stěny. V případě elektronů naopak převládá tepelný pohyb a nachází se v brzdném poli. Elektrickou dvojvrstvu tvoří dvě vrstvy, v jedné převažuje kladný náboj a v druhé záporný. Dvojvrstva vzniká také v případě, že je mezi dvěma místy v plazmatu velké napětí. Potenciál se nemění rovnoměrně, ale většinu tohoto napětí obsáhne dvojvrstva.\n\nPři poruše v plazmatu vzniknou tlumené harmonické kmity jako časový vývoj koncentrace elektronů. Tyto tlumené kmity mají kruhovou frekvenci formula_7, která se nazývá plazmová frekvence a je přímo úměrná odmocnině z koncentrace nosičů náboje.\n\nformula_8,\n\nkde \"e\" je elementární náboj, formula_9 koncentrace nosičů náboje,formula_5 permitivita vakua a formula_11 hmotnost elektronu.\nTento děj v plazmatu je popsán pohybovou rovnicí\n\nformula_12.\n\nTlumení kmitů je popsané časovou konstantou formula_13, kde formula_14 je frekvence srážek elektronů s neutrálními částicemi.\nTlumené harmonické kmity lze pozorovat jen tehdy, je-li splněno formula_15. Jinak má vývoj koncentrace elektronů aperiodický charakter.\n\nJedním z typů zařízení pro uchovávání plazmatu jsou magnetické nádoby.\n\nV plazmatu se může vyskytnout gradient koncentrace nabitých částic - například v blízkosti stěny. Ve stacionárním případě dostává pohybová rovnice pro nabité částice tvar\n\nformula_16\n\npro elektrony i kladné ionty. Vynásobením výrazem formula_17 dostaneme\n\nformula_18\n\nkde formula_19 je pohyblivost částice a formula_20 je difúzní koeficient. Tento vztah říká, že hustota toku částic způsobená elektrickým polem se sčítá s hustotou toku způsobenou gradientem koncentrace. Aplikujeme-li tento poznatek na dvousložkové plazma uzavřené v izolované nádobě, kde je celková hustota elektrického proudu nulová, dostaneme\n\nformula_21\n\nformula_22\n\nformula_23\n\nNyní lze vypočítat elektrické pole\n\nformula_24\n\nTo však znamená, že nehomogenní plazma nesplňuje Ohmův zákon, protože při nenulovém poli formula_25 neteče žádný proud. Toto pole se nazývá ambipolární elektrické pole. Výsledek můžeme ještě upravit do vhodnějšího tvaru\n\nformula_26\n\nformula_27 označuje koeficient ambipolární difúze. Při ambipolární difúzi je hustota toku elektronů shodná s hustotou toku kladných iontů a navíc jsou na základě kvazineutrality shodné i jejich driftové rychlosti.\n\nTato teorie popisuje nejjednodušším způsobem interakci plazmatu s izolovanou stěnou. Vezměme nejprve takovou konfiguraci, kde je plazma ohraničeno dvěma rovnoběžnými rovinnými stěnami, které jsou ve vzdálenosti formula_28. Na stěnách dochází k zániku nabitých částic rekombinací. Abychom dosáhli rovnovážného stavu, musí být v objemu plazmatu zdroj nabitých částic. Toho lze dosáhnout například elektrickým výbojem. Ke stěnám pronikají nabité částice ambipolární difuzí. Z tohoto předpokladu, z rovnice kontinuity, a pokud jsou ionizační frekvence formula_29 a koeficient difúze formula_27 konstantní, lze vyjádřit koncentraci částic v závislosti na poloze formula_31 mezi stěnami funkcí\n\nformula_32\n\nkoncentrace tedy klesá ke stěnám podle funkce cosinus. Obdobně lze postupovat pro válcovou konfigurace, která je v praxi používanější. Zde dostáváme závislost koncentrace na vzdálenosti od osy válce\n\nformula_33\n\nkde formula_34 je Besselova funkce nultého řádu.\n\n\n"}
{"id": "19407", "url": "https://cs.wikipedia.org/wiki?curid=19407", "title": "Ronov", "text": "Ronov\n\nSlovo Ronov může mít několik významů:\n\n\nSlovo Ronov je také součástí názvů:\n"}
{"id": "19408", "url": "https://cs.wikipedia.org/wiki?curid=19408", "title": "Hřídelík", "text": "Hřídelík\n\nHřídelík je zřícenina skalního hradu při jižním okraji obce Blíževedly v okrese Česká Lípa. Hrad stával na pískovcovém skalním bloku. Jeho zbytky jsou chráněny jako kulturní památka České republiky. Spolu se západní částí vsi je již mimo blízkou CHKO Kokořínsko – Máchův kraj.\n\nPrvní písemná zmínka o hradu pochází z roku 1334. Existuje předpoklad, že byl založen z popudu pražského biskupství ještě před rokem 1300. Počátky osídlení ve druhé polovině třináctého století jsou doloženy archeologickým výzkumem provedeným v roce 1979. Nepřímo lze odvodit jeho existenci z osoby purkrabího Martina z Hřídelíka, pověřeného roku 1292 správou Blíževedel.\n\nKdyž církev získala roku 1375 nedaleký Helfenburk u Úštěka, ztratil tento hrad na důležitosti a byl používán (záznam pochází z roku 1395) jako karcer (vězení) pro provinilé kněze odsouzené církevním soudem pražské arcidiecéze. Během husitských válek byl poškozen a opuštěn.\n\nPočátkem 19. století zde litoměřický biskup Augustin Hille nechal postavit letohrádek z cihel, využívaný jako hostinec, i ten byl brzy ponechán svému osudu. Hřídelík byl také nazýván Starý dům.\n\nJádro hradu bylo postaveno na strmém pískovcovém bloku (či sloupu, odtud název), nevelkou horní plochu lemuje do výše asi půl metru zachovaná okružní hradba a na ploše jsou zachovány zdi čtyřhranného hradního paláce. Vstup do hradního paláce je možný pouze 18 metrů dlouhou lomenou podzemní chodbou gotického profilu.\n\nHřídelík patří do skupiny skalních hradů.\n\nV jihovýchodní části hradního skaliska jsou částečně dotesané kryté prostory a převisy.\n\nNachází se na červené turistické trase vedoucí z Ronova a Blíževedel do Úštěka, od jižního okraje vsi sem vede asi 100 m dlouhá značená odbočka. Zhruba 1 km severně je železniční zastávka Blíževedly na trati 087 z České Lípy do Lovosic, na náměstí v Blíževedlech (400 m sv. od hradu) zastavují v pracovní dny linkové autobusy.\n\n\n"}
{"id": "19409", "url": "https://cs.wikipedia.org/wiki?curid=19409", "title": "Program Veněra", "text": "Program Veněra\n\nProgram Veněra ( – Venuše) byla série sovětských meziplanetárních sond určených k výzkumu planety Venuše. Po překonání počátečních chyb, především problémů s nosnými raketami, byl program realizovaný v letech 1961 - 1983 úspěšný a přinesl cenná data o Venuši. Podobně jako jiné sovětské planetární sondy byly Veněry někdy vypouštěny v párech s odstupem necelého týdne. Veněra 1 byla první meziplanetární sonda ze Země.\n\nOd sond Veněra byly odvozeny dvě sondy Vega určené k průzkumu Venuše a Halleyovy komety.\n\nVeněra 3 až 8 byly stejné konstrukce. Vážily přibližně tunu, do vesmíru byly vyneseny raketou typu Sojuz, skládaly se z obslužného modulu a kulového atmosférického pouzdra. Sondy byly optimalizovány pro atmosférická měření a nebyly vybaveny žádným speciálním zařízením pro přistání, ačkoliv se doufalo, že by mohly stále funkční dosáhnout povrchu (posledním dvěma se to podařilo). Obslužný modul vstupoval do atmosféry zároveň s atmosférickým pouzdrem a shořel. Pouzdra vysílala data přímo k Zemi.\nOdlišný vzhled měly Veněra 9 až 14. Vážily přibližně 5 tun a byly vynášeny silnými raketami Proton. Obsahovaly přenosový a spojovací modul, který měl motory k zabrzdění a přechodu na oběžnou dráhu kolem Venuše (Veněra 9 a 10, 15 a 16) a který poté sloužil jako převaděč a zesilovač signálu aparatury z planety k Zemi. Pouzdro určené ke vstupu do atmosféry bylo na vrcholu celé sondy ve sférickém tepelném štítu. Sondy byly optimalizovány pro operace na povrchu, jejich neobvyklému vzhledu dominovala komora tvaru koule, která měla chránit elektroniku před atmosférickým tlakem a teplotou tak dlouho, jak jen bylo možné. Vespod byl otřesy absorbující „deformační prstenec“ určený pro přistání. Nad protitlakovou koulí byla válcová anténa a rozsáhlá struktura parabolického tvaru, podobající se anténě, ve skutečnosti však brzda při sestupu atmosférou. Konstrukce sond dovolovala práci na povrchu minimálně po dobu 30 minut. Vybavení se v různých misích lišilo, vždy ale obsahovalo kamery, analyzátory atmosféry a přístroje pro analýzu povrchových hornin.\n\nPřistávací moduly Veněry 9 a 10 měly každý po dvou kamerách. Fungovala pouze jedna, protože u obou modulů se nezdařilo otevřít kryty čočky na druhé kameře. Konstrukce u Veněry 11 a 12 byla změněna, ale to problém ještě zhoršilo a v těchto misích selhaly všechny kamery. Jen přistávacím modulům Veněry 13 a 14 fungovaly obě kamery. Externí odkaz na konci hesla vede na galerii záběrů získaných všemi přistávacími moduly.\n\nVeněry 15 a 16 byly podobné, jen neobsahovaly přistávací ani atmosférické moduly, které byly nahrazeny radarovým zařízením mapujícím povrch.\n\nSondy Vega, které v roce 1985 odstartovaly k Venuši a Halleyově kometě, používaly také základní design Veněr včetně přistávacích modulů, nesly však navíc atmosférické balóny, které vysílaly data po dva dny.\n\nV seznamu jsou uvedeny typ sondy, základní cíl, datace a výsledky mise.\n\nanglicky:\n"}
{"id": "19414", "url": "https://cs.wikipedia.org/wiki?curid=19414", "title": "Povrchové napětí", "text": "Povrchové napětí\n\nPovrchové napětí je efekt, při kterém se povrch kapalin chová jako elastická blána (tloušťky 10 až 10 m) a snaží se dosáhnout co možná nejhladšího stavu s minimální plochou. To znamená, že se povrch tekutiny snaží dosáhnout stavu s nejmenší energií. Čím větší je povrchové napětí, tím „kulatější“ je kapička této kapaliny.\n\nPovrch kapaliny se tedy chová tak, jako by byl tvořen velmi tenkou pružnou vrstvou, která se snaží stáhnout povrch kapaliny tak, aby měl při daném objemu kapaliny co nejmenší obsah. Pokud by na kapalinu nepůsobily vnější síly, měla by kulový tvar, protože koule má ze všech těles stejného objemu nejmenší povrch. Při působení vnějších sil je situace poněkud složitější. Vždy se však volný povrch kapaliny snaží snížit velikost celkového povrchu na co možná nejmenší možnou míru. Jsou-li vnější síly velmi malé proti silám povrchového napětí, bude se kapalina snažit zaujmout přibližně kulový tvar. To se děje např. u drobných kapiček tvořících mlhu, u kapek rtuti apod.\n\nPovrchové napětí bývá někdy také označováno jako kapilární konstanta.\n\nPovrchové napětí způsobuje, že některé druhy hmyzu (například bruslařky) se mohou pohybovat po vodní hladině. Objekt, který by vodní hladinu prorazil, by se nutně potopil. Některé předměty, např. žiletky nebo kousek alobalu, lze položit na vodní hladinu, aniž by se potopily; když je ale potopíme dostatečně hluboko, klesnou až na dno.\n\nVelké povrchové napětí ztěžuje proces smáčení. Například destilovaná voda smáčí látky obsažené v oblečení velmi špatně, perlí. Toto je jeden z důvodů, proč se při praní přidávají prací prostředky, které svými mýdlovými látkami (tenzidy) smáčení usnadňují.\n\nJiným příkladem je mytí mastných rukou. Mytí mastných rukou je obtížné, protože voda nesmáčí mastný povrch. Proto se používá mýdlo. V mýdlovém roztoku jsou síly mezi molekulami menší než síly mezi molekulami vody. Důsledkem je jednak snížení povrchového napětí vody, jednak to, že roztok smáčí mastný povrch.\n\nZvětšíme-li plochu nějaké kapaliny, musíme vykonat práci právě kvůli povrchovému napětí. Povrchové napětí je tedy tak i definováno jako práce potřebná k zvětšení plochy vydělena plochou, která při tom vznikne navíc. Povrchové napětí tedy může být označeno i jako plošná hustota povrchové energie (v odpovídajících jednotkách J/m), kterou lze popisovat i pevné látky. Při zvětšování povrchu musí být vyvinuta síla, například když se pohybem smyčky z drátu směrem vzhůru, pokusíme zvětšit blánu, která se na smyčce vytvoří. Síla je úměrná délce smyčky a pro tekutiny je tato síla rovna změně povrchové energie.\nJako povrchové napětí lze označit sílu, která působí kolmo na délku myšleného řezu povrchem, dělenou touto délkou, a která leží v tečné rovině k povrchu v daném bodě. Pokud působí na úsečku délky formula_1 v rovině povrchu kolmá síla formula_2, pak povrchové napětí vyjádříme jako\n\nZ je vidět, že na jednotkovou délku myšleného řezu působí pravá strana povrchové vrstvy napětím σ a levá strana napětím σ′, které je stejně velké, ale působí opačným směrem. Síly působící v myšleném řezu jsou tedy v tomto případě ve vzájemné rovnováze. Na zakřiveném povrchu vzniká působením povrchového napětí tlak, který je kolmý k povrchu kapaliny, a který u konvexního (vypuklého) povrchu směřuje do kapalin, u konkávního (vydutého) povrchu směřuje ven z kapaliny.\n\nObecná termodynamická definice povrchového napětí zní:\n\nPovrchová energie, neboli povrchové napětí σ („sigma“) je derivace volné entalpie H podle plochy A v systému s konstantní entropií S při konstantním tlaku p nebo také derivaci volné Gibbsovy volné energie G podle plochy A při konstantní teplotě T a konstantním tlaku p (a samozřejmě lze užít k vyjádření i ostatní termodynamické potenciály, viz níže)\n\nformula_4\n\nVolná entalpie má rozměr stejný jako energie. Tudíž σ má rozměr energie/plocha. Vztahy vyplývají z první věty termodynamické neboť práci můžeme rozepsat na složku související s objemovými a povrchovými silami : formula_5. Pak lze pro vnitřní energie a užitím Legenderovy duální transformace i pro ostatní termodynamické potenciály psát\nformula_6\n\nformula_7\n\nformula_8\n\nformula_9\n\nPovrchové napětí je výsledkem vzájemné interakce přitažlivých sil molekul nebo atomů, z nichž se skládá povrchová vrstva. Pozorujeme-li povrchovou vrstvu resp. rozhraní jako nějaký řez, pak lze povrchové napětí chápat také jako energii nenasycených vazeb na jednotku plochy (koheze). Povrchové napětí ale nemá pro makroskopické systémy funkci povrchové geometrie.\n\nPříčinou jsou přitažlivé síly. Napravo je schematicky znázorněno, že přitažlivé síly působí na povrchovou částici asymetricky. Podobné obrázky se používají jako ilustrace k vysvětlení povrchového napětí. Neměly by ale být špatně interpretovány.\n\n\nPovrchové napětí působí přímo v povrchu, ne kolmo k němu! Vzniká sice silami, které jsou schematicky znázorněny na obrázku, jejich směr však nelze jednoduše vyjádřit jako součet znázorněných sil.\n\nSchéma znázorňuje jen přitažlivé síly. Mezi dvěma částicemi působí ale i odpudivé síly, které se projeví až při větším přiblížení těchto částic. V rovnovážném stavu neexistují žádné výsledné síly, které působí směrem do vnitřku kapaliny! Kdyby se taková síla vyskytla, částice by byla urychlována do vnitřku kapaliny, než by se projevily odpudivé síly. Z toho vyplývá, že střední vzdálenost povrchových molekul je větší a tím vzniká i odlišná hustota ve srovnání s vnitřkem kapaliny: Z důvodu neustálého pohybu částic v kapalině je střední vzájemný rovnovážný odstup na povrchu větší a hustota je menší. Zmenšení povrchu vede spíše k zisku energie a ten je důvodem pro vznik povrchového napětí.\n\nPovrchové napětí je také vlastnost, která se vyskytuje při termodynamické rovnováze. Tedy když je tekutina v rovnováze se svými párami. Pak se nemění pozice fázové hranice a na částice nepůsobí žádné síly ve směru kolmo k fázové hranici. To znamená, že částice není urychlována ani do vnitřku kapaliny, ani do vnitřku plynu, a to nezávisle na tom, kde se nachází. Samozřejmě při rovnovážném stavu neexistují žádné síly, které by urychlovaly povrchové částice.\n\nVe snaze snížit povrchovou energii, tedy nasytit všechny volné vazby v povrchové vrstvě, se zmenšuje povrch kapalin. Protože má koule ze všech těles nejmenší povrch (vzhledem ke svému objemu), snaží se kapaliny, na které nepůsobí žádné další síly (jako například ve stavu beztíže) zaujmout kulový tvar.\n\nV kapičce kapaliny, například v malé kapce vody nebo plynové bublině uvnitř kapaliny, působí kvůli povrchovému napětí na rozhraní kapalina/plyn zvýšený tlak, taktéž i ve vnitřku mýdlové bubliny. Zvýšení tlaku popisuje Youngova-Laplaceova rovnice.\nV důsledku existence povrchového napětí je v povrchové vrstvě nahromaděna i jistá energie, tzv. povrchová energie.\nPonoříme-li drátěný rámeček s posuvnou příčkou do mýdlového roztoku, vytvoří se na něm vlivem povrchového napětí tenká kapalinová blána. Přestože se nám blána jeví jako jedna vrstva, jde ve skutečnosti o kapalinu, která je sevřena mezi dvěma povrchovými vrstvami. Z toho důvodu má blána vytvořená na drátěném rámečku dvě povrchové vrstvy.\n\nPovrchová vrstva působí na otáčivou příčku délky formula_10 povrchovým napětím formula_11, jedna povrchová vrstva tedy působí výslednou silou formula_12. Vzhledem k existenci dvou povrchových vrstev udržíme příčku v rovnováze silou formula_13. Při posunutí příčky o vzdálenost formula_14 vykonáme práci formula_15, která se jeví jako změna povrchové energie při změně povrchu o formula_16. Změnu povrchové energie je pak možné vyjádřit jako\nZ tohoto vztahu vyplývá, že snaha povrchového napětí o minimalizaci velikosti povrchu odpovídá minimalizaci povrchové energie. Kapalina se tedy snaží zaujmout takový tvar, při které je její povrchová energie (a tedy i velikost povrchu) nejmenší.\n\nPovrchové napětí lze měřit například kroužkovou (podle Lecomta de Noüy) nebo žehlicí metodou (podle Lenarda), tenziometrem, stalagmometrem nebo metodou kapilární elevace (popř. deprese).\n\nHodnota povrchového napětí vody při 20 °C činí asi 0,073 N/m. Voda má poměrně vysoké povrchové napětí. Dále následuje rtuť, která má extrémně vysoké povrchové napětí.\n\nTabulka hodnot pro povrchové napětí při 20 °C:\n\nPovrchově aktivní látky snižují hodnotu povrchového napětí. Jejich efekt lze popsat \"laterálním tlakem\" π, který působí proti povrchovému napětí. π není žádný skutečný tlak, nýbrž má jen stejnou jednotku jako povrchové napětí.\n\nJe-li hraničící vzduchová vrstva nasycena plyny kapaliny, pak může pronikání dalších par z vnějšku výrazně ovlivnit povrchové napětí.\n\nPovrchové napětí je silně závislé na teplotě a všeobecně platí, že klesá s rostoucí teplotou. Od kritického bodu je rovno nule.\n\nPojem povrchového napětí byl poprvé použit roku 1629 vědcem N. Cabeo a 1751 Segnerem blíže vysvětlen. Ke vzniku teorie významně přispěli roku 1805 Thomas Young, v roce 1806 Pierre Simon de Laplace a roku 1830 Segner Poisson. Viz Youngova-Laplaceova rovnice.\n\n"}
{"id": "19415", "url": "https://cs.wikipedia.org/wiki?curid=19415", "title": "Bitva na řece Modder", "text": "Bitva na řece Modder\n\nBitva na řece Modder byla vojenské střetnutí v druhé búrské válce, která skončila vážným neúspěchem generála Methuena při jeho tažení na osvobození Kimberley. Methuenovy síly při ní nic netušíc nakráčely do pasti, kterou jim připravil búrský generál Koos de la Rey a utrpěly těžké ztráty. Bitva ve výsledku znamenala nejen ztrátu kvalitně vycvičených mužů, ale podstatně zdržela Methuenův pochod a umožnila Búrům připravit se na rozhodující střetnutí, v němž Methuena drtivě porazili (bitva u Magersfontein).\n\nŘeka Modder představovala na trase jednotek generála Methuena postupujících podle trati nepříliš významnou překážku. Nebyla nijak hluboká ani široká a krajina kolem ní byla příliš plochá a holá, než aby poskytla obránci silné pozice. Generál Methuen tudíž dospěl k názoru, že při jejím přechodu nebudou Búrové dělat žádné problémy. Tento špatný odhad spojený s u něj tradiční neschopností provést alespoň orientační průzkum, byl hlavní příčinou britského neúspěchu.\n\nNa búrské straně byla příprava na bitvu komplikována spory mezi nejvýše postaveným velitelem Pietem Cronjem a Koosem de la Reyem. Cronje se stejně jako Methuen domníval, že okolí řeky Modder není vhodné ke svedení bitvy, neboť se tam není kam schovat. Když Koos trval na svedení alespoň menší zdržovací bitvy, Cronje trval na tom, že Búrové klasicky zaujmou pozice na druhém břehu řeky než jsou Britové. Koos však nesouhlasil, protože chtěl Brity překvapit, a navrhl velmi neortodoxní taktiku: Búrové se skryjí na britském břehu řeky a okraj říčního koryta použijí jako zákop. Cronje nesouhlasil, nicméně poté, co se pro Koosův plán vyslovila většina velitelů, přestal klást odpor, opustil bojiště a přesunul se do týlu. (Patrně aby zajistil ústupové trasy, až se ten pitomý plán sesype).\n\nGenerál Methuen se svými muži přitáhl k řece Modder a po zběžném prohlédnutím terénu dalekohledem dospěl k názoru, že vzduch je čistý. Vzápětí však došlo k něčemu nepochopitelnému, neboť Cronje dal z týlu pokyn k přesunu dvou děl na lepší postavení. To bylo doslova šílené a mohlo to vést k naprosté katastrofě, neboť Britové přesunující se Búry spatřili a zahájili na ně palbu. Búrští dělostřelci tedy i s děly uprchli zpět. Ač je to absurdní, Methuena událost nijak nevzrušila. Označil to za ojedinělou akci búrského průzkumu, či za opožděnou prchající jednotku, a rozhodl se urychleně táhnout dál, neboť to vlastně považoval za důkaz, že je prchajícím Búrům v patách.\n\nBritové se tedy v pochodové koloně blížili k říčnímu korytu, které bylo plné Búrů. Když se k řece přiblížili a bylo vidět, že kolem je pusto prázdno, Methuen jen ucedil ke svému pobočníkovi, že je již jasné, že tu na ně nikdo nečeká. Ten si zažertoval ve smyslu, že pokud by tam někde Búrové byli, museli by být „pozoruhodně namačkáni“. Nebyl to příliš podařený vtip a rozhodně byl špatně načasovaný, neboť vzápětí poté Búrové zahájili palbu. Její výsledek byl zničující. Britská kolona se pod ní rozpadla. Jednotky, které postupovaly zcela vepředu, se daly okamžitě na útěk a strhly s sebou i část hlavního tělesa. Zbytek armády složený z nejelitnějších oddílů se pokusil zformovat, ale pod smrtícím krupobitím kulek to bylo velice těžké a rozhodně mu v tom nepomohl Methuen, který nějakou dobu jen seděl na koni, v šoku nevěřícně zíral na děsivou scénu před sebou a zjevně měl vážné problémy pochopit, co se to vlastně děje. Když mu to konečně došlo, nechal své jednotky ustoupit od řeky, aby se mohly v klidu uspořádat. K večeru pak prudkým útokem prolomil búrské levé křídlo a překročil řeku, jeho muži však narazili na búrské zálohy v čele s Cronjem, které zastavily jejich postup a jelikož již byla noc, Methuen rozhodl, že pokračovat se bude zítra.\n\nBěhem noci pak došlo k dalšímu střetu mezi Koosem a Cronjem. Koos zastával názor, že búrské pozice jsou dostatečně pevné a je možné je dále držet. Cronje to odmítal s tím, že přítomnost Britů na druhém břehu představuje enormní riziko a že by bylo šílenstvím riskovat obklíčení. Koos, jehož psychika byla zřejmě poněkud narušena smrtí jeho syna Adaana, který v bitvě padl, obvinil Cronjeho z neplnění povinností a zbabělosti, Cronje mu to vrátil, když ho označil za šílence, který je chce zničit. Poté vydal kategorický rozkaz ustoupit a Búrové tak pod rouškou tmy odtáhli směrem k Magersfontein.\n\nVýsledek bitvy lze hodnotit různě, ale jen těžko ji lze vykládat jako britský úspěch, byť se o to někteří vlastenecky založení britští historici zejména v první polovině 20. století pokoušeli (např. Arthur Conan Doyle). Ačkoliv se Britové probili na druhý břeh řeky a posléze pokračovali dál, střetnutí svým průběhem i výslednými ztrátami rozhodně neodpovídalo poměru sil a situaci. Celkově je nutno hodnotit jako úspěch Búrů, kteří přinutili Methuena k dlouhé zastávce (po bitvě nařídil několika denní odpočinek a postupoval pak mnohem obezřetněji) a způsobili mu vážné ztráty.\n"}
{"id": "19416", "url": "https://cs.wikipedia.org/wiki?curid=19416", "title": "Křídlo (rozcestník)", "text": "Křídlo (rozcestník)\n\nKřídlo může být:\n\n\n\n\n\n\n\n"}
{"id": "19417", "url": "https://cs.wikipedia.org/wiki?curid=19417", "title": "374 př. n. l.", "text": "374 př. n. l.\n\n"}
{"id": "19418", "url": "https://cs.wikipedia.org/wiki?curid=19418", "title": "373 př. n. l.", "text": "373 př. n. l.\n\n"}
{"id": "19419", "url": "https://cs.wikipedia.org/wiki?curid=19419", "title": "372 př. n. l.", "text": "372 př. n. l.\n\n"}
{"id": "19420", "url": "https://cs.wikipedia.org/wiki?curid=19420", "title": "371 př. n. l.", "text": "371 př. n. l.\n\nBitva u Leuktry – Sparta je poražena Thébami, zaniká Peloponéský spolek\n\n"}
{"id": "19421", "url": "https://cs.wikipedia.org/wiki?curid=19421", "title": "370 př. n. l.", "text": "370 př. n. l.\n\n\n"}
{"id": "19422", "url": "https://cs.wikipedia.org/wiki?curid=19422", "title": "Kyanid draselný", "text": "Kyanid draselný\n\nKyanid draselný (triviálně cyankáli) je draselná sůl kyseliny kyanovodíkové. Chemický vzorec je KCN. Je to bílá krystalická hygroskopická látka reagující silně alkalicky. Reakcí se vzdušným oxidem uhličitým postupně přechází na uhličitan draselný (potaš) za vzniku plynného kyanovodíku (HCN), který páchne po hořkých mandlích a je možné ho rozeznat čichem při koncentraci od 6 mg/m (asi 4,65 hmotnostních ppm).\n\nKyanid draselný se vyrábí reakcí kyseliny kyanovodíkové a hydroxidu draselného.\n\nNebo reakcí formamidu s hydroxidem draselným:\n\nKyanid draselný je silný jed, který intoxikuje tělo požitím, inhalací prachu či vstřebáním kůží. V žaludku se z něj působením kyseliny chlorovodíkové (HCl) uvolňuje prudce jedovatý kyanovodík. Smrtelná dávka KCN pro člověka je 200 mg – 300 mg. Otravy zažívacím traktem trvají při plném žaludku i několik hodin. Při velké dávce uvolněného kyanovodíku (či při jeho vdechování) nastává smrt v několika sekundách.\n\nToxický účinek spočívá v blokování enzymů tkáňového dýchání. Nejdůležitější je inhibice cytochromoxidázy – CN se váže na přítomné trojmocné železo Fe a tím dojde k blokádě buněčného dýchání. Následkem je dušení, hlavně některých mozkových center. Transport kyslíku v krvi je zachován, protože železo v krevním barvivu hemoglobinu je ve dvojmocné formě (Fe).\n\nNastupují po požití po minutách, nejvýše po desítkách minut, dle náplně žaludku (viz výše). Typicky se objevuje (v daném pořadí): nevolnost, zvracení, bolesti hlavy a v srdeční krajině, pocit horka ve tvářích, hučení v uších, závratě.\n\nVzniklý nedostatek kyslíku ve tkáních (tkáňová hypoxie) vede k prohloubenému dýchání. Postižený zpravidla zvrací, má nutkání na stolici a je celkově malátný. V další fázi otravy nastupují závažné poruchy dýchání a následně i srdeční činnosti. I několik minut po zástavě dechu však funguje srdeční činnost, je tedy možné umělým dýcháním a podáním protijedu dotyčného zachránit.\n\nPři umělém dýchání z úst do úst je zachránce ohrožen vydechovaným kyanovodíkem, je proto vhodné použít masku nebo roušku s ventilem.\n\nPostiženého je třeba ihned odnést ze zamořeného prostředí. Došlo-li ke kontaktu jedu s pokožkou, musí být zasažené místo důkladně omyto vodou. Byl-li jed požit a postižený je stále při vědomí, ihned vyvoláme zvracení (např. požitím slané vody či mechanickým drážděním hrdla). Ve všech případech voláme lékaře.\n\nNejméně rizikovým postupem \"lékařské první pomoci\" je nitrožilní podání hydroxykobalaminu (derivát vitamínu B12) ve vysoké dávce (řádově gramy). Výměnou hydroxidové skupiny vzniká nejedovatý kyanokobalamin.\n\nDalší postupy využívají vazbu kyanidového aniontu na krevní barvivo a jeho následné převedení na netoxické sloučeniny. HCN se váže na krevní barvivo hemoglobin pouze v případě jeho převedení na trojmocnou formu (methemoglobin), z něhož vznikne kyanhemoglobin HbCN, který se postupně rozkládá.\n\nBěžně používaným protijedem \"laické první pomoci\" je amylnitrit (další názvy: isoamylnitrit, isoamylester kyseliny dusité, dusitan amylnatý, isopentylum nitrosum, amylium nitrosum), jehož páry otrávený vdechuje. Dochází k převodu hemoglobinu (Fe) na methemoglobin (Fe) a poklesu krevního tlaku (nejlépe vdechovat v sedě). Po vdechnutí postižený zrudne v obličeji. V okamžiku, kdy se barva v obličeji vrátí k normálu, vdechnutí amylnitritu opakujeme. Další léky ze skupiny nitrátů mají stejný efekt (potenciálně nebezpečnou methemoglobinemii a pokles tlaku krve).\n\nLékař dále podává sloučeniny síry (thiosíran sodný), které vytvářejí netoxické thiokyanáty (rhodanidy). Ty se následně vylučují močí.\n\nMinimálně dvě hodiny po otravě musí být pacient pod lékařským dohledem.\n\nNěkdy uváděné podávání glukózy je mýtem. \"Uvádí se, že Rasputinova odolnost vůči jedu neměla nic společného s nadpřirozenými schopnostmi, ale plynula z neznalosti jeho vrahů. Ti mu jed podávali ve sladkých moučnících a madeirském víně, které je bohaté na cukr.\" V těchto potravinách se ale jedná spíše o sacharózu, nikoliv glukózu. Blokáda dýchacích enzymů není glukózou ovlivněna. Lze spekulovat o pomalém uvolňování jedu z naplněného žaludku.\n\nZa přítomnosti kyslíku a vody způsobuje kyanid draselný přeměnu zlata v rozpustné sloučeniny. Proto se užívá v oblasti klenotnictví při pozlacování kovů. Občas je užíván při získávání zlata z rudy, ačkoliv zde se více používá jeho příbuzný – kyanid sodný (NaCN). Louhování zlata kyanidovou metodou je problematické z ekologických důvodů.\n\nKyanid draselný spolu s ostatními kyanidy (kyanid sodný atd.) je také důležitou součástí lázní pro galvanotechniku (galvanické pokovování) - zinkování stříbření atd.\n\nTento jed je oblíbený u autorů detektivních románů. V praxi bylo cyankáli používaným jedem pro sebevraždy špiček nacistického režimu. Ampulku s jedem použili například Adolf Hitler, Eva Braunová, Heinrich Himmler nebo k trestu smrti odsouzený Hermann Göring, či v roce 2017 bývalý generál Slobodan Praljak.\n\n"}
{"id": "19423", "url": "https://cs.wikipedia.org/wiki?curid=19423", "title": "Michel Butor", "text": "Michel Butor\n\nMichel Butor [Bytór] (14. září 1926 – 24. srpna 2016) byl francouzský spisovatel, představitel a teoretik nového románu.\n\nJako představitel nového románu ve své tvorbě sice používal různé časové a stylistické experimenty, přesto v románu zůstávají lidé a jeho romány mají nějakou, ačkoliv ne vždy jasnou časovou souslednost.\n\nZa jeho největší přínos do literatury jsou považovány jeho eseje o literatuře a jeho teoretické práce o literatuře druhé poloviny 20. století.\n\nBeletrie:\n\nLiterárně-kritická díla:\n\n"}
{"id": "19425", "url": "https://cs.wikipedia.org/wiki?curid=19425", "title": "Malárie", "text": "Malárie\n\nMalárie (italsky „špatný vzduch“; česky rovněž nazývaná bahenní zimnice) je jedna z nejvýznamnějších infekčních nemocí. Ročně více než milion nemocných malárii podlehne, z čehož většina jsou děti mladší 5 let. Většina obětí žije v tropických oblastech a subsaharské Africe. Podle odhadů mohla zabít až polovinu lidí, co kdy žila.\n\nMalárie je způsobena \"Plasmodii\" (česky zimničky, parazitickými prvoky kmene Apicomplexa) a jejich přenašečem na člověka je komár rodu \"Anopheles\". Jedná se tedy o zoonózu. Malárie napadá i jiné živočichy.\n\nZa objev původce malárie získal francouzský lékař Charles Louis Alphonse Laveran v roce 1907 Nobelovou cenu za fyziologii a medicínu. Nobelova cena byla udělena i za objev léčivých účinků malárie na syfilis.\n\nPříznaky malárie se obvykle projeví 8 až 25 dní od doby infikace, nicméně u lidí využívajících antimalarickou profylaxi se mohou objevit i později. První symptomy, jež jsou společné pro nákazu všemi druhy plasmodií, se velice podobají příznakům chřipkového onemocnění. Dále jsou časté bolesti hlavy, zvýšená tělesná teplota, bolest kloubů či zvracení. Vzhledem k životní strategii patogenního prvoka dochází ke zvýšenému rozpadu erytrocytů, což vede k anémii. Následkem vysoké koncentrace hemoglobinu dojde ke zvětšení sleziny. Přebytečný hemoglobin se může objevit i v moči. Mezi další příznaky patří pocit mravenčení v pokožce, zvláště u malárie způsobené zimničkou \"Plasmodium falciparum\". Komplikace zahrnují i kóma a následné úmrtí, pokud není malárie adekvátně léčena.\n\nKlasickým příznakem malárie jsou tzv. návaly, kdy se střídá zimnice s horečkou. Tyto se objevují každé dva (P. vivax a P. ovale) nebo tři (P. malariae) dny. Nejzávažněji se projevuje infekce P. falciparum, kdy se horečka vrací po každých 36–48 hodinách. Obzvláště rizikový je průběh onemocnění u dětí.\n\nJiní savci (jako netopýři, hlodavci, primáti), jakož i ptáci a plazi, též trpí malárií, způsobovanou ale obvykle různými druhy zimniček. Ty jsou přizpůsobeny specifickým hostitelům, ale často mohou, byť s menší účinností, napadat i jiné hostitele.\n\nInfikovaná samička komára \"Anopheles\" přenáší pohyblivé infekční stádium výtrusovce \"Plasmodium\" ve svých slinných žlázách. K infekci dochází většinou po setmění a v noci, kdy jsou samičky komárů nejaktivnější a sají krev teplokrevných živočichů. Zároveň se slinami přitom přenesou i \"Plasmodia\" (zimničky), které se poté uchytí v játrech infikovaného. V jaterních buňkách pak dochází k reprodukci parazitů a k přechodu do dalšího stádia – merozoitu. Merozoity vstupují do červených krvinek, kde se dále množí a v periodických intervalech dochází k jejich masovému uvolňování do krevního řečiště. Tomu odpovídají i typické malarické záchvaty, kdy dochází ke zvýšení teploty každé 3 nebo 4 dny, tj. v době, kdy je krev zaplavena čerstvou vlnou merozoitů.\n\nParazit je relativně chráněn před aktivitami imunitního systému, protože zůstává uvnitř jaterních buněk a krvinek. Cirkulující infikované krevní buňky jsou sice likvidovány ve slezině, ale plasmodium velmi rychle mění své povrchové proteiny, takže dokáže imunitní reakci účinně unikat. Když se časem lidský imunitní systém naučí rozeznat povrchový protein a začne produkovat specifické protilátky, parazit přepne do další formy proteinu a tím znesnadní práci imunitnímu systému.\n\nPřilnavost červených krvinek je zvlášť výrazná u malárie způsobené zimničkou \"Plasmodium falciparum\" a to je hlavní faktor způsobující komplikace z krvácení.\n\nNěkteré merozoity se mění do samičích a samčích gametocytů. Bodne-li komár infikovanou osobu a nasaje-li gametocyty s krví, oplodnění proběhne ve střevě komára, vzniknou nové sporozoity a putují do jeho slinné žlázy. Tím dojde k uzavření reprodukčního cyklu plasmodia. Těhotné ženy jsou pro komáry zvláště přitažlivé a malárie u těhotných žen je významná příčina potratů a mortality novorozenců.\n\nZnámé druhy způsobující nákazu u lidí jsou \"Plasmodium falciparum\" (který je zodpovědný za 80 % známých případů a asi 90 % úmrtí) a \"Plasmodium vivax\", dále pak \"Plasmodium ovale\", \"Plasmodium malaria\",\n\"Plasmodium knowlesi\" a \"Plasmodium semiovale\" jsou známé jako původci malárie.\n\nMalárie byla počátkem 20. století používána jako lék proti bakterii Treponema pallidum, způsobující syfilis. Principem léčby bylo to, že vysoké horečky, provázející malárii, zabily i tuto bakterii. Toho si všiml Julius Wagner-Jauregg a zkusil malárii aplikovat cíleně. Za objev léčivých účinků malárie dostal v roce 1927 Nobelovu cenu za lékařství. K léčení nepoužíval smrtící Plasmodium falciparum, nýbrž mnohem méně nebezpečnou opičí malárii Plasmodium knowlesi. Během používání se objevilo i jedno nebezpečí: po asi 170 generacích umělého předávání choroby injekcemi mezi pacienty se původce malárie stal podobně smrtící, jako Plasmodium falciparum (virulence postupně stoupla asi 500×). Tato metoda se používala do poloviny 50. let a byla nahrazena léčbou antibiotiky.\n\nK léčení malárie se ve vážných případech používá chinin. Malárii se často nepodaří zcela vyléčit, a může se vracet i po letech.\n\nOčkování zatím neexistuje, vakcína je ve fázi klinických testů.\n\nPrevencí proti nákaze malárií může být moskytiéra či vhodný oděv s dlouhými rukávy a dlouhými nohavicemi. Dále antimalarika jako jsou malaron, obsahující atovaquon a proguanil, Lariam (meflochin) nebo Mephaquine (meflochin) případně Doxycyklin.\n\nNa malárii umírají ročně až tři miliony lidí, z toho 90 % v Africe. V posledních letech se tradiční léčba ukazuje jako neefektivní, protože roste rezistence parazitů, navíc léčiva jsou pro rozvojové země příliš drahá.\n\nDůležitá je proto prevence – některé země dosud realizují postřiky kolonií komárů DDT (protože je nejlevnější a i pro chudou rozvojovou zemi dostupný), což má ale katastrofální dopady na životní prostředí. Dnes je za nejúčinnější způsob boje proti malárii považována distribuce moskytiér – ty totiž lehce ochrání hlavně děti a matky, které jsou nemocí ohroženy nejvíce. Zásadní je také včasné rozpoznání nemoci a okamžitá léčba. To je však v mnoha rozvojových zemích velkým problémem, protože chybějí lékaři, nemocnice, léky a další prvky zdravotnické infrastruktury.\n\nZastavení šíření malárie do roku 2015 je jeden z rozvojových cílů tisíciletí. Řada úspěšných projektů probíhá v rámci rozvojové spolupráce. \n\nPočet případů na 100 000 obyvatel\n\n\nJeště na přelomu 19. a 20. století se malárie vyskytovala i na jižním Slovensku a na jižní Moravě.\n\nMalárie moderního typu zřejmě vznikla někdy před 15 000 až 8 miliony let, nejstarší doklad o jejím výskytu pochází dokonce již z dominikánského jantaru z doby před asi 15 až 20 miliony let. Entomolog a badatel George Poinar, Jr. se domnívá, že objevil ancestrální formu malárie již v těle hmyzu z barmského jantaru starého 100 milionů let. Malárie tedy mohla být rozšířená již v období druhohorní křídy. K evoluci ale dochází neustále a objevuje se i rezistence vůči léčbě.\n\n"}
{"id": "19428", "url": "https://cs.wikipedia.org/wiki?curid=19428", "title": "Julius Firt", "text": "Julius Firt\n\nJulius Firt, původně Julius Fürth (17. listopadu 1897 Sestrouň u Sedlčan – 27. května 1979 Mnichov), byl český a československý politik, člen Československé strany národně socialistické, za kterou byl po válce poslancem Prozatímního a Ústavodárného Národního shromáždění, později exilový politik a kulturní pracovník.\n\nVystudoval na plzeňském gymnáziu, absolvoval jednoroční obchodní školu v Praze. Pracoval nejprve v bance, později jako úředník lihovaru v Plzni. Po roce 1929 spoluřídil nakladatelství Borový.\n\nRoku 1936 byl jmenován generálním ředitelem vydavatelského koncernu \"Lidové noviny\" Jaroslava Stránského, roku 1939 emigroval přes Polsko do Anglie, během emigrace byl přednostou informační správy Československého národního výboru v Paříži, poté i členem Státní rady Československé. Po válce byl od roku 1945 do roku 1948 ředitelem nakladatelství Melantrich.\n\nPo osvobození se vrátil do ČSR a byl významným politikem národně socialistické strany. Působil jako jednatel jejího předsednictva. V roce 1946 se podílel na prosazení Vladimíra Krajiny na post generálního tajemníka strany.\n\nV letech 1945–1946 byl poslancem Prozatímního Národního shromáždění za národní socialisty. V lednu 1946 mu úředně byla povolena změna příjmení z Fürth na Firt. Mandát obhájil v parlamentních volbách v roce 1946 a stal se poslancem Ústavodárného Národního shromáždění, kde zasedal do parlamentních voleb v roce 1948.\n\nPo únorovém převratu v roce 1948 odešel do Francie, Anglie a USA, později se stal zástupcem šéfredaktora v redakci rádia Svobodná Evropa v New Yorku. Podílel se na činnosti exilové národně socialistické strany. Byl členem Rady svobodného Československa, v níž byl členem jejího výboru. V roce 1992 mu byl \"in memoriam\" udělen Řád Tomáše Garrigua Masaryka III. stupně.\n\n"}
{"id": "19434", "url": "https://cs.wikipedia.org/wiki?curid=19434", "title": "Tallinn", "text": "Tallinn\n\nTallinn (česky zřídka též \"Tallin\" nebo \"Talin\", dříve rovněž \"Revel\", německy dříve \"Reval\", švédsky dříve \"Lindanäs\") je hlavní město Estonska a přístav na jižním pobřeží Finského zálivu Baltského moře. Žije zde obyvatel.\n\nSoučasné jméno Tallinnu je poprvé doloženo až v roce 1536 v podobě \"Talyna\". Většinou se vykládá jako zkrácenina či zkomolenina z \"taani linn\" („dánský hrad“ či „dánské město“), čemuž by odpovídala ojediněle doložená forma \"Dāņupils\" v lotyštině a \"Tanikanlinna\" ve finštině. Jiné, hlavně lidové etymologie vidí v první složce jména možnou souvislost s \"talu\" („rolnická usedlost“), \"tall(e)\" („beránek“), \"tall(i)\" („stáj“) či \"tali\" („zima“).\n\nLatinské označení města \"Revalia\", z něhož je odvozena několik variant názvu města (\"Reval\", \"Revel\", \"Reveln\", \"Ревель\"), je zkratkou za původní „civitas revaliensis“ či „urbs revalia“, tedy „město revalské“, vyjadřující, že se jednalo o první a dlouho jediné město v historickém estonském kraji Rävala.\n\nV arabských a ruských pramenech se vyskytující názvy \"قلوري\" (\"Qaliwari\" nebo \"Qalurija\"), \"قلوني\" (\"Qaliwani\" nebo \"Qalunija\") a \"Колывань\" (\"Kolyvaň\", \"Kolõvan\"), bývají odvozovány od jména mýtického hrdiny Kaleva, na jehož hrobě podle pověstí vznikl původní tallinnský hrad — „Kalevan“ by znamenalo „Kalevovo“. Je však možný též původ od „kalivägi“, označení třídy válečníků, estonské obdoby germánských vikingů.\n\nMytologický původ není vyloučen ani i u staršího švédského jména města \"Lindanäs\" a jeho ruské odvozeniny \"Ledenec\", které je variantou staroestonského označení \"Lindanise\" či \"Lindanisa\" — to bývá spojováno s postavou Kalevovy ženy Lindy. Možné je však odvození od kmene „linn(a)“, znamenajícího „hrad“, „hradiště“, „město“.\n\nArcheologické nálezy dokládají, že území Tallinnu, bylo poměrně hustě osídleno již od počátku doby železné, tedy již v raném 1. tisíciletí. Nejpozději v 10. století se v centru dnešního Tallinnu zformovalo sídlo raně městského typu. Nálezy byzantských, německých a anglosaských mincí z 10. až 12. století dokládají, že město bylo významným přístavem a silným obchodním centrem.\n\nNejstarší historickou zmínkou o Tallinnu je popis Estonska od arabského zeměpisce Al-Idrísího z roku 1154, v němž se objevuje též hradiště \"Qaliwani\"; podle vícera historiků je ovšem pravděpodobné, že v popisu došlo k záměně, a že Tallinn je ve skutečnosti popsán jako „kvetoucí město“ \"Anhil\", zatímco \"Qaliwani\" odpovídá hradišti Hanila. Tallinn se už tehdy pravděpodobně skládal z hradu na vrchu Toompea a z „dolního města“, tedy trhového sídliště pod hradem, kde již v prvních letech 13. století stály též křesťanské kostely.\n\nDalší pramenná zmínka o Tallinnu pochází z kroniky Jindřicha Lotyše a týká se jeho dobytí a zničení dánským králem Valdemarem II. v roce 1219. Na místě původního estonského hradu dal dánský král postavit opevnění zprvu dřevěné, jak dokazují popisy útoků z let 1221 a 1223, v nichž se Estonci pokoušeli Tallinn znovu ovládnout.\n\nDánové v roce 1227 po porážce u Bornhøvedu ztratili město ve prospěch Řádu mečových bratří. Zkušení řádoví stavitelé v následujících dvou letech vybudovali na vrchu Toompea zprvu neveliký, ale z vojenského hlediska moderní kamenný hrad. Na diplomatický tlak papeže však roku 1238 musí mečový řád předat severní Estonsko včetně Tallinnu opět Dánsku. Dánský král ještě téhož roku uděluje městu základní městské privileje, a roku 1248 pak město dostává plná městská práva podle lübeckého vzoru.\n\nRychle rostoucí obchodní a přístavní sídlo na místě někdejšího trhového sídliště bylo roku 1265 administrativně odděleno od královského hradu a stalo se samostatným středověkým městem v plném smyslu slova. V témže roce byla zahájena stavba nového opevnění města, zatímco hrad začali Dánové přestavovat v jednu z největších tehdejších pevností o hradbách celkové délky 2,5 km a výšky až 16 m o 45 baštách.\n\nObchodní cesty mezi německými městy a Novgorodem vedoucí přes Tallinn zůstaly přes mocenské změny zachovány, a privilegované město jich mohlo ještě lépe využívat ke svému růstu. Roku 1285 se \"urbs Revalia\" stává nejsevernějším členem Hansy. Když pak v roce 1346 Dánsko oslabené Svatojiřským povstáním prodává své estonské državy Řádu německých rytířů, a ten je za protislužby krátce přenechává Livonskému řádu, znamená to sice další rozšiřování a přestavby samostatně spravovaného hradu, avšak život dolního města tím téměř není ovlivněn.\n\nBěhem svých hansovních let prožívá starý Tallinn největší rozkvět. Většina dnes ceněných památek tallinnského Starého Města pochází právě z této doby. Počtem obyvatel se stává Tallinn jedním z největších měst Severní Evropy. Odhaduje se, že roku 1372 mělo dolní město kolem 4000 obyvatel v 650 domácnostech; na počátku 15. století to bylo přes 5000 (z toho odhadem 1500 Němců a 3500 Estonců), v polovině 16. století kolem 8000. Roku 1525 město přijímá lutherskou reformaci.\n\nPostup reformace výrazně oslabil moc Livonského řádu v Pobaltí a o dosavadní řádové državy začaly soupeřit okolní mocnosti — Rusko, Švédsko, Dánsko a Polsko. Roku 1558 vypuká Livonská válka, která pak sužuje zemi pětadvacet let. Tallinnští radní se roku 1561 dobrovolně podřizují moci švédského krále, který jim slibuje zachování městských privilejí. Švédové ovládnou celé severní Estonsko, ale již 1569 ostřelují Tallinn útočící Dánové, na přelomu let 1570 a 1571 město obléhají a jeho okolí Rusové, další pustošivý ruský pokus o dobytí města se odehraje 1577. Teprve roku 1583 nastává mír pod švédskou nadvládou.\n\nJiž roku 1600 vypuká švédsko-polská válka o Pobaltí, která se sice Tallinnu nedotkne přímo, ale výrazně jej oslabí vlnou hladomoru a následné morové epidemie v letech 1602 a 1603. Souběžný úpadek Hansy pak znamená postupnou proměnu Tallinnu z metropole severu na provinční centrum švédské správy. Švédové se však aktivně zasazují o rozvoj vzdělanosti a technologie. Roku 1631 zakládají ve městě první gymnázium a 1635 tiskárnu, která tiskne též knihy v estonštině. Na stavební tváři města se švédské období projeví především vystavěním prstence bastionů kolem města koncem 17. století a rozvojem předměstí, dnešních čtvrtí Kalamaja, Tõnismäe, Köismäe, Jaani a dalších.\n\nRoku 1700 vypuká těžká a ničivá Severní válka, kterou se Rusko snaží vyrvat Švédsku nadvládu nad Baltem. Po zahájení ruského útoku na Tallinn a vypálení části města se v září roku 1710 tallinnská radnice vzdává Rusům. Válka spolu s morovou epidemií způsobí úbytek tallinnského obyvatelstva na pouhou desetinu předválečného stavu. Teprve koncem 18. století se město zotaví z následků ruského vpádu a dosáhne velikosti, kterou mělo před vypuknutím války. Jeho růst však plynule pokračuje, takže v roce 1917 v něm žije kolem 160 000 obyvatel.\n\nRuské období se na tváři města podepisuje několika význačnými barokními budovami, z nichž nejznámější je carský palác v Kateřinském údolí, v době svého vybudování za městem, na východním okraji dnešní městské části Kesklinn.\n\nRuská nadvláda skončila vyhlášením Estonské samostatnosti roku 1918. Tallinn byl vyhlášen hlavním městem Estonské republiky. Během následné estonské osvobozenecké války se město sice počátkem roku 1919 ocitlo v ohrožení, ale ruská vojska do něho už nevstoupila.\n\nVálečné události a následná bída vedly ke snížení počtu obyvatel Tallinnu přibližně o třetinu vůči roku 1917. Po roce 1920 však město začíná opět růst, a to jak rozšiřováním předměstí, tak zhušťováním zástavby na dosud urbanizovaném území. Do města jsou začleněny některé dříve samostatné okolní obce, roku 1940 pak i město Nõmme.\nTéhož roku však přichází sovětská okupace Estonska, pak obsazení hitlerovským Německem, a roku 1944 návrat sovětské moci. Poškození města a jeho památek během druhé světové války není tak rozsáhlé jako v případě některých jiných estonských měst; největší škody byly způsobeny rozsáhlým sovětským náletem v březnu 1944.\n\nS opětovným obsazením města sovětskými vojsky 23. září 1944 se Tallinn stal opět \"de facto\" hlavním městem Estonské sovětské socialistické republiky. Růst města byl urychlen stavbou rozsáhlých panelových sídlišť a řízeným přistěhováváním ruskojazyčného obyvatelstva z jiných oblastí Sovětského svazu. Z necelých 130 tisíc na konci války vyrostl počet obyvatel do roku 1956 na 267 a do roku 1976 na 408 tisíc, z nichž tvořili Rusové více než polovinu. Roku 1960 bylo navíc k Tallinnu připojeno Saue a roku 1963 též Maardu.\n\nNa tváři města se sovětská doba vedle nového věnce sídlišť (Mustamäe, Lasnamäe, Õismäe) podepsala též několika jednotlivými urbanisticky kontroverzními projekty (\"Městská hala\" v přístavu, mrakodrap hotelu \"Viru\" aj.).\n\nVýraznou změnu pro život i vzhled města znamenalo obnovení estonské nezávislosti roku 1991. Tallinn se stal opět hlavním městem suverénní Estonské republiky. Prvním výrazným důsledkem byl poměrně rozsáhlý úbytek obyvatelstva (z téměř 500 tisíc na necelých 400 tisíc), vzniklý především odchodem části ruskojazyčného obyvatelstva do Ruska, částečně pak znovuosamostatněním některých sídel (Saue, Maardu). Ruku v ruce s touto změnou se měnilo též národnostní složení obyvatelstva, takže k 1. dubnu 2004 bylo v Tallinnu již 53,7 % Estonců a jen 36,5% Rusů.\n\nNová politická a společenská situace se projevila i na urbanistické a architektonické tvářnosti města. Mnoho památek se dočkalo rozsáhlé rekonstrukce, některé architektonicky cenné budovy naopak musely ustoupit novostavbám. V širším centru města ve čtvrti Kompassi vznikla zdaleka viditelná skupina administrativních výškových budov. Kolem prstence sovětských sídlišť začaly vznikat čtvrti rodinných domků i luxusních rezidencí.\n\nTallinn patří k turisticky nejnavštěvovanějším evropským městům. Hlavním turistickým cílem je Staré Město s hradním vrchem Toompea. Právě toto historické jádro města bylo v roce 1997 zapsáno na listinu světového dědictví UNESCO.\n\nHistoricky a architektonicky nejcennější částí Tallinnu je \"Vanalinn\" (Staré Město), do značné míry zachovalé středověké hanzovní město – udává se, že v hranicích Starého Města si přibližně dvě třetiny budov zachovaly svůj vzhled, vytvořený ve 13. až 17. století. Dochována je též více než polovina městského opevnění s věžemi a branami a později dobudovanými předsunutými bastiony. Nejstarší dochované části hradeb pocházejí ze 13. století, většina věží ze 14. a 16. století, dnes dochované brány z 15. století. Nejznámější jsou věže zvané \"Kiek in de Kök\" („Pohled do kuchyně“, 1475 a poté přestavba na poč. 16. století) a \"Paks Margareeta\" („Tlustá Markéta“, 1510–1529).\nZe sakrálních staveb Starého Města jsou nejvýznamnější gotický kostel sv. Mikuláše (\"Niguliste kirik\") ze 13. století s mohutnou věží tyčící se těsně vedle hradního vrchu, kostel sv. Ducha (\"Püha Vaimu kirik\") ze 14. století se štíhlou věží, vybavený pozdně gotickým dřevěným oltářem (1483) od Bernta Notkeho, a kostel sv. Olafa (\"Oleviste kirik\"), doložený již ve 13. století a koncem 15. století zcela přestavěný, jehož gotická věž o původní výšce 159 m byla svého času pravděpodobně jednou z nejvyšších staveb v Evropě i na světě, avšak v důsledku několika požárů a následných přestaveb se postupně snížila na dnešních pouze 123 m. Pozornost zasluhují též budovy dominikánského kláštera sv. Kateřiny původně ze 13. století a kostel sv. Michala, původně klášterní cisterciácký kostel ze 13. století, přeměněný na pravoslavný kostel v roce 1716, s vyřezávaným barokním ikonostasem z roku 1720.\n\nZe světských budov jsou památkově nejcennější gotická radnice s věží a vyřezávanými ozdobnými lavicemi v sále magistrátu ze 14. – 15. století, gotický dům Velké gildy s dvojlodním sálem s křížovou klenbou z 15. století a ze stejného období dům Gildy sv. Olafa, gotické obytné domy (např. komplex tří domů \"Tři sestry\") a renesanční dům Bratrstva černohlavých z roku 1597. Tallinn se také pyšní nejdéle fungující lékárnou v Evropě, Radniční lékárnou (\"Raeapteek\"), která je v provozu pravděpodobně již od roku 1415.\n\nDnes zpravidla za součást Starého Města počítaný hradní vrch \"Toompea\" (estonsky \"Chrámová hlava\") žil po staletí vlastním životem jako samostatně spravované sídlo, na „dolním městě“ Tallinnu nezávislé a s ním i soutěžící a soupeřící.\n\nCharakter Toompey jako samostatného královského a posléze řádového hradu dodnes připomíná mohutné opevnění ze 13. až 16. století. Jádrem hradního vrchu je \"Väike linnus\", tedy \"Malý hrad\", hrad v užším smyslu slova a na rozloze nejstaršího dánského hradu, dnes tvořený budovou konventu a hradním zámkem, v němž sídlí estonský parlament, a přilehlou částí opevnění, jíž dominuje 50,2 m vysoká věž \"Dlouhý Heřman\" (\"Pikk Hermann\"), na jejíž vrchol se v současnosti denně vztyčuje estonská vlajka.\n\nHradem v širším slova smyslu je \"Suur linnus\", tedy \"Velký hrad\", vlastně celá hradní čtvrť, zahrnující řadu architektonicky cenných církevních a správních objektů a obehnaná opevněním, navazujícím na opevnění Malého hradu. Srdcem této čtvrti je gotická katedrála Panny Marie, jejíž dějiny sahají do roku 1219, kdy byl na jejím místě postaven jednoduchý dřevěný kostel. Ten byl ještě během 13. století nahrazen jednolodním kamenným, a ten v první polovině 14. století halovým trojlodním. Do podoby blízké dnešní, tedy ve trojlodní baziliku, byl chrám přestavěn ve 30. až 60. letech 15. století. Po požáru roku 1684 byl kostel během několika desítek let obnoven a doplněn barokními prvky, 1778–1779 byla přistavěna barokní věž. V interiéru kostela zasluhují zvláštní pozornost četné náhrobky a epitafy ze 13. až 19. století, mj. renesanční náhrobek Ponta de la Gardie, švédského místodržícího v Estonsku, z roku 1585.\n\nV prostoru Velkého hradu se dále nachází dům někdejší katedrální školy (\"Toomkool\"), původně ze 14. století, nově postavený v 17. a přestavěný v 19. století, mariánská gilda (\"Püha Maarja gild\") z 15. až 19. století, dům rytířstva (\"Rütelkonna hoone\") ze 17. až 19. století a řada dalších administrativních a obytných budov, většinou přestavěných klasicistně. Na jižním okraji hradního vrchu se tyčí z daleka viditelný pravoslavný chrám Alexandra Něvského, postavený na přelomu 19. a 20. století jako symbol ruské moci nad mocenským centrem země.\n\nV bezprostředním sousedství Starého Města se nachází několik architektonicky cenných staveb hlavně z doby národního rozmachu od začátku 20. století do druhé světové války – modernistická budova Akademického divadla (\"Akadeemiline Draamateater\") z roku 1910 na začátku Pernovské silnice (\"Pärnu maantee\"), těsně sousedící monumentální stavba hudebního divadla a koncertní síně \"Estonia\" z let 1909–1913, o něco jižněji neogotická cihlová budova původně Rytířské záložny, dnes Estonské národní banky z roku 1904 a secesní budova původně Vzájemné záložny, dnes Kreditní banky, z roku 1912, a na Náměstí svobody (\"Vabaduseväljak\") funkcionalistická budova Domu umění (\"Kunstihoone\") z roku 1934.\n\nZ dalších čtvrtí Tallinnu je turistickým cílem především Kadriorg, kde se nachází pozdně barokní až raně klasicistní zámek z roku 1718, navržený Italem Nicolem Michettim jako letní rezidence Petra Velikého). Zámek je nyní využíván jako muzeum umění. Je obklopen francouzskými zahradami, na něž navazuje anglický park. V těsném sousedství zámku stojí prezidentský palác, vybudovaný roku 1938 v historizujícím stylu inspirovaném stylem zámku.\n\nRovněž v Kadriorgu, asi kilometr od zámku, se na břehu zálivu nachází pomník 177 ruských námořníků, kteří v zálivu utonuli v roce 1893 spolu se svou válečnou lodí \"Rusalka\".\n\nSeverovýchodně od Kadriorgu v dnešní městské části Pirita se nacházejí zříceniny klášterního kostela brigidek z 15. století, zničeného v Livonské válce roku 1577. Právě podle kláštera vzniklo zkomolením místní jméno \"Pirita\", a do výšky se tyčící zachované průčelí zříceného kostela se stalo symbolem čtvrti a městské části.\n\nOd počátku historických záznamů se Tallinn členil v samostatně spravovanou hradní čtvrť \"Toompea\" a ve vlastní Tallinn, zvaný též \"Dolní město\" (\"Alllinn\"). Toto rozdělení bylo oficiálně zrušeno až roku 1878 plným připojením Toompey k Tallinnu. Celé území města pak bylo spravováno centrálně bez dalšího administrativního členění až do počátku 20. let 20. století, kdy byl v rámci procesu celkového správního členění suverénního Estonska rozdělen na šest městských částí, označených římskými čísly I, II, III, IV, V a VI.\n\nPo 2. světové válce byl Tallinn v rámci sovětské administrativní reformy rozdělen ve čtyři obvody – \"Říjnový\" (\"Oktoobri rajoon\"), \"Leninův\" (\"Lenini rajoon\"), \"Kalininův\" (\"Kalinini rajoon\") a \"Mořský\" (\"Mere rajoon\").\n\nNové členění Tallinnu v městské části (\"linnaosa\") bylo zavedeno v 90. letech 20. století. Osm samosprávných městských částí – Haabersti, Kesklinn, Kristiine, Lasnamäe, Mustamäe, Nõmme, Pirita a Põhja-Tallinn – se dále člení na čtvrtě (\"asum\"), jejichž význam je však dnes ve většině případů jen tradiční a historický.\n\nV únoru 2009 bylo zastupitelstvem města rozhodnuto zrušení samosprávných městských částí a jejich nahrazení deseti správními obvody. Zda a kdy bude toto rozhodnutí provedeno, není zatím jisté.\n\nVnitroměstskou hromadnou dopravu zajišťují čtyři tramvajové, osm trolejbusových a několik desítek autobusových linek.\n\nAsi 5 km od centra města se nachází mezinárodní letiště Tallinn-Ülemiste.\n\nMěsto má mezinárodní železniční spojení zajišťované dopravcem GoRail pouze s Moskvou, přímé vlaky do Petrohradu byly v září 2004 zrušeny a od té doby nebyly s výjimkou krátkého období (2007-2008) obnoveny. Přímé železniční spojení do lotyšské Rigy bylo roku 1997 přerušeno, jednou denně je možné cestovat s přestupem v pohraniční stanici Valga. Příměstskou železniční dopravu zajišťují elektrické vlaky dopravce Elektriraudtee, spojení do vzdálenějších míst Estonska pak motorové jednotky dopravce Edelaraudtee.\n\nV jižním směru do Lotyšska, Litvy a Polska vede evropská silnice E67 „Via Baltica“. Tato silnice je v některých úsecích čtyřproudová, dálničního typu. Na jihu Estonska je částečně ve výstavbě, ovšem její propustnost je zatím dostatečná a nevznikají zde dopravní problémy. Na výstavbu této magistrály v celém Pobaltí přispívá Evropská unie.\nTrajektem se lze dostat do Helsinek a Stockholmu.\n\n\n\n\n"}
{"id": "19437", "url": "https://cs.wikipedia.org/wiki?curid=19437", "title": "Talin", "text": "Talin\n\nTalin může být:\n\n\n\n"}
{"id": "19438", "url": "https://cs.wikipedia.org/wiki?curid=19438", "title": "Kunda (město v Estonsku)", "text": "Kunda (město v Estonsku)\n\nKunda je malé přístavní město v severoestonském kraji Lääne-Virumaa. Leží převážně na levém břehu stejnojmenné řeky, asi 2 km od jejího ústí do Finského zálivu přibližně 100 km východně od Tallinnu. Má kolem 3,5 tisíce obyvatel a rozlohu 9,85 km².\n\nPodle archeologických nálezů byla oblast dnešního města osídlena již v 7. tisíciletí před naším letopočtem tzv. kundskou kulturou. Při vykopávkách na vyvýšenině \"Lammasmägi\" bylo nalezeno přes 3800 předmětů, zejména kamenných a kostních hrotů šípů a harpun, kamenných seker a pěstních klínů. Stylizovaný obraz těchto nálezů se dostal též do znaku města.\nPrvní písemná zmínka o Kundě pochází z roku 1241. Významnou se však stala až díky přístavu, postavenému v 19. století. Od roku 1870 také jihovýchodně od centra města funguje největší estonská cementárna. K výrobě cementu se používá vápencový slín, vápenec a jíl těžený v okolí města. Cementárnu vlastní firma Kunda Nordic Tsement, součást nadnárodního koncernu HeidelbergCement; výroba v roce 2006 byla 943 tisíc tun.\n\nV roce 1893 byla na řece východně od centra města postavena první vodní elektrárna v celé severní Evropě (\"Kunda hudroelektrijaam\").\n\nKunda je spojena železnicí s krajským městem Rakvere na hlavní trati Tallinn–Narva zhruba 18 km jihozápadně. Trať slouží jen pro nákladní dopravu, především pro potřeby cementárny. Provozovatelem trati je společnost Kunda Trans.\n\nV roce 2004 na pravém břehu Kundy začala (i s pomocí českých specialistů) výstavba celulózky Estonian Cell s výrobou termomechanické buničiny, nájezd výroby (140 tisíc tun ročně) v roce 2006.\n\nPočet obyvatel od roku 1989 klesá; etničtí Rusové tvoří zhruba třetinu. V městečku je hotel (nižší kategorie), několik restaurací a dva supermarkety (řetězec Konsum). Je zde také muzeum cementu ve staré kancelářské budově cementárny.\n\n\n\n"}
{"id": "19447", "url": "https://cs.wikipedia.org/wiki?curid=19447", "title": "Madridská hymna", "text": "Madridská hymna\n\nHimno de Madrid je hymna španělského autonomního společenství Madrid.\n\n Yo estaba en el medio:\n"}
{"id": "19449", "url": "https://cs.wikipedia.org/wiki?curid=19449", "title": "Kunda", "text": "Kunda\n\nKunda může být:\n\n\n\n\n\n"}
{"id": "19450", "url": "https://cs.wikipedia.org/wiki?curid=19450", "title": "Galicijská hymna", "text": "Galicijská hymna\n\nQueixumes dos Pinos je hymnou španělského autonomního společenství Galicie. Autorem textu je Eduardo Pondal, hudbu složil Pascual Veiga.\n\nQué din os rumorosos\nna costa verdecente\nao raio transparente\ndo prácido luar?\nQué din as altas copas\nde escuro arume arpado\nco seu ben compasado\nmonótono fungar?\n\nDo teu verdor cinguido\ne de benignos astros\nconfín dos verdes castros\ne valeroso chan,\nnon des a esquecemento\nda inxuria o rudo encono;\ndesperta do teu sono\nfogar de Breogán.\n\nOs bos e xenerosos\na nosa voz entenden\ne con arroubo atenden\no noso ronco son,\nmais sóo os iñorantes\ne féridos e duros,\nimbéciles e escuros\nnon nos entenden, non.\n\nOs tempos son chegados\ndos bardos das edades\nque as vosas vaguedades\ncumprido fin terán;\npois, donde quer, xigante\na nosa voz pregoa\na redenzón da boa\nnazón de Breogán.\n"}
{"id": "19451", "url": "https://cs.wikipedia.org/wiki?curid=19451", "title": "369 př. n. l.", "text": "369 př. n. l.\n\n"}
{"id": "19452", "url": "https://cs.wikipedia.org/wiki?curid=19452", "title": "368 př. n. l.", "text": "368 př. n. l.\n\n"}
{"id": "19453", "url": "https://cs.wikipedia.org/wiki?curid=19453", "title": "367 př. n. l.", "text": "367 př. n. l.\n\n"}
{"id": "19454", "url": "https://cs.wikipedia.org/wiki?curid=19454", "title": "366 př. n. l.", "text": "366 př. n. l.\n\n"}
{"id": "19455", "url": "https://cs.wikipedia.org/wiki?curid=19455", "title": "365 př. n. l.", "text": "365 př. n. l.\n\n"}
{"id": "19456", "url": "https://cs.wikipedia.org/wiki?curid=19456", "title": "Anattá", "text": "Anattá\n\nAnattá (páli), anátman (sanskrt, skt.) se skládá se z dvou slov, an = \"ne\" a attá (átman) = \"individuální já\", \"individuální podstata\", \"individuální osobnost\",\" individuální identita \"nebo jednoduše \"individuálno\". Překlad tedy může znít „ne-já“, „bezpodstatnost individuality“, „neosobnost individuality“, „neidentičnost individuality“ nebo „neindividuálno“.\n\"Anattá\" tvoří základní kámen Buddhova učení. Je to také charakteristický znak buddhismu, který není k nalezení v jiném náboženství nebo duchovním směru. Jedná se o nejnepochopitelnější, nejmylněji vykládaný a nejpřekrucovanější pojem Buddhovy nauky.\n\nJde o jeden ze tří základních charakteristických znaků veškeré existence, zbylé dva jsou pomíjivost (\"aničča,\" skt. \"anitja\") a strastiplnost, nebo neuspokojivost (\"dukkha,\" skt. \"duhkha\"). Na rozdíl od nich se \"anattá\" vztahuje i na nibbánu (skt. nirvána).\n\nNejstručněji řečeno, podle tohoto učení neexistuje žádná individuální čili jednotlivá podstata individuálních entit sama o sobě, která by byla skutečná a neměnná. Veškeré fenomény jsou ve své individuálnosti čili jednotlivosti iluzorní jako sen. Ke správnému pochopení \"anátmanu\" je v první řadě nutné učinit vhled do tří charakteristik veškeré existence (\"vipassaná\"). Tím bytost rozpozná myšlenky jako \"JÁ\" či \"MOJE\" pouze jako další bezpodstatné pomíjivé jevy. Postupně tak dochází k rozpadu ega - bytost rozpozná, že je součástí celku. Popření \"átma\" coby původně hinduistického pojmu je též popřením \"paramátma\", transcendentního individuálna, takže z pojmu \"anátma\" plyne také závěr, že není nic, co bychom mohli označit za tvůrce, hybatele či řídící autoritu světa v nadpřirozenu či nad přirozeností jevů, protože vše je produktem neustálého vznikání a zanikání podmíněných jevů. Buddhismus připouští jen transcendentního Původce, z jehož věčného a něměnného meditačního prodlévání v transcendentnu se už vše utváří samo (viz Adi Buddha) ve věčném procesu vznikání a zanikání.\n\nJsme složeni z neustále se měnících individuálních shluků mentálních a tělesných procesů, které se dají rozdělit do pěti skupin neboli \"khand, v skt. skhand\". Tyto složky se vzájemně ovlivňují, závisí jedna na druhé a vytváří to, co obvykle považujeme za svoje individuální „já“. Není žádný individuální dohlížitel, hybatel či nositel zkušenosti a žádná individuální podstata, kterou bychom mohli najít. V individuální rovině jsou jenom tyto pomíjivé, neuspokojivé a bezpodstatné fenomény. Individuálně není nikdo, kdo cítí, jen cítění, nikdo, kdo poznává, jen poznávání, nikdo, kdo jedná, jen jednání, nikdo, kdo si je vědom, jen vědomí. To ale neznamená, že neexistuje mysl či jedinec. \"Anátma\" není popřením mysli jako \"takové\" / jedince jako \"takového\" (\"tathá\"), ale pouze jako individuální podstaty či individuálna. Každá mysl či každý jedinec je ve své vrozené \"buddhovské podstatě\" (\"buddha dhátu\") a v \"lůně toho, který přichází takově\" (\"Tathágatagarbha\") či ve své \"takovosti\" (\"tatháta\") jedinečným \"ztělesněním\" a \"projevením\" neindividuální, univerzální podstaty všeho (dharmakája, brahmakája, dharmabhúta, brahmabhúta). Kdo dojde tohoto poznání, osvobodí se z pout individuality, oddělující jedince od reality v její univerzální podstatě.\n\nV tomto smyslu je třeba rozlišovat pojmy jedinec a jednotlivec. Každý jedinec je reálný, protože každý jedinec je jedinečným vyjádřením reality jako takové, zatímco každý jednotlivec je iluzorní či nereálný, protože každý jednotlivec je jevem jednotlivosti coby oddělenosti od okolní reality. V tomto smyslu je tak rovněž možné správně chápat význam pojmu \"anátma\" (\"anattá\"), aniž by byl založen na špatném chápání pojmu \"átma\". Už průkopníci hinduistické džňána jógy (\"poznání jednoty\") dospěli k závěru, že \"átma\" není nic jiného než brahma v jednotlivé formě. Tím byly otevřeny dvě perspektivy - perspektiva pojetí brahmanu átmanem (\"paramátma\") a perspektiva nepotřebnosti pojmu átma (\"anátma\"). Gautama Buddha se vydal touto druhou cestou a pokročil tak od hinduistického sebepojetí (pojetí \"átmanu\" brahmanem v klasické józe) a sebepoznání (poznání totožnosti \"átmanu\" a brahmanu v džňána józe) k buddhovskému sebezapření (zapření \"átmanu\" v buddhovství).\n\nKdo si připadá individuálně, žije v iluzi. Slova jako „JÁ“, „MOJE“, „OSOBNOST“ jsou pouhá konvenční označení, mentální koncepty, které nelze přiřadit k ničemu skutečnému. Kdyby měl každý svoji individuální podstatu, panoval by ve světě naprostý chaos. Jelikož jsou však všechny entity ve své reálné povaze jen projevy jediné reálné podstaty, která je tak univerzální, vládne veškeré realitě přirozený řád (\"dharma\").\n\nNic také nevzniká nahodile bez příčiny, každý jev je podmíněn nějakým jiným jevem (jevy). Protože tyto příčiny jsou samy pomíjivé, i jejich následek musí být pomíjivý. Jediné, co není pomíjivé, je \"nirvána\", stav prožívání dokonalé podstaty mysli.\n\nTvrzení o podmíněnosti všech jevů by mohlo způsobit falešný dojem, že buddhismus hlásá fatalismus a pasivitu. Buddha ovšem opakovaně učil, že nirvány nelze dosáhnout pasivně bez vlastního vytrvalého úsilí. I ke vzniku úsilí a námahy nicméně musí být vhodné podmínky.\n\nNirvána a \"Anattá\" velmi úzce souvisí s pojmem „prázdnoty“ (skt. šúnjata). Vadžrajánoví mistří říkají, že prvotní prázdnota všech jevů je jedinou skutečnou realitou. V původním smyslu však Buddha učil o prázdnotě foremného světa z důvodu, aby se od něj adepti odvrátili k duchovnímu životu (viz Buddhovo učení: \"Forma je prázdnota, prázdnota je forma, forma a prázdnota jsou od sebe neoddělitelné.\" - vede k otázce obsahu - viz učení o dharma dhátu a buddha dhátu). Prázdnota formy (\"šúnjata\") tak významově koresponduje s bezpodstatností individuality (\"anatta\").\n\n\n(pozn. pojmy jsou uváděny v jazyce páli, není-li uvedeno jinak)\n"}
{"id": "19467", "url": "https://cs.wikipedia.org/wiki?curid=19467", "title": "Perská říše", "text": "Perská říše\n\nPerská říše je pojmenování pro různé historické státní útvary v oblasti Peršany obývané Persie, dnešního Íránu. Název pochází z řec. Persis, staropersky Pársa, název oblasti dnes zvané Fárs.\n\nPerská říše primárně označuje starověkou Achaimenovskou říši (550–330 př. n. l.). Z evropského pohledu je tradičně známá jako orientální despocie, které se slabší Řecko dokázalo v řecko-perských válkách v 5. století př. n. l. ubránit a nakonec ji v následujícím století ovládnout makedonským vojevůdcem Alexandrem Velikým.\n\nJako Novoperská říše se pak nazývá Sásánovská říše (224–651 n. l.). Naopak se tak neoznačuje relativně krátké období Seleukovské říše vzniklé z rozpadu Alexandrova dědictví ani následná Parthská říše po staletí ovládaná Peršanům příbuznými Parthy.\n\nKromě těchto klasických starověkých říší se název \"perská říše\" používá i pro další, pozdější státy na území dnešního Íránu.\n\n\nTermín perská říše staří Peršané pro svůj stát nikdy nepoužívali. Za Achaimenovců oficiální pojmenování říše neexistovalo vůbec a perští vyslanci se uchylovali k opisům typu „země náležející králi“, jak o tom svědčí spartsko-perská smlouva z let 412/411 př. n. l., dochovaná u Thúkydida. Oficiální označení říše nebylo v té době nutné, protože moc perských vládců neměla na Předním východě ani ve Středomoří konkurenta.\n\nJednotící název státu byl prvně zaveden až za novoperské říše ve 3. století n. l., kdy se monarchie potřebovala vymezit vůči svému římskému protějšku ve Středomoří. Tak vznikl zcela nový termín \"Érán šahr\" (říše Árjů), jenž svými etnickými i náboženskými konotacemi dobře vyhovoval vládnoucímu rodu Sásánovců. V titulatuře králů na mincích a nápisech se objevila dualistická formule \"král králů Éránu a Anéránu\" (tj. Neíránu), nahrazující dosavadní jednoduchý titul král králů, popř. \"velký král\". V pozdní fázi sásánovské epochy lze v panovnické titulatuře zaznamenat sílící tendence k univerzalismu (\"pán a král celé země\" atd.).\n\n"}
{"id": "19468", "url": "https://cs.wikipedia.org/wiki?curid=19468", "title": "Paleografie", "text": "Paleografie\n\nPaleografie (z řeckého Πάλαια γραφή \"palaia grafé\" „staré písmo“) je pomocná věda historická zabývající se vývojem písma, číslic a dalších grafických znaků, jakými jsou ligatury a zkratky. Dále zkoumá způsoby psaní, vývoj psacích látek apod. Patří mezi nejdůležitější pomocné vědy historické, protože je nezbytná pro četbu starých rukopisů.\n\nPůvodně zkoumala především texty psané písmem latinkou bez ohledu na použitý jazyk. Teprve postupně se její zaměření rozšířilo na další písma (řecké, písma slovanských jazyků atd.). Proto se paleografie rozlišuje podle toho, jaké písmo zkoumá: latinská, řecká, ruská, arabská apod.\n\n\nÚkolem paleografie je studium (starého) písma za účelem jeho správného čtení a interpretace, jeho časové a místní zařazení. Paleografové se zpravidla vymezují vůči kulterněhistorickému pojetí dějin písma a vidí postavení paleografie v praktickém pojetí sledování vývoje písma na dochovaných písemných památkách. Přestože pramenem paleografie je především písmo samotné, do paleografie bylo zahrnuto zkoumání psacích látek a psacího náčiní (držení pera a psací látka významně ovlivňuje výslednou podobu písma).\n\nExistuje shoda, že se paleografie člení podle zkoumaného písma, tedy na latinskou, řeckou, slovanskou (hlaholskou, cyrilskou), hebrejskou, arabskou atd. Z podobných důvodů získala svoji specifickou roli paleografie zabývající se notovým zápisem (hudební paleografie). Není výjimečné dělit paleografii podle chronologického principu na antickou a středověkou paleografii. Spíše terminologicky není ustálena paleografie zkoumající novověká písma (novověká paleografie), protože někteří autoři poukazují, že pro novověké písmo nemůže být „staré písmo“, které paleografie podle svého jména zkoumá (proto byly snahy zavést nové označení neografie, leč toto označení se v češtině nikdy nevžilo – jistou tradici má v polštině).\n\nMéně jasné je vymezení paleografie vůči dalším pomocným vědám. Není výjimečné pojetí diplomatiky jako vědy zkoumající listiny (úřední písemnosti) v úplnosti, tedy včetně písma, což potřebu paleografie odsouvá. Naopak paleografie se dobře uplatňuje u rukopisů, protože kodikologie písmo rukopisu zpravidla nezkoumá. Většinou zvláštní postavení má tzv. epigrafická paleografie (paleografie nápisů), především díky svébytnému vzniku písem na nápisech (podobně se vymezuje, či může vymezit paleografie u dalších pomocných věd historických, jako numismatiky a faleristiky). Paleografie se primárně zabývá psacím písmem (proto i zvláštní vztah k epigrafice), nicméně může pomoct i při zkoumání tiskových písem (zejména inkunábulí) byť je otázka do jaké míry se profilovala samostatná paleografie tiskového písma.\n\nLatinské písmo vzniklo asi v 7. století př. n. l. odvozením od řeckého písma, které Římané přejali od Etrusků. Postupně tak vznikla archaická latinka (7. - 4. století př. n. l.), v níž mělo jedno písmeno více tvarů. Od 4. století př. n. l. probíhala stabilizace jednotlivých liter a na epigrafických památkách po roce 200 př. n. l. již nacházíme stabilizované písmo monumentální, jehož nejznámějšími zástupci jsou scriptura quadrata a scriptura actuaria. V knižních písmech k nejznámějším patří kapitála kvadrátní a rustická kapitála. Pro běžnější potřeby byla od 1. století př. n. l. užívána starší římská kurzíva (majuskulní), z níž pak ve 3. století vznikla mladší římská kurzíva (minuskulní).\n\nUnciála (3. - 8. století) byla písmem majuskulním a navazovala na kapitálu kvadrátní - měla však zaokrouhlený tvar. Postupem času přešla v polounciálu, ve které se mísila majuskule a minuskule.\n\nNárodní písma (6. - 12. století) začala vznikat po ukončení procesu stěhování národů a souvisela s christianizací. Nejdůležitější byly dvě skupiny národních písem - \"kontinentální\" (zejména v kontinentální Evropě, navazovala na mladší římskou kurzívu) a \"insulární\" (Britské ostrovy, navazovala na unciálu a polounciálu). V rámci těchto dvou skupin existovalo mnoho variací, takže jejich četba vyžadovala nemalou znalost. Proto byly podnikány pokusy o vytvoření jednotného písma.\n\nK úspěšnému sjednocení došlo ve Franské říši během karolinské renesance (8. století), kde vznikla karolinská minuskula, která vyhovovala všem důležitým požadavkům – byla čitelná, jednoduchá i estetická. Brzy proto zatlačila národní písma. Její variantou byla diplomatická minuskula, která písmena izolovala a omezila používání nepřeberného množství zkratek (s postupem času však zkratek znovu začalo přibývat).\nV 12. století se však změnilo estetické cítění a způsob seříznutí pera, navíc vzrostla i potřeba psát. Písmo se tedy zvertikálnilo a obloučky caroliny se začaly lámat. Části písmen se také začaly stínovat, takže písmena byla tvořena silnými a vlasovými tahy. Tímto způsobem tedy vznikla gotická minuskula, která se s postupem času rozdělila do tří podskupin: \"gotica texturalis\" (dekorativní), \"gotica cursiva\" (zběžné písmo - naklánění písmen, ligatury), \"bastarda\" (křížením dvou předchozích, polokurzíva). Všechny tyto formy náleží do gotických písem.\n\nNovověká písma lze rozdělit do dvou velkých skupin: humanistická písma a neogotická písma.\n\nHumanistické písmo souviselo, jak název napovídá, s humanismem a vzniklo tedy v 15. století v důsledku zvyšující se gramotnosti. Minuskuly humanistického písma pochází z caroliny, majuskuly pak z římské kapitály. Tempo psaní se zrychlilo a v mnohem větší míře se začaly projevovat individuální rysy pisatele. Vzhledem k různému použití písma se vydělily opět tři základní druhy humanistického písma: kreslené (okrouhlé, rotunda) - tento typ začal napodobovat knihtisk, čímž vznikla antikva, \"polokurzíva\" (spojování některých písmen), \"kurzíva\" (rychlejší, písmena psána jedním tahem, naklánění písma doprava).\n\nObdobné tři typy pak vznikly i v novogotickém písmu: kreslené (\"fraktura\"), polokurzivní (\"kanzlei\") a kurzivní (\"kurent\"). Novogotické písmo se vyvinulo ze středověké gotické minuskule a bylo používáno až do roku 1941, kdy bylo i v Německu zavedeno písmo humanistické.\n\nV 9. století byla na Velké Moravě používána hlaholice, která byla odvozena od řeckého písma, nicméně brzy převládla písma latinská. Zprvu to byla karolina, od 13. století pak česká varianta bastardy. Od 15. století jsou české a německé texty psány neogotickým písmem, zatímco latinské texty humanistickým. Tento úzus trval až do národního obrození, kdy se začaly české texty psát humanistickým písmem. Novogotické písmo pak přetrvalo do již výše zmíněného roku 1941.\n\n\n\n"}
{"id": "19469", "url": "https://cs.wikipedia.org/wiki?curid=19469", "title": "Dukkha", "text": "Dukkha\n\nDukkha (pálí), duḥkha (दुःख - sanskrt) se skládá ze dvou slov, duḥ = obtíž, nesnáz + kha = snést, vydržet, zvládnout. Tedy překlad může být strast, nepříjemnost, neuspokojivost, neklid ve významu nepohodlí, frustrace a nesouladu se skutečností. \n\nDo češtiny bývá výraz dukkha nejčastěji překládán jako „utrpení“, což však bývá kritizováno jako zavádějící, protože v buddhistickém pojetí jsou dukkha i příjemné zkušenosti. Jako vhodnější překlady jsou navrhovány „neuspokojivost“ nebo „náchylnost k utrpení“. Obdobný překladový problém existuje také v jiných evropských jazycích.\n\nJedná se o jeden z ústředních pojmů buddhismu tvořící základní kámen čtyř ušlechtilých pravd (\"arija sačča\"). \"Dukkha\" je také jednou ze tří základních charakteristik veškeré existence, zbylé dvě jsou pomíjivost (\"aničča\") a ne-já (\"anattá\"). Nevztahuje se pouze na nirvánu, která jako jediná nepomíjí.\n\nPodle Buddhova učení zrození (\"džáti\") je strastné, tak i stáří a rozklad (\"džará\"), nemoc (\"vjádhi\"), smrt (\"marana\"), odloučení od milovaného a nezískání toho, po čem toužíme. Zkrátka, pět složek (\"khand\") ulpívání je strastných.\n\nSmyslová vnímání nás ovlivňují natolik, že věříme v existenci „JÁ“ (viz \"anattá\"). Čím víc ulpíváme na této iluzi, tím větší nakonec bude naše utrpení.\n\nUlpívání na smyslových objektech a neznalost nebo nevědomost (\"avidždžá\") ohledně jejich nestálosti (\"aničča\") tvoří základ příčiny strasti (\"dukha\"), která se manifestuje jako žádostivost (\"tanhá\").\n\nBuddhismus nepopírá existenci šťastných okamžiků v lidském životě, ale tvrdí, že vzhledem k jejich pomíjivosti i ony vedou ke strasti a jsou proto neuspokojivé. Na obviňování z pesimismu odpovídají buddhisté tím, že tento poznatek je ve skutečnosti osvobozující. Pokud je doopravdy vše pomíjivé a neuspokojivé, znamená to, že není třeba na ničem lpět a po ničem toužit a je možné se od všech těchto věcí odpoutat a věnovat se dosažení nirvány.\n\nRozlišují se tři typy strasti (\"dukkha\"):\n(pozn.: pojmy jsou uváděny v pálí, není-li uvedeno jinak)\n"}
{"id": "19470", "url": "https://cs.wikipedia.org/wiki?curid=19470", "title": "Kampanologie", "text": "Kampanologie\n\nKampanologie (z latinského \"campana\" – zvon) je věda o zvonech. Zabývá se vznikem, vývojem, výzdobou, funkcí a akustikou zvonů, metodami jejich výroby a ladění a způsoby, jak na ně hrát. V praxi se tento termín používá spíše v souvislosti s prací s relativně velkými věžními zvony, než menšími soustavami např. ručních zvonků. Někdy bývá přiřazována k pomocným vědám historickým.\n\n\n\n"}
{"id": "19484", "url": "https://cs.wikipedia.org/wiki?curid=19484", "title": "Polyténní chromozom", "text": "Polyténní chromozom\n\nPolyténní chromozomy, resp. obří chromozomy jsou chromozomy, u nichž došlo k namnožení chromatid bez jejich následného rozpadu na jednotlivé jednochromatidové chromozomy. Výsledkem jsou neobvykle veliké a snadno pozorovatelné chromozomy, které jsou vděčným objektem pro pozorování ve středoškolských a vysokoškolských biologických praktikách, na nichž se studenti učí připravovat preparáty, pozorovat je a kreslit podle nich.\n\nPolyténní chromozomy lze nalézt ve slinných žlázách hmyzu. Vznikají zde proto, aby se zvýšením počtu kopií genů na nich se nacházejících urychlil proces transkripce a translace a tím pádem i zvýšila produkce žlázy. Dalšími objekty, u nichž byly tyto typy chromozomů pozorovány, jsou protista, rostliny a savci.\n"}
{"id": "19486", "url": "https://cs.wikipedia.org/wiki?curid=19486", "title": "Černobyl", "text": "Černobyl\n\nČernobyl (ukrajinsky \"Чорно́биль\", \"Čornobyl\"; rusky \"Черно́быль\", \"Černobyl\") je město v Kyjevské oblasti na severu Ukrajiny, poblíž hranic s Běloruskem, v kraji zvaném Polesí. Protéká jím řeka Pripjať. V 70. letech 20. století byla 15 km severozápadně od města postavena Černobylská jaderná elektrárna, v níž došlo roku 1986 závažné havárii, rozsahem následků nejhorší v dějinách jaderné energetiky. Po nehodě bylo okolí elektrárny evakuováno a uzavřeno. Město Černobyl, ve které do té doby žilo asi 14 tisíc obyvatel, zůstalo téměř opuštěné. Roku 2017 zde žilo 690 obyvatel.\n\nHistorie města sahá do roku 1193. Před kozáckými válkami zde byl důležitý komunikační uzel a středisko obchodu. V 19. století zde převažovalo židovské obyvatelstvo, tehdy byl Černobyl také jedním z center chasidismu. V letech 1923–1988 byl administrativním centrem Černobylského rajónu.\n\nV sedmdesátých letech 20. století byla severozápadně od města budována jaderná elektrárna a pro její zaměstnance nové město Pripjať. Po havárii 26. dubna 1986 byl Černobyl evakuován, po postupné dekontaminaci se stal částečně obyvatelný.\n\nRoku 1977 byl 18 kilometrů severně od města dobudován 1. reaktor jaderné elektrárny Černobyl. V sobotu 26. dubna 1986 v 1 hodinu 23 minut došlo na jejím 4. reaktorovém bloku k dosud největší zaznamenané havárii jaderné elektrárny. Výbuch způsobil uvolnění velkého množství radioaktivních částic a zamoření širokého okolí. Okolo 130 000 lidí z blízkého okolí bylo evakuováno. Evakuace však proběhla až několik desítek hodin po havárii. Obyvatelům také dlouho nebylo řečeno, co se vlastně děje, a tak většina z nich ani nevěděla, že jsou během evakuace velmi silně ozařováni. A to stejně tak jako armáda a všichni ostatní, kdo pomáhali odstraňovat, nebo se aspoň snažili situaci zmírňovat a bojovat s následky této havárie.\n\nAčkoliv je celá oblast stále radioaktivní a město oficiálně opuštěné, okolo sedmi set zejména starých lidí se přes nebezpečí rozhodlo vrátit do svého města.\n\nDnes v Černobylu působí asi 3000 lidí, jde o úředníky, obyvatele, zaměstnance elektrárny a pracovníky starající se o uzavřenou zónu kolem elektrárny. Střídají se tam po týdnu, který má čtyři pracovní dny. V Černobylu ale stále žije cca 700 obyvatel, kteří se rozhodli do města vrátit.\n\n"}
{"id": "19487", "url": "https://cs.wikipedia.org/wiki?curid=19487", "title": "Ronov (Ralská pahorkatina)", "text": "Ronov (Ralská pahorkatina)\n\nRonov () je výrazný čedičový vrch kuželovitého tvaru, na západním okraji Ralské pahorkatiny. Nachází se asi 11 km jihozápadně od okresního města České Lípy mezi obcemi Blíževedly, Kravaře a Stvolínky (vrcholová část katastrálně náleží prvně jmenované obci). Na vrcholu kopce vysokého 552 m n. m. je zřícenina hradu, vrchol a část svahů jsou přírodní památkou. Z hlediska ochrany přírody spadá pod CHKO Kokořínsko - Máchův kraj.\n\nZ geologického hlediska Ronov představuje přívodní sopouch čedičové horniny nefelinického bazanitu, vypreparovaný zvětráváním z okolních hornin. Na příkrých srázech kopce se místy objevují plošně rozsáhlé suťové proudy prorostlé javořinou, většinou jsou však svahy pokryty dubohabrovým lesem. Na vrcholu je zřícenina středověkého hradu Ronov. Zde je početná populace lilie zlatohlavé a roste zde vzácný druh keře skalník celokrajný. Ze vzácnějších druhů živočichů zde žijí střevlík Leistus montanus, žížala Allobophorael, užovka hladká.\n\nVrchol se zříceninou hradu Ronov a svahy směrem k Blíževedlům jsou od roku 1995 chráněny jako přírodní památka Ronov o rozloze 8,73 ha. Předmětem ochrany jsou přirozené suťové lesní porosty s teplomilnou flórou a faunou ve výšce 460 - 552 m n. m. a zdejší suťová pole.\n\nK rozcestí na úpatí Ronova vede zeleně značená turistická cesta z Kravař (asi 2 km od autobusové zastávky na náměstí). Na východě Ronov obchází červeně značená turistická cesta, která vede z Blíževedel do Stvolínek. Od rozcestí, kde se potkávají zelená a červená značka, vede na vrchol strmá, červeně značená, necelý kilometr dlouhá odbočka. Převýšení představuje více než 220 metrů. Nejbližší železniční zastávkou, vzdálenou od úpatí cca 1,2 km, jsou Kravaře na trati ČD 087 Česká Lípa - Lovosice.\n\n\n"}
{"id": "19489", "url": "https://cs.wikipedia.org/wiki?curid=19489", "title": "Ronov (přírodní památka)", "text": "Ronov (přírodní památka)\n\nRonov je nejen výrazný vrch Ronov s ruinami u stejnojmenného hradu nedaleko obce Blíževedly, ale i název chráněného území na Českolipsku, od roku 1995 vyhlášené přírodní památky v jeho vrcholové části.\nČedičový kopec vysoký 553 m. n.m je asi 11 km jihozápadně od České Lípy mezi obcemi Blíževedly, Kravaře a Stvolínky. Je součástí CHKO Kokořínsko, geomorfologicky spadá do Ralské pahorkatiny, podcelku Dokeská pahorkatina, část Polomené hory.\nZbytky stavby na vrcholu patří hradu Ronov založeném Klinštejny v 14. století.\n\nVrchol se zříceninou hradu Ronov a svahy směrem k Blíževedlům jsou od roku 1995 chráněny jako přírodní památka o rozloze 8,73 ha. Předmětem ochrany jsou přirozené suťové lesní porosty s teplomilnou flórou a faunou ve výšce 440–552 m. n.m. Dále i rozsáhlá kamenná moře.\n\nNa příkrých srázech se místy objevují plošně rozsáhlé suťové proudy prorostlé javořinou, většinou jsou však svahy pokryty dubohabrovým lesem. Je zde početná populace lilie zlatohlavé a roste zde vzácný druh keře skalník celokrajný. Ze vzácnějších druhů živočichů zde žijí střevlík Leistus montanus, žížala Allobophorael, užovka hladká.\n\nLokalita je dostupná po zelené turisticky značené cestě od Kravař, či po červené od Blíževedel.\n\n"}
{"id": "19491", "url": "https://cs.wikipedia.org/wiki?curid=19491", "title": "Mistrovství světa v ledním hokeji 2006", "text": "Mistrovství světa v ledním hokeji 2006\n\n70. Mistrovství světa v ledním hokeji se konalo v lotyšské Rize od 5. do 21. května 2006. Mistrem světa se stalo mužstvo Švédska.\n\nMistrovství se zúčastnilo šestnáct mužstev, rozdělených do čtyř čtyřčlenných skupin, z nichž první tři týmy postoupily do dvou osmifinálových skupin,týmy z prvního až čtvrtého místa postoupily do play off. Mužstva, které skončila v základní skupině na čtvrtém místě, hrála ve skupině o udržení.\n\n Finsko – Slovinsko 5:3 (1:2, 2:1, 2:0)\n\n5. května 2006 (17:15) – Riga (Arena Riga)\nBranky Finska: 17:07 Tomi Kallio, 25:03 Antti Miettinen, 37:44 Sean Bergenheim, 41:56 Tomi Kallio, 53:16 Mikko Lehtonen\nBranky Slovinska: 7:10 Kranjc, 14:41 Kopitar, 27:21 Kopitar\nRozhodčí: Poljakov (RUS) – Vasko (BLR), Novák (SVK)\nVyloučení: 9:15 (4:3)\nDiváků: 5 386\n\nFinsko: Norrena – Nummelin, Berg, Lehtonen, Kukkonen, Mäntylä, Saravo, Luoma – Peltonen, Miettinen, J. Jokinen – Bergenheim, Viuhkola, Kallio – Tuomo Ruutu, Mikko Koivu, Rita – Hahl, Hentunen, Jarkko Ruutu – Pirnes.\n\nSlovinsko: Kristan – Sotlar, Kranjc, Goličič, Vidmar, Robar, Ciglenečki, Groznik – Sotlar, Kopitar,Razingar – D. Rodman, Kontrec, Avgustinčič – Žagar, Hebar, Varl – Murič, Terlikar, Šivic – Hafner.\n\n5. května 2006 (21:15) – Riga (Arena Riga)\nBranky Česka: 19:32 David Výborný\nBranky Lotyšska: 6:22 Širokovs.\nRozhodčí: Reiber – Wehrli (SUI), Oskirko (RUS)\nVyloučení: 3:11 (0:0)\nDiváků: 12 500\n\nČesko: Milan Hnilička – Zbyněk Michálek, Tomáš Kaberle, Martin Škoula, Lukáš Krajíček, Zdeněk Kutlák, Jan Hejda – Martin Erat, David Výborný, Jan Hlaváč – Tomáš Rolinek, Tomáš Plekanec, Jan Bulis – Jaroslav Bednář, Jaroslav Hlinka, Petr Hubáček – Jaroslav Balaštík, Patrik Štefan, Ivo Prorok.\n\nLotyšsko: Naumovs – Rekis, Saviels, Jass, Tribuncovs, Galvinš, Pujacs, Astašenko, Jerofejevs – Cipulis, Sprukts, Pantěljejevs – Semjonovs, Niživijs, Tambijevs – Blinovs, Redlihs, Širokovs – Vasiljevs, Štals, Dazinš.\n\n7. května 2006 (16:15) – Riga (Arena Riga)\nBranky Česka: 1:09 Tomáš Plekanec, 3:04 Jaroslav Balaštík, 10:35 Martin Erat, 13:23 Zbyněk Michálek, 24:28 Zbyněk Michálek\nBranky Slovinska: 14:30 Murič, 20:24 Sotlar, 34:54 Kranjc, 59:59 Razingar\nRozhodčí: Schütz – Schröter (GER), Zatta (ITA)\nVyloučení: 6:9 (4:1)\nDiváků: 9 018\n\nČesko: Milan Hnilička – Zbyněk Michálek, Tomáš Kaberle, Lukáš Krajíček, Martin Škoula, Zdeněk Kutlák, Jan Hejda, Martin Richter – Martin Erat, David Výborný, Jan Hlaváč – Petr Tenkrát, Tomáš Plekanec, Jan Bulis – Jaroslav Bednář, Jaroslav Hlinka, Petr Hubáček – Jaroslav Balaštík, Patrik Štefan, Tomáš Rolinek.\n\nSlovinsko: Glavič (14. Kristan) – Kranjc, Sotlar, Goličič, Vidmar, Robar, Ciglenečki, Groznik – Razingar, Kopitar, M. Rodman – D. Rodman, Avgustinčič, Šivic – Žagar, Varl, Terlikar – Murič, Hebar, Hafner.\n\n7. května 2006 (20:15) – Riga (Arena Riga)\nBranky Finska: 24:32 Jari Viuhkola, 35:02 Tomi Kallio, 48:38 Ville Peltonen, 51:51 Aki-Petteri Berg, 55:10 Jani Rita\nBranky Lotyšska: nikdo\nRozhodčí: Savage – Laschowski (CAN), Oskirko (RUS)\nVyloučení: 6:10 (1:0, 1:0) navíc Tuomo Ruutu na 5 min a do konce utkání, Jarkko Ruutu (FIN) na 10 min.\nDiváků: 10 000\n\nFinsko: Niittymäki – Nummelin, Berg, Lehtonen, Kukkonen, Mäntylä, Saravo, Luoma – Peltonen, Miettinen, Jussi Jokinen – Hentunen, Viuhkola, Kallio – Tuomo Ruutu, Mikko Koivu, Jarkko Ruutu – Rita, Hahl, Pirnes – Bergenheim.\n\nLotyšsko: Naumovs – Rekis, Saviels, Jass, Tribuncovs, Galvinš, Pujacs, Astašenko, Jerofejevs – Cipulis, Sprukts, Pantěljejevs – Semjonovs, Niživijs, Tambijevs – Blinovs, Redlihs, Širokovs – Vasiljevs, Štals, Dazinš.\n\n9. května 2006 (16:15) – Riga (Arena Riga)\nBranky Lotyšska: 24:15 Semjonovs, 28:20 Cipulis, 29:51 Jerofejevs, 37:51 Tambijevs, 50:06 Vasiljevs\nBranky Slovinska: 5:35 Šivic\nRozhodčí: Vinnerborg (SWE) – Ross (USA), Novák (SVK)\nVyloučení: 8:12 (2:0)\nDiváků: 9 539\n\nLotyšsko: Naumovs – Rekis, Saviels, Jass, Tribuncovs, Galvinš, Pujacs, Astašenko, Jerofejevs – Cipulis, Sprukts, Pantěljejevs – Semjonovs, Niživijs, Tambijevs – Blinovs, Redlihs, Širokovs – Vasiljevs, Štals, Dazinš.\n\nSlovinsko: Kristan – Kranjc, Sotlar, Goličič, Vidmar, Robar, Ciglenečki, Groznik – Razingar, Kopitar, M. Rodman – D. Rodman, Avgustinčič, Kontrec – Žagar, Varl, Šivic – Murič, Hebar, Hafner – Terlikar.\n\n9. května 2006 (20:15) – Riga (Arena Riga)\nBranky Česka: 2:28 Martin Erat, 2:52 Jaroslav Balaštík, 34:41 Jan Hlaváč\nBranky Finska: 8:19 Lasse Kukkonen, 40:30 Aki-Petteri Berg, 58:48 Petteri Nummelin\nRozhodčí: Jonák (SVK) – Oskirko (RUS), Vasko (BLR)\nVyloučení: 7:9 (1:2) navíc Tomáš Plekanec (CZE) na 10 min.\nDiváků: 6 780\n\nČesko: Milan Hnilička – Zbyněk Michálek, Tomáš Kaberle, Lukáš Krajíček, Jan Hejda, Martin Richter, Martin Škoula – Martin Erat, David Výborný, Jan Hlaváč – Jaroslav Bednář, Tomáš Plekanec, Jan Bulis – Jaroslav Balaštík, Jaroslav Hlinka, Ivo Prorok – Petr Tenkrát, Patrik Štefan, Tomáš Rolinek, Petr Hubáček.\n\nFinsko: Antero Niittymäki – Petteri Nummelin, Aki-Petteri Berg, Lasse Kukkonen, Mikko Lehtonen, Tuukka Mantyla, Pekka Saravo, Mikko Luoma – Antti Miettinen, Jussi Jokinen, Ville Peltonen – Tomi Kallio, Jari Viuhkola, Jukka Hentunen – Tuomo Ruutu, Mikko Koivu, Jarkko Ruutu – Jani Rita, Esa Pirnes, Riku Hahl.\n\n Švýcarsko – Itálie 3:1 (0:0, 0:1, 3:0)\n\n6. května 2006 (16:15) – Riga (Skonto Arena)\nBranky Švýcarska: 44:56 Rüthemann, 52:31 Della Rossa, 59:40 Plüss\nBranky Itálie: 30:18 Iob\nRozhodčí: Looker – Ross (USA), Garsjö (NOR)\nVyloučení: 12:13 (0:1)\nDiváků: 4 500\n\nŠvýcarsko: Aebischer – Forster, Streit, Vauclair, Blindenbacher, Steinegger, Helbling, Bezina – Deruns, Reichert, Romy – Della Rossa, Plüss, Lemm – Ambühl, Wirz, Sannitz – Paterlini, Rüthemann, Jeannin.\n\nItálie: Muzzatti – Helfer, Borgatello, Strazzabosco, Ramoser, Lorenzi, Trevisani, Egger – Busillo, Margoni, Cirone – Parco, Iob, De Bettin – Fontanive, De Toni, Ansoldi – Felicetti, Bustreo, Molteni – Chelodi.\n\n6. května 2006 (20:15) – Riga (Skonto Arena)\nBranky Ukrajiny: 19:16 Kasjančuk, 34:55 Alexej Michnov\nBranky Švédska: 17:55 Fredrik Emvall, 20:50 Fredrik Emvall, 38:55 Andreas Karlsson, 46:38 Mika Hannula\nRozhodčí: Jonák (SVK) – Lesnjak (SLO), Kekalainen (FIN)\nVyloučení: 9:6 (1:4)\nDiváků: 3 492\n\nUkrajina: Simčuk – Klimentěv, Zavalňuk, Ostrouško, Guňko, Srjubko, Navarenko, Polonickij, Isajenko-Šachrajčuk, Litviněnko, Salnikov – Bobrovnikov, Djačenko, Kasjančuk – Matěruchin, Šafarenko, Michnov – Semenčenko, Procenko, Oleckij.\n\nŠvédsko: Johan Holmqvist – Ronnie Sundin, Magnus Johansson, Andreas Holmqvist, Kenny Jönsson, Hallberg, Timander – Andreas Karlsson, Melin, Emwall – Nordquist, Hannula, Martensson – Mattsson, Mathias Johansson, Joel Lundqvist.\n\n8. května 2006 (16:15) – Riga (Skonto Arena)\nBranky Švýcarska: 9:57 Bezina, 18:06 Ambühl\nBranky Ukrajiny: 33:54 Alexej Michnov\nRozhodčí: Minář (CZE) – Lešnjak (SLO), Schröter (GER)\nVyloučení: 10:8 (1:0, 1:0) navíc Plüss (SUI) – Šachrajčuk, Zavalňuk (UKR) na 10 min.\nDiváků: 4 609\n\nŠvýcarsko: Aebischer – Blindenbacher, Bezina, Seger, Streit, Steinegger, Helbling, Forster, Vauclair – Ambühl, Paterlini, Reichert – Della Rossa, Plüss, Rüthemann – Deruns, Wirz, Jeannin – Sannitz, Lemm, Romy.\n\nUkrajina: Karpenko – Guňko, Klimentěv, Ostrouško, Zavalňuk, Isajenko, Srjubko, Polonickij, Navarenko – Šachrajčuk, Litviněnko, Kasjančuk – Bobrovnikov, Djačenko, Salnikov – Materuchin,Šafarenko, Michnov – Semenčenko, Procenko, Oleckij.\n\n8. května 2006 (20:15) – Riga (Skonto Arena)\nBranky Švédska: 14:02 Andreas Karlsson, 16:00 Joel Lundqvist, 22:36 Kenny Jönsson, 47:19 Kenny Jönsson\nBranky Itálie: nikdo\nRozhodčí: Hansen (USA) – Kekalainen (FIN), Eglitis (LAT)\nVyloučení: 7:6 (3:0)\nDiváků: 3 586\n\nŠvédsko: Johan Holmqvist – Ronnie Sundin, Magnus Johansson, Timander, Kronwall, Andreas Holmqvist, Kenny Jönsson, Hallberg – Joel Lundqvist, Samuelsson, Zetterberg – Mathias Johansson, Melin, Fredrik Emvall – Mattsson, Andreas Karlsson, Franzén – Nordquist, Hannula, Martensson.\n\nItálie: Muzzatti (41. Tragust) – Strazzabosco, Ramoser, Helfer, Borgatello, Lorenzi, Trevisani, Egger – Parco, Iob, De Bettin – Busillo, Molteni, Cirone – Margoni, De Toni, Ansoldi – Felicetti, Bustreo, Chelodi – Fontanive.\n\n10. května 2006 (16:15) – Riga (Skonto Arena)\nBranky Ukrajiny: 14:54 Kasjančuk, 21:08 Salnikov, 51:11 Guňko, 57:56 Djačenko\nBranky Itálie: 32:25 Busillo, 55:38 Borgatello\nRozhodčí: Savage (CAN) – Lešnjak (SLO), Jakobsen (DEN)\nVyloučení: 11:11 (2:1) navíc Šachrajčuk – Iob, Helfer a Strazzabosco na 10 min.\nDiváků: 2 174\n\nUkrajina: Simčuk – Guňko, Klimentěv, Ostrouško, Polonickij, Isajenko, Srjubko, Navarenko – Šachrajčuk, Litviněnko, Kasjančuk – Bobrovnikov, Djačenko, Salnikov – Materuchin, Šafarenko, Andrij Michnov – Semenčenko, Procenko, Oleckij.\n\nItálie: Muzzatti – Strazzabosco, Ramoser, Helfer, Borgatello, Lorenzi, Trevisani, Egger – Busillo, Molteni, Cirone – Parco, Iob, De Bettin – Margoni, Fontanive, Ansoldi – Felicetti, Bustreo, Chelodi – De Toni.\n\n10. května 2006 (20:15) – Riga (Skonto Arena)\nBranky Švédska: 13:43 Henrik Zetterberg, 44:11 Henrik Zetterberg, 44:37 Jesper Mattsson, 51:16 Andreas Karlsson\nBranky Švýcarska: 23:19 Wirz, 45:02 Sannitz, 51:35 Rüthemann, 56:44 Sannitz\nRozhodčí: Poljakov (RUS) – Eglitis (LAT), Garsjo (NOR)\nVyloučení: 6:7 (0:1)\nDiváků: 3 500\n\nŠvédsko: Johan Holmqvist – Ronnie Sundin, Magnus Johansson, Timander, Kronwall, Andreas Holmqvist, Kenny Jönsson, Hallberg – Samuelsson, Zetterberg, Joel Lundqvist – Mathias Johansson, Melin, Fredrik Emvall – Mattsson, Andreas Karlsson, Franzén – Nordquist, Hannula, Martensson.\n\nŠvýcarsko: Aebischer – Seger, Streit, Steinegger, Vauclair, Helbling, Forster, Blindenbacher, Bezina – Della Rossa, Paterlini, Plüss – Rüthemann, Jeannin, Lemm – Ambühl, Deruns, Sannitz – Reichert, Wirz, Romy.\n\n Slovensko – Bělorusko 1:2 (0:0, 1:2, 0:0)\n\n6. května 2006 (16:15) – Riga (Arena Riga)\nBranky Slovenska: 37:29 Ivan Čiernik\nBranky Běloruska: 34:18 Meleško, 39:27 Antoněnko\nRozhodčí: Hansen (USA) – Laschowski (CAN), Jakobsen (DEN)\nVyloučení: 9:6 (0:2)\nDiváků: 6 960\n\nSlovensko: Lašák (41. Križan) – Jurčina, Milo, Vydarený, Štrbák, Harant, Graňák, Stehlík – Marián Hossa, Rastislav Pavlikovský, Bartovič – Surový, Cibák, Marcel Hossa – Čiernik, Kapuš, Zálešák – Vaic, Kollár, Kováčik.\n\nBělorusko: Mezin – Denisov, Makrickij, Jerkovič, Kopat, Žurik, Svito, Kosťučenok – Ugarov, Michalev, Dudik – Skabelka, Zadělenov, Grabovskij – Čupris, Kurilin, Meleško – Jesaulov, Kukuškin, Antoněnko.\n\n6. května 2006 (20:15) – Riga (Arena Riga)\nBranky Ruska: 1:36 Alexandr Ovečkin, 2:44 Denis Archipov, 10:44 Konstantin Gorovikov, 18:48 Dmitrij Bykov, 24:13 Alexandr Ovečkin, 26:41 Jevgenij Malkin, 29:39 Alexandr Ovečkin, 32:24 Alexandr Sjomin, 44:38 Alexandr Sjomin, 53:52 Alexandr Sjomin\nBranky Kazachstánu: 17:40 J. Koreškov\nRozhodčí: Levonen (FIN) – Pouzar (CZE), Eglitis (LAT)\nVyloučení: 12:14 (5:1, 1:0) navíc Blochin (KAZ) na 10 min.\nDiváků: 6 600\n\nRusko: Zvjagin (48. Fomičev) – Žukov, Nikulin, Kirill Kolcov, Aťušov, Kručinin, Bykov, Kuljaš, Chomickij – Zaripov, Sjomin, Archipov – Kulemin, Malkin, Ovečkin – Charitonov, Sušinskij, Jemelejev – Grigorenko, Gorovikov, Michnov.\n\nKazachstán: Medveděv (30. Tambulov) – Argokov, Žailauov, Kovalenko, Blochin, Pupkov, Koledajev, Mazunin, Savenkov – A. Koreškov, J. Koreškov, Litviněnko – Šafranov, Pčeljakov, Spiridonov -Samochvalov, Zaržickij, Krasnoslobodcev – Ogorodnikov, Troščinskij, Rifel.\n\n8. května 2006 (16:15) – Riga (Arena Riga)\nBranky Ruska: 10:57 Igor Jemelejev, 43:28 Denis Kuljaš, 53:19 Alexandr Charitonov\nBranky Běloruska: 21:40 Antoněnko, 23:28 Makrickij\nRozhodčí: Savage (CAN) – Garsjo (NOR), Jakobsen (DEN)\nVyloučení: 8:10 (2:1)\nDiváků: 6 100\n\nRusko: Zvjagin – I. Nikulin, Žukov, Aťušov, Kirill Kolcov, Bykov, Kručinin, Chomickij, Kuljaš – Zaripov, Archipov, Sjomin – Kulemin, Malkin, Ovečkin – Sušinskij, Jemelejev, Charitonov – Grigorenko, Gorovikov, Michnov.\n\nBělorusko: Mezin – Kosťučenok, Kopat, Denisov, Makrickij, Žurik, Svito, Jerkovič – Skabelka, Zadělenov, Grabovskij – Ugarov, Michalev, Dudik – Čupris, Kurilin, Meleško – Jesaulov, Kosticyn, Antoněnko.\n\n8. května 2006 (20:15) – Riga (Arena Riga)\nBranky Slovenska: 20:41 Richard Kapuš, 32:42 Tomáš Surový, 39:48 Milan Bartovič, 49:05 Rastislav Pavlikovský, 55:06 Miroslav Kováčik, 56:22 Milan Jurčina\nBranky Kazachstánu: nikdo\nRozhodčí: Vinnerborg (SWE) – Ross (USA), Pouzar (CZE)\nVyloučení: 7:16 (2:0)\nDiváků: 6 718\n\nSlovensko: Križan – Jurčina, Milo, Vydarený, Štrbák, Harant, Graňák, Stehlík – Marián Hossa, Rastislav Pavlikovský, Marcel Hossa – Surový, Cibák, Bartovič – Čiernik, Kapuš, Zálešák – Vaic, Kollár, Kováčik.\n\nKazachstán: Ogurešnikov – Litviněnko, Argokov, Kovalenko, Blochin, Pupkov, Koledajev, Mazunin, Savenkov – A. Koreškov, J. Koreškov, Žailauov – Šafranov, Pčeljakov, Spiridonov – Samochvalov, Zaržickij, Krasnoslobodcev – Ogorodnikov, Troščinskij, Rifel.\n\n10. května 2006 (16:15) – Riga (Arena Riga)\nBranky Slovenska: 6:00 Tomáš Surový, 9:03 Andrej Kollár, 36:45 Ivan Čiernik\nBranky Ruska: 3:56 Denis Kuljaš, 17:26 Jevgenij Malkin, 27:23 Danis Zaripov, 46:02 Alexej Michnov\nRozhodčí: Reiber – Laschowski (CAN), Ross (USA)\nVyloučení: 11:8 (1:3, 1:0) navíc Kirill Kolcov (RUS) na 5 min a do konce utkání.\nDiváků: 7 467\n\nSlovensko: Križan – Jurčina, Milo, Vydarený, Štrbák, Harant, Graňák, Stehlík – Čiernik, Kapuš, Marcel Hossa – Surový, Cibák, Bartovič – Vaic, Rastislav Pavlikovský, Zálešák – Kollár, Kováčik.\n\nRusko: Zvjagin – Bykov, Kručinin, Aťušov, Kolcov, I. Nikulin, Žukov, Chomickij, Kuljaš – Sušinskij, Jemeljejev, Charitonov – Kulemin, Malkin, Ovečkin – Alexej Michnov, Archipov, Sjomin – Gorovikov, Zaripov, Grigorenko.\n\n10. května 2006 (20:15) – Riga (Arena Riga)\nBranky Kazachstánu: 18:57 Spiridonov\nBranky Běloruska: 2:07 Zadělenov, 29:08 Zadělenov, 34:28 Čupris, 39:25 Grabovskij, 45:11 Zadělenov, 46:13 Dudik, 48:42 Grabovskij\nRozhodčí: Looker (USA) – Kekäläinen (FIN), Pouzar (CZE)\nVyloučení: 11:7 (0:3, 0:1) navíc Denisov (BLR) na 5 min a do konce utkání.\nDiváků: 5 000\n\nKazachtán: Ogurešnikov (47. Tambulov) – Litviněnko, Argokov, Kovalenko, Blochin, Pupkov, Koledajev,Mazunin, Savenkov – A. Koreškov, J. Koreškov, Žailauov – Šafranov, Pčeljakov, Spiridonov – Samochvalov, Zaržickij, Krasnoslobodcev – Ogorodnikov, Troščinskij, Rifel.\n\nBělorusko: Mezin – Kosťučenok, Kopat, Denisov, Makrickij, Žurik, Svito, Jerkovič – Skabelka, Zadělenov, Grabovskij – Ugarov, Michalev, Dudik – Čupris, Kurilin, Meleško – Jesaulov, Kosticyn, Antoněnko – Kukuškin.\n\n USA – Norsko 3:1 (0:1, 1:0, 2:0)\n\n5. května 2006 (16:15) – Riga (Skonto Arena)\nBranky USA: 21:21 Dustin Brown, 45:42 Dustin Brown, 55:46 Dustin Brown\nBranky Norska: 13:32 Jakobsen\nRozhodčí: Vinnerborg – Takula (SWE), Schröter (GER)\nVyloučení: 9:8 (3:1)\nDiváků: 6 800\n\nUSA: Anderson – Alberts, Corvo, Gill, Suter, Orpik, Komisarek, Meyer – Reasoner, Malone, Brown – Cullen, Hall, Hilbert – Slater, Kesler, Park – Stafford, Yan Stastny, Kessel.\n\nNorsko: Grotnes – Ryman, Myrvold, Mats Trygg, Nilsen, Lund, Jakobsen, Holos – Skroder, Vikingstad, Thoresen – Bastiansen, Ask, Marthinsen – Marius Trygg, Hansen, Holtet – Spets, Nagel, Andersen – Nygard.\n\n5. května 2006 (20:15) – Riga (Skonto Arena)\nBranky Dánska: 27:43 F. Nielsen, 30:46 J. Nielsen, 37:49 Staal\nBranky Kanady: 5:01 Brad Boyes, 7:18 Sidney Crosby, 13:41 Mike Comrie, 43:17 Sidney Crosby, 53:09 Mike Richards\nRozhodčí: Minář (CZE) – Kekalainen (FIN), Zatta (ITA)\nVyloučení: 8:5 (1:2, 1:0)\nDiváků: 3 427\n\nDánsko: Hirsch – Schioldan, D. Nielsen, Pander, Damgaard, Andreasen, Dahlmann, Johnsen – F. Nielsen, Kjaergaard, J. Nielsen – Nordby-Andersen, Green, Staal – Regin, Hansen, Degn – Smidt, Reinert, Pyndt.\n\nKanada: Denis – Robidas, Schultz, Hamhuis, Stuart, Dupont – Boyes, Bergeron, Crosby – Calder, Williams, Comrie – Metropolit, Hartnell, Richards – Carter.\n\n7. května 2006 (16:15) – Riga (Skonto Arena)\nBranky USA: 20:33 Andrew Alberts, 26:32 Yan Stastny, 52:52 Richard Park\nBranky Dánska: nikdo\nRozhodčí: Reiber (CAN) – Novák (SVK), Wehrli (SUI)\nVyloučení: 6:7 (0:0)\nDiváků: 3 886\n\nUSA: Anderson – Alberts, Corvo, Gill, Suter, Orpik, Komisarek, Meyer – Reasoner, Malone, Brown – Cullen, Hall, Hilbert – Slater, Kesler, Park – Stafford, Stastny, Kessel.\n\nDánsko: Hirsch – Schioldan, D. Nielsen, Pander, Damgaard, Andreasen, Dahlmann, Johnsen – F. Nielsen, Kjaergaard, J. Nielsen – Nordby-Andersen, Green, Staal – Regin, Hansen, Degn – Smidt, Reinert, Pyndt.\n\n7. května 2006 (20:15) – Riga (Skonto Arena)\nBranky Kanady: 8:09 Patrice Bergeron, 8:33 Brad Boyes, 13:35 Mike Comrie, 21:05 Sidney Crosby, 23:00 Jason Williams , 31:56 Patrice Bergeron, 33:53 Brendan Shanahan\nBranky Norska: 47:42 Thoresen\nRozhodčí: Poljakov (RUS) – Takula (SWE), Vasko (BLR)\nVyloučení: 7:13 (3:1)\nDiváků: 4 000\n\nKanada: Auld – Robidas, Schultz, Seabrook, Stuart, Dupont – Boyes, Bergeron, Crosby – Shanahan, Williams, Comrie – Richard, Calder, Carter – Metropolit, Hartnell, Pettinger – Cammalleri.\n\nNorsko: Grotnes (33. Gundersen) – Ryman, Myrvold, Mats Trygg, Nilsen, Lund, Jakobsen, Holos – Skroder, Vikingstad, Thoresen – Spets, Bastiansen, Ask – Marius Trygg, Hansen, Holtet – Marthinsen, Andersen, Nygard – Nagel.\n\n9. května 2006 (16:15) – Riga (Skonto Arena)\nBranky Norska: 16:36 Mats Trygg, 28:41 Hansen, 30:02 Skröder, 33:34 Thoresen, 41:08. Holtet, 59:18 Vikingstad\nBranky Dánska: 17:30 Green M., 19:59 Staal, 43:43 Hansen\nRozhodčí: Schütz – Schröter (GER), Zatta (ITA)\nVyloučení: 10:9 (4:2)\nDiváků: 3 100\n\nNorsko: Gundersen – Ryman, Myrvold, Mats Trygg, Nilsen, Lund, Jakobsen, Holos – Skröder, Vikingstad, Thoresen – Spets, Holtet, Ask – Marius Trygg, Hansen, Bastiansen – Marthinsen, Andersen, Nygard – Nagel.\n\nDánsko: Hirsch – Pander, Johnsen, Schioldan, D. Nielsen, Andreasen, Dahlmann, Boedker – Nordby-Andersen, Green, Staal – F. Nielsen, Kjaergaard, J. Nielsen – Regin, Hansen, Degn – Smidt, Reinert, Pyndt.\n\n9. května 2006 (20:15) – Riga (Skonto Arena)\nBranky Kanady: 29:01 Sidney Crosby, 47:44 Brendan Shanahan\nBranky USA: 13:53 Phil Kessel\nRozhodčí: Levonen (FIN) – Takula (SWE), Wehrli (SUI)\nVyloučení: 8:9 (1:0)\nDiváků: 4 553\n\nKanada: Auld – Hamhuis, Robidas, Seabrook, Stuart, Dupont, Schultz, Daley – Hartnell, Richards, Carter – Shanahan, Comrie, Williams – Boyes, Bergeron, Crosby – Calder, Metropolit, Pettinger – Cammalleri.\n\nUSA: Bacashihua – Gill, Suter, Meyer, Komisarek, Orpik, Corvo, Alberts – Reasoner, Malone, Brown – Cullen, Park, Hilbert – Kesler, Stastny, Hall – Slater, Stafford, Kessel.\n\nUtkání ze základní skupiny se započítávala.\n\n11. května 2006 (20:15) – Riga (Arena Riga)\nBranky Kanady: 5:41 Jason Williams , 8:49 Sidney Crosby, 14:40 Brad Boyes, 17:43 Patrice Bergeron, 25:58 Brendan Shanahan, 40:24 Jeff Carter, 41:18 Matt Pettinger, 42:24 Mike Richards, 45:59 Kyle Calder, 46:31 Kyle Calder, 50:17 Scott Hartnell\nBranky Lotyšska: nikdo\nRozhodčí: Looker (USA) – Lešnjak (SLO), Pouzar (CZE)\nVyloučení: 16:8 (9:0)\nDiváků: ???\n\nKanada: Denis – Hamhuis, Robidas, Seabrook, Stuart, Dupont, Schultz, Daley – Hartnell, Richards, Carter – Shanahan, Comrie, Williams – Boyes, Bergeron, Crosby – Calder, Metropolit, Pettinger – Cammalleri.\n\nLotyšsko: Naumovs (16. Raitums) – Rekis, Saviels, Jass, Tribuncovs, Galvinš, Pujacs, Astašenko,Jerofejevs – Cipulis, Sprukts, Pantěljejevs – Semjonovs, Niživijs, Tambijevs – Blinovs, Redlihs, Širokovs – Vasiljevs, Štals, Dazinš.\n\n12. května 2006 (20:15) – Riga (Arena Riga)\nBranky Finska: 11:13 Mikko Koivu, 26:01 Sean Bergenheim, 32:44 Petteri Nummelin, 54:27 Lasse Kukkonen\nBranky USA: nikdo\nRozhodčí: Minář (CZE) – Oskirko (RUS), Wehrli (SUI)\nVyloučení: 7:7 (1:0)\nDiváků: 8 500\n\nFinsko: Niittymäki – Nummelin, Berg, Kukkonen, Lehtonen, Mäntylä, Saravo, Luoma – Miettinen, Jussi Jokinen, Peltonen – Kallio, Viuhkola, Hentunen – Tuomo Ruutu, Mikko Koivu, Jarkko Ruutu – Rita, Pirnes, Hahl – Bergenheim.\n\nUSA: Anderson – Alberts, Gill, Komisarek, Meyer, Corvo, Suter, Orpik – Cullen, Malone, Brown – Reasoner, Park, Hilbert – Kesler, Stastny, Hall – Slater, Stafford, Kessel.\n\n12. května 2006 (16:15) – Riga (Arena Riga)\nBranky Česka: 27:21 Jan Hlaváč, 38:31 Jaroslav Balaštík, 58:26 Petr Tenkrát\nBranky Norska: 12:21 Ask\nRozhodčí: Poljakov (RUS) – Jakobsen (DEN), Novák (SVK)\nVyloučení: 5:5 (0:1)\nDiváků: 7 004\n\nČesko: Milan Hnilička – Zbyněk Michálek, Tomáš Kaberle, Lukáš Krajíček, Jan Hejda, Martin Richter, Martin Škoula – Martin Erat, David Výborný, Jan Hlaváč – Zbyněk Irgl, Tomáš Plekanec, Jan Bulis – Jaroslav Balaštík, Jaroslav Hlinka, Ivo Prorok – Petr Tenkrát, Patrik Štefan, Tomáš Rolinek.\n\nNorsko: Gundersen – Ryman, Myrvold, Jakobsen, J. Nilsen, Mats Trygg – Skroeder, Thoresen, Vikingstad – Bastiansen, Ask, Holtet – Marius Trygg, Spets, Hansen – Andersen, Marthinsen, Nagel.\n\n13. května 2006 (20:15) – Riga (Arena Riga)\nBranky USA: 20:59 Ryan Malone, 34:39 Dustin Brown, 42:27 Patrick O'Sullivan , 49:50 Ryan Suter\nBranky Loytšska: 22:12 Darzinš, 41:00 Semjonovs\nRozhodčí: Jonák – Novák (SVK), Takula (FIN)\nVyloučení: 12:11 (3:1)\nDiváků: 10 500\n\nUSA: Anderson – Suter, Gill, Komisarek, Meyer, Corvo, Orpik, Alberts – Malone, Brown, Kessel – O'Sullivan, Kesler, Stastny – Cullen, Park, Hilbert – Hall, Slater, Stafford – Reasoner.\n\nLotyšsko: Naumovs – Rekis, Saviels, Jass, Tribuncovs, Galvinš, Pujacs, Jerofejevs – Cipulis, Sprukts, Pantěljejevs – Semjonovs, Daugavinš, Tambijevs – Redlihs, Niživijs, Širokovs – Vasiljevs, Štals, Darzinš – Blinovs.\n\n14. května 2006 (16:15) – Riga (Arena Riga)\nBranky Norska: nikdo\nBranky Finska: 9:35 Jukka Hentunen, 33:30 Jussi Jokinen, 55:58 Esa Pirnes\nRozhodčí: Jonák (SVK) – Jakobsen (DEN), Vasko (BLR)\nVyloučení: 7:6 (0:1)\nDiváků: 7 345\n\nNorsko: Gundersen – Ryman, Myrvold, J. Nilsen, Mats Trygg, Jakobsen, Tolös, Lund – Skroeder, Thoresen, Vikingstad – Bastiansen, Ask, Holtet – Marius Trygg, Spets, Hansen – Andersen, Marthinsen, Nagel – Nygard.\n\nFinsko: Norrena – Nummelin, Berg, Kukkonen, Lehtonen, Mäntylä, Saravo, Luoma – Miettinen, Olli Jokinen, Peltonen – Hentunen, Pirnes, Kallio – Jussi Jokinen, Mikko Koivu, Tuomo Ruutu – Bergenheim, Hahl, Jarkko Ruutu – Rita.\n\n14. května 2006 (20:15) – Riga (Arena Riga)\nBranky Česka: 6:34 Petr Hubáček, 8:06 David Výborný, 13:30 Tomáš Plekanec, 35:04 Zbyněk Irgl, 46:29 Jaroslav Balaštík, 53:39 Martin Erat\nBranky Kanady: 15:44 Stephane Robidas, 21:51 Mike Richards, 31:26 Dan Hamhuis, 41:01 Sidney Crosby\nRozhodčí: Schütz (GER) – Oskirko (RUS), Wehrli (SUI)\nVyloučení: 5:4 (0:0)\nDiváků: 7 474\n\nČesko: Milan Hnilička – Zbyněk Michálek, Tomáš Kaberle, Lukáš Krajíček, Jan Hejda, Martin Richter, Martin Škoula – Martin Erat, David Výborný, Jan Hlaváč – Jaroslav Bednář, Patrik Štefan, Jan Bulis – Jaroslav Balaštík, Jaroslav Hlinka, Petr Hubáček – Zbyněk Irgl, Tomáš Plekanec, Petr Tenkrát.\n\nKanada: |Alex Auld – Stephane Robidas, Nick Schultz, Dan Hamhuis, Brad Stuart, Brent Seabrook, Trevor Daley, Micki Dupont – Brendan Shanahan, Mike Comrie, Jason Williams – Patrice Bergeron, Sidney Crosby, Brad Boyes – Jeff Carter, Mike Richards, Kyle Calder – Matt Pettinger, Mike Cammalleri, Scott Hartnell – Glen Metropolit.\n\n15. května 2006 (20:15) – Riga (Arena Riga)\nBranky Kanady: 5:58 Patrice Bergeron, 16:57 Jeff Carter, 26:33 Jeff Carter, 51:36 Brad Boyes\nBranky Finska: 18:15 Mikko Koivu, 50:46 Petteri Nummelin\nRozhodčí: Vinnerborg (SWE) – Lešnjak (SLO), Takula (FIN)\nVyloučení: 8:7 (1:1, 2:0) navíc Jarkko Ruutu (FIN) na 10 min.\nDiváků: 7 171\n\nKanada: Denis – Robidas, Schultz, Hamhuis, Stuart, Seabrook, Daley, Dupont – Shanahan, Comrie, Williams – Bergeron, Crosby, Boyes – Carter, Richards, Calder – Pettinger, Cammalleri, Hartnell – Metropolit.\n\nFinsko: Niittymäki (32. Norrena) – Nummelin, Berg, Kukkonen, Lehtonen, Luoma, Saravo, Mäntylä – Jussi Jokinen, Olli Jokinen, Peltonen – Kallio, Pirnes, Hentunen – Tuomo Ruutu, Mikko Koivu, Miettinen – Hahl, Viuhkola, Jarkko Ruutu – Bergenheim.\n\n16. května 2006 (15:15) – Riga (Arena Riga)\nBranky Česka: 27:25 Jan Hlaváč\nBranky USA: 13:03 Ryan Malone, 19:43 Mark Cullen, 47:25 Dustin Brown\nRozhodčí: Poljakov (RUS) – Eglitis (LAT), Oskirko (RUS)\nVyloučení: 3:3 (0:0)\nDiváků: 7 441\n\nČesko: Milan Hnilička – Zbyněk Michálek, Tomáš Kaberle, Lukáš Krajíček, Jan Hejda, Martin Richter, Martin Škoula – Martin Erat, David Výborný, Jan Hlaváč – Ivo Prorok (49. Tomáš Rolinek), Patrik Štefan, Jan Bulis – Jaroslav Balaštík, Jaroslav Hlinka, Petr Hubáček – Zbyněk Irgl, Tomáš Plekanec, Petr Tenkrát.\n\nUSA: Jason Bacashihua – Ryan Suter, Hal Gill, Michael Komisarek, Frederick Meyer, Joe Corvo, Brooks Orpik, Andrew Alberts – Ryan Malone, Phil Kessel, Dustin Brown – Patrick O'Sullivan , Ryan Kesler, Yan Stastny – Mark Cullen, Richard Park, Andy Hilbert – Martin Reasoner, Adam Hall, Jim Slater.\n\n16. května 2006 (19:15) – Riga (Arena Riga)\nBranky Lotyšska: 6:44 Rekis, 8:34 Blinovs, 36:02 Darzinš, 53:16 Semjonovs\nBranky Norska: 30:58 Skroeder, 59:34 Nygard\nRozhodčí: Minář (CZE) – R. Jakobsen (DEN), Vasko (BLR)\nVyloučení: 6:9 (2:1)\nDiváků: 9 173\n\nLotyšsko: Naumovs – Rekis, Saviels, Jass, Tribuncovs, Galvinš, Pujacs, Jerofejevs – Cipulis, Sprukts, Širokovs – Semjonovs, Daugavinš, Tambijevs – Vasiljevs, Štals, Darzinš – Redlihs, Niživijs, Blinovs.\n\nNorsko: Gundersen – Ryman, Myrvold, J. Nilsen, T. Jakobsen, Holös, Lund – Skroeder, Andersen, Vikingstad – Bastiansen, Ask, Holtet – Marius Trygg, Spets, Hansen – Nygard, Marthinsen, Nagel.\n\nUtkání ze základní skupiny se započítávala.\n\n11. května 2006 (16:15) – Riga (Arena Riga)\nBranky Ruska: 16:06 Maxim Sušinskij, 41:03 Maxim Sušinskij, 46:06 Alexandr Ovečkin, 48:19 Denis Kuljaš, 53:47 Sergej Mozjakin, 57:03 Igor Grigorenko\nBranky Ukrajiny: nikdo\nRozhodčí: Schütz (GER) – Eglitis (LAT), Takula (SWE)\nVyloučení: 4:8 (4:0) navíc Bobkin (UKR) na 5 min. a do konce utkání.\nDiváků: 6 963\n\nRusko: Zvjagin (52. Fomičev) – Aťušov, Kuljaš, Bykov, Kručinin, Žukov, I. Nikulin, Mišarin, Chomickij – Kulemin, Malkin, Ovečkin – Sušinskij, Jemeljejev, Charitonov – Alexej Michnov, Archipov, Sjomin – Mozjakin, Grigorenko, Gorovikov.\n\nUkrajina: Karpenko – Guňko, Polonickij, Ostrouško, Navarenko, Srjubko – Šachrajčuk, Litviněnko, Kasjančuk – Materuchin, Šafarenko, Michnov – Bobrovnikov, Djačenko, Salnikov – Donika, Procenko, Bobkin – Oleckij.\n\n12. května 2006 (16:15) – Riga (Skonto Arena)\nBranky Švýcarska: 49:50 Reichert, 58:04 Jeannin\nBranky Slovenska: 14:18 Martin Cibák, 31:33 Dušan Milo\nRozhodčí: Savage (CAN) – Kekalainen (FIN), Schröter (GER)\nVyloučení: 6:7 (1:1) navíc Deruns (SUI) na 5 min a do konce utkání.\nDiváků: 2 325\n\nŠvýcarsko: Aebischer – Streit, Helbling, Seger, Forster, Vauclair, Steinegger, Blindenbacher, Bezina – Della Rossa, Plüss, Sannitz – Wirz, Rüthermann, Romy – Paterlini, Jeannin, Lemm – Ambühl, Deruns, Reichert.\n\nSlovensko: Križan – Jurčina, Milo, Harant, Graňák, Vydarený, Štrbák – Čiernik, Kapuš, Marcel Hossa – Michal Hudec, Rastislav Pavlikovský, Zálešák – Surový, Cibák, Bartovič – Vaic, Kollár, Kováčik.\n\n12. května 2006 (20:15) – Riga (Skonto Arena)\nBranky Švédska: 4:16 Michael Nylander, 7:18 Jonas Nordquist, 16:40 Magnus Johansson, 18:58 Per Hallberg\nBranky Běloruska: 49:14 Zadělenov\nRozhodčí: Levonen (FIN) – Laschowski (CAN), Ross (USA)\nVyloučení: 12:11 (1:1)\nDiváků: 2 209\n\nŠvédsko: Johan Holmqvist – Ronnie Sundin, Magnus Johansson, Hallberg, Timander, Kenny Jönsson, Kronwall, Andreas Holmqvist – Franzén, Zetterberg, Samuelsson – Martensson, Nylander, Melin – Fredrik Emvall, Andreas Karlsson, Mattsson – Jörgen Jönsson, Nordquist, Hannula – Mathias Johansson.\n\nBělorusko: Mezin – Makrickij, Kosťučenok, Žurik, Svito, Kopat, Jerkovič, Rjadinskij – Ugarov, Michalev, Dudik – Skabelka, Zadělenov, Grabovskij – Kukuškin, Kosticyn, Antoněnko – Čupris, Meleško, Savin – Jesaulov.\n\n13. května 2006 (20:15) – Riga (Skonto Arena)\nBranky Běloruska: 10:36 Grabovskij, 22:11 Kosťučenok, 22:37 Antoněnko, 35:47 Grabovskij, 45:06 Dudik, 46:17 Skabelka, 56:40 Kopat, 57:26 Grabovskij, 57:48 Dudik\nBranky Ukrajiny: 39:47 Guňko\nRozhodčí: Schütz (GER) – Garsjo (NOR), Zatta (ITA)\nVyloučení: 7:14 (5:0) navíc Guňko (UKR) na 10 min.\nDiváků: 2 732\n\nBělorusko: Mezin – Makrickij, Denisov, Svito, Jerkovič, Kopat, Kosťučenok, Rjadinskij – Ugarov, Michalev, Dudik – Kosticyn, Zadělenov, Grabovskij – Kurilin, Meleško, Čupris – Kukuškin, Antoněnko, Skabelka – Jesaulov.\n\nUkrajina: Simčuk – Guňko, Klimentěv, Ostrouško, Zavalňuk, Polonickij, Srjubko, Navarenko – Šachrajčuk, Litviněnko, Kasjančuk – Bobrovnikov, Djačenko, Salnikov – Materuchin, Šafarenko, Michnov – Donika, Procenko, Oleckij.\n\n14. května 2006 (16:15) – Riga (Skonto Arena)\nBranky Ruska: 13:55 Danis Zaripov, 22:26 Denis Archipov, 40:51 Dmitrij Bykov, 42:38 Ilja Nikulin, 57:25 Nikolaj Kuljomin, 59:45 Jevgenij Malkin\nBranky Švýcarska: 22:36 Paterlini, 32:33 Forster, 45:17 Bezina\nRozhodčí: Minář – Pouzar (CZE), Schröter (GER)\nVyloučení: 7:7 (2:1)\nDiváků: 3 729\n\nRusko: Zvjagin – Kuljaš, Bykov, Kirill Kolcov, Aťušov, Žukov, I. Nikulin, Mišarin, Chomickij – Sušinskij, Jemeljejev, Zaripov – Kuljomin, Malkin, Ovečkin – Alexej Michnov, Archipov, Sjomin – Mozjakin, Grigorenko, Gorovikov.\n\nŠvýcarsko: Aebischer – Blindenbacher, Bezina, B. Gerber, Seger, Steinegger, Vauclair, Forster, Streit – Della Rossa, Plüss, Rüthemann – Ambühl, Paterlini, Reichert – Jeannin, Sannitz, Lemm – Deruns, Wirz, Romy.\n\n14. května 2006 (20:15) – Riga (Skonto Arena)\nBranky Slovenska: 1:45 Marián Hossa, 8:57 Martin Cibák, 21:57 René Vydarený, 26:42 Marcel Hossa, 46:33 Andrej Kollár\nBranky SSSR: 22:20 Magnus Johansson, 23:29 Andreas Karlsson\nRozhodčí: Hansen – Ross (USA), Laschowski (CAN)\nVyloučení: 8:7 (3:1, 1:0)\nDiváků: 2 882\n\nSlovensko: Križan – Vydarený, Štrbák, Jurčina, Milo, Stehlík, Graňák, Harant – Čiernik, Kapuš, Bartovič – Marián Hossa, Rastislav Pavlikovský, Marcel Hossa – Surový, Cibák, Zálešák – Vaic, Kollár, Kováčik.\n\nŠvédsko: Henriksson – Ronnie Sundin, Magnus Johansson, Kenny Jönsson, Andreas Holmqvist, Kronwall, Hallberg -Franzén, Zetterberg, Samuelsson – Martensson, Nylander, Melin – Emwall, Andreas Karlsson, Mattsson – Jörgen Jönsson, Nordquist, Hannula.\n\n15. května 2006 (20:15) – Riga (Skonto Arena)\nBranky Švédska: 7:33 Mikael Samuelsson, 20:14 Mikael Samuelsson, 22:58 Jörgen Jönsson\nBranky Ruska: 1:22 Alexandr Ovečkin, 11:28 Alexej Michnov, 55:47 Alexej Michnov\nRozhodčí: Savage (CAN) – Kekäläinen (FIN), Novák (SVK)\nVyloučení: 8:9 (2:1)\nDiváků: 3 983\n\nŠvédsko: J. Holmqvist – R. Sundin, Magnus Johansson, Kenny Jönsson, Kronwall, Hallberg, Timander, A. Holmqvist – Franzén, Zetterberg, Bäckström – Fredrik Emvall, Andreas Karlsson, Mattsson – Jörgen Jönsson, Nylander, Samuelsson – Martensson, Joel Lundqvist, Hannula – Nordquist.\n\nRusko: Sokolov – Kuljaš, Bykov, Kolcov, Aťušov, Žukov, I. Nikulin, Mišarin, Chomickij – Sušinskij, Jemeljejev, Zaripov – Kulemin, Malkin, Ovečkin – Alexej Michnov, Archipov, Sjomin – Mozjakin, Grigorenko, Gorovikov.\n\n16. května 2006 (15:15) – Riga (Skonto Arena)\nBranky Švýcarska: 48:17 Plüss\nBranky Běloruska: 9:04 Skabelka, 29:58 Zadělenov\nRozhodčí: Hansen – Ross (USA), Schröter (GER)\nVyloučení: 5:5 (0:0)\nDiváků: 3 170\n\nŠvýcarsko: Aebischer – Vauclair, Bezina, Seger, Streit, Steinegger, B. Gerber, Forster – Paterlini,Jeannin, Sannitz -Della Rossa, Plüss, Demuth – Wirz, Rüthemann, Reichert – Ambühl, Lemm, Deruns – Romy.\n\nBělorusko: Mezin – Makrickij, Denisov, Kopat, Kosťučenok, Svito, Jerkovič, Rjadinskij – Ugarov, Michalev, Dudik – Kurilin, Meleško, Čupris – Kukuškin, Antoněnko, Skabelka – Kosticyn, Zadělenov, Grabovskij – Savin.\n\n16. května 2006 (19:15) – Riga (Skonto Arena)\nBranky Slovenska: 12:52 Richard Kapuš, 21:36 Dušan Milo, 25:11 Martin Štrbák , 35:46 Miroslav Kováčik, 36:58 Milan Bartovič, 44:25 Richard Kapuš, 49:19 Michal Hudec, 58:25 Milan Jurčina\nBranky Ukrajiny: nikdo\nRozhodčí: Levonen (FIN) – Lešnjak (SLO), Zatta (ITA)\nVyloučení: 4:9 (3:0)\nDiváků: 2 582\n\nSlovensko: Križan – Vydarený, Štrbák, Jurčina, Milo, Harant, Graňák, Stehlík – Čiernik, Kapuš, Bartovič – Marián Hossa (41. Michal Hudec), Rastislav Pavlikovský, Marcel Hossa – Surový, Cibák, Zálešák – Vaic, Kollár, Miroslav Kováčik.\n\nUkrajina: Karpenko – Klimentěv, Guňko, Zavalňuk, Srjubko, Ostrouško, Navarenko, Polonickij – Kasjančuk, Litviněnko, Šachrajčuk – Djačenko, Bobrovnikov, Salnikov – Materuchin, Šafarenko, Andrij Michnov – Bobkin, Oleckij, Procenko.\n\n Švédsko – USA 6:0 (2:0, 2:0, 2:0)\n\n17. května 2006 (15:15) – Riga (Arena Riga)\nBranky Švédska: 2:48 Mika Hannula, 15:40 Mika Hannula, 25:51 Mikael Samuelsson, 35:34 Kenny Jönsson, 48:41 Mika Hannula, 58:36 Andreas Karlsson\nBranky USA: nikdo\nRozhodčí: Reiber (SUI) – Kekäläinen (FIN), Novák (SVK)\nVyloučení: 5:7 (2:0)\nDiváků: 4 200\n\nŠvédsko: Johan Holmqvist – Ronnie Sundin, Magnus Johansson, Kenny Jönsson, Kronwall, Hallberg, Timander, Andreas Holmqvist – Franzén, Zetterberg, Bäckström – Fredrik Emvall, Andreas Karlsson, Mattsson – Jörgen Jönsson, Nylander, Samuelsson – Martensson, Joel Lundqvist, Hannula.\n\nUSA: Anderson (41. Bacashihua) – Suter, Gill, Komisarek, Meyer, Corvo, Orpik, Alberts – Malone, Kessel, Brown – Cullen, Park, Hilbert – O'Sullivan, Kesler, Stastny – Reasoner, Hall, Slater – Stafford.\n\n17. května 2006 (17:15) – Riga (Arena Riga)\nBranky Kanady: 34:35 Mike Cammalleri, 52:53 Patrice Bergeron, 54:23 Sidney Crosby, 54:32 Jeff Carter\nBranky Slovenska: 17:36 Dušan Milo\nRozhodčí: Poljakov (RUS) – Lešnjak (SLO), Ross (USA)\nVyloučení: 2:5 (0:0)\nDiváků: 7 129\n\nKanada: Denis – Hamhuis, Stuart, Robidas, Schultz, Seabrook, Daley, Dupont – Bergeron, Crosby, Boyes – Carter, Richards, Calder – Shanahan, Comrie, Williams – Pettinger, Cammalleri, Hartnell – Metropolit.\n\nSlovensko: Križan – Vydarený, Meszároš, Jurčina, Milo, Harant, Štrbák, Graňák, Stehlík – Čiernik, Kapuš, Bartovič – Marián Hossa, Rastislav Pavlikovský, Marcel Hossa – Surový, Cibák, Zálešák – Vaic, Kollár, Miroslav Kováčik.\n\n18. května 2006 (16:15) – Riga (Arena Riga)\nBranky Ruska: 2:30 Alexandr Ovečkin, 45:10 Sergej Mozjakin, 58:55 Alexej Michnov\nBranky Česka: 25:45 Tomáš Kaberle, 43:49 Jaroslav Hlinka, 47:06 Patrik Štefan, 67:58 Zbyněk Irgl\nRozhodčí: Vinnerborg (SWE) – Takula (FIN), Wehrli (SUI)\nVyloučení: 8:9 (0:3)\nDiváků: 8 082\n\nRusko: Maxim Sokolov – Vitalij Aťušov, Kirill Kolcov, Ilja Nikulin, Sergej Žukov, Dmitrij Bykov, Denis Kuljaš, Vadim Chomickij, Andrej Kručinin – Nikolaj Kuljomin, Jevgenij Malkin, Alexandr Ovečkin – Alexej Michnov, Denis Archipov, Alexandr Sjomin – Maxim Sušinskij, Igor Jemelejev, Danis Zaripov – Igor Grigorenko, Konstantin Gorovikov, Sergej Mozjakin.\n\nČesko: Milan Hnilička – Zbyněk Michálek, Tomáš Kaberle, Lukáš Krajíček, Jan Hejda, Martin Richter, Martin Škoula – Martin Erat, David Výborný, Jan Hlaváč – Petr Tenkrát, Patrik Štefan, Jan Bulis – Jaroslav Balaštík, Jaroslav Hlinka, Petr Hubáček – Zbyněk Irgl, Tomáš Plekanec, Tomáš Rolinek.\n\n18. května 2006 (20:15) – Riga (Arena Riga)\nBranky Finska: 9:24 Riku Hahl, 43:58 Ville Peltonen, 54:48 Olli Jokinen\nBranky Běloruska: nikdo\nRozhodčí: Savage (CAN) – Jakobsen (DEN), Pouzar (CZE)\nVyloučení: 7:5 (1:0)\nDiváků: 7 164\n\nFinsko: Norrena – Nummelin, Berg, Kukkonen, Lehtonen, Luoma, Saravo, Mäntylä – Jussi Jokinen, Olli Jokinen, Peltonen – Kallio, Viuhkola, Hentunen – Tuomo Ruutu, Mikko Koivu, Miettinen – Hahl, Bergenheim, Jarkko Ruutu – Pirnes.\n\nBělorusko: Mezin – Makrickij, Denisov, Svito, Kosťučenok, Jerkovič, Rjadinskij – Ugarov, Michalev, Dudik – Zadělenov, Antoněnko, Skabelka – Kurilin, Meleško, Čupris – Kosticyn, Kukuškin, Grabovskij – Savin.\n\n Česko – Finsko 3:1 (0:1, 1:0, 2:0)\n\n20. května 2006 (16:15) – Riga (Arena Riga)\nBranky Česka: 28:26 Tomáš Plekanec, 56:17 David Výborný, 59:14 Jaroslav Hlinka\nBranky Finska: 8:03 Riku Hahl\nRozhodčí: Schütz – Schröter (GER), Oskirko (RUS)\nVyloučení: 6:5 (1:0, 1:0) navíc Tomáš Kaberle (CZE) na 5 min a do konce utkání, Hentunen (FIN) na 10 min, Olli Jokinen (FIN) na 5 min a do konce utkání\nDiváků: 8 763\n\nČesko: Milan Hnilička – Zbyněk Michálek, Tomáš Kaberle, Lukáš Krajíček, Jan Hejda, Martin Richter, Martin Škoula – Martin Erat, David Výborný, Jan Hlaváč – Petr Tenkrát, Patrik Štefan, Jan Bulis – Jaroslav Balaštík, Jaroslav Hlinka, Petr Hubáček – Zbyněk Irgl, Tomáš Plekanec, Tomáš Rolinek.\n\nFinsko: Fredrik Norrena – Petteri Nummelin, Aki-Petteri Berg, Lasse Kukkonen, Mikko Lehtonen, Mikko Luoma, Pekka Saravo – Jussi Jokinen, Olli Jokinen, Ville Peltonen – Tomi Kallio, Jukka Hentunen, Jari Viuhkola – Antti Miettinen, Mikko Koivu, Tuomo Ruutu – Jarkko Ruutu, Riku Hahl, Sean Bergenheim.\n\n20. května 2006 (20:15) – Riga (Arena Riga)\nBranky Kanady: 8:11 Kyle Calder, 16:38 Mike Comrie, 39:25 Sidney Crosby, 43:38 Patrice Bergeron\nBranky Švédska: 1:27 Niklas Kronwall, 4:11 Jörgen Jönsson, 11:52 Tony Martensson, 21:33 Mikael Samuelsson, 22:41 Jonas Nordquist\nRozhodčí: Minář – Pouzar (CZE), Ross (USA)\nVyloučení: 9:7 (2:1) navíc Mika Hannula (SWE) na 5 min a do konce utkání.\nDiváků: 8 845\n\nŠvédsko: Johan Holmqvist – Ronnie Sundin, Magnus Johansson, Kenny Jönsson, Kronwall, Hallberg, Timander, Andreas Holmqvist – Franzén, Zetterberg, Bäckström – Fredrik Emvall, Andreas Karlsson, Mattsson – Jörgen Jönsson, Nylander, Samuelsson – Nordquist, Joel Lundqvist, Hannula – Martensson.\n\nKanada: Denis (23. Auld) – Robidas, Schultz, Hamhuis, Stuart, Seabrook, Daley, Dupont – Bergeron,Crosby, Boyes – Carter, Richards, Calder – Shanahan, Cammalleri, Williams – Pettinger, Comrie, Hartnell – Metropolit.\n\n Česko – Švédsko 0:4 (0:2, 0:2, 0:0)\n\n21. května 2006 (20:15) – Riga (Arena Riga)\nBranky Česka: nikdo\nBranky Švédska: 14:36 Jesper Mattsson, 15:13 Fredrik Emvall, 24:07 Niklas Kronwall, 37:01 Jörgen Jönsson\nRozhodčí: Schütz (GER) – Novák (SVK), Oskirko (RUS)\nVyloučení: 5:5 (0:1)\nDiváků: 9 800\n\nČesko: Milan Hnilička – Zbyněk Michálek, Tomáš Kaberle, Lukáš Krajíček, Jan Hejda, Martin Richter, Martin Škoula – Martin Erat, David Výborný, Jan Hlaváč – Petr Tenkrát, Patrik Štefan, Jan Bulis – Jaroslav Balaštík, Jaroslav Hlinka, Petr Hubáček – Zbyněk Irgl, Tomáš Plekanec, Tomáš Rolinek (21. Jaroslav Bednář).\n\nŠvédsko: Johan Holmqvist – Magnus Johansson, Ronnie Sundin, Niklas Kronwall, Kenny Jönsson, Mattias Timander, Per Hallberg – Nicklas Bäckström, Henrik Zetterberg, Johan Franzén – Mikael Samuelsson, Michael Nylander, Jörgen Jönsson – Jesper Mattsson, Andreas Karlsson, Fredrik Emvall – Tony Martensson, Jonas Nordquist, Joel Lundqvist.\n\n Kanada – Finsko 0:5 (0:1, 0:2, 0:2)\n\n21. května 2006 (16:15) – Riga (Arena Riga)\nBranky Kanady: nikdo\nBranky Finska: 4:06 Tomi Kallio, 25:20 Olli Jokinen, 36:18 Riku Hahl, 45:55 Antti Miettinen, 53:56 Jussi Jokinen\nRozhodčí: Jonák (SVK) – Pouzar (CZE), Wehrli (SUI)\nVyloučení: 16:12 (0:3) navíc Tuomo Ruutu (FIN) na 10 min.\nDiváků: 9 365\n\nKanada: Auld – Robidas, Schultz, Hamhuis, Stuart, Seabrook, Daley, Dupont – Shanahan, Cammalleri,Williams – Bergeron, Crosby, Boyes – Carter, Richards, Calder – Comrie, Pettinger, Hartnell – Metropolit.\n\nFinsko: Norrena – Nummelin, Berg, Kukkonen, Lehtonen, Luoma, Saravo – Jussi Jokinen, Olli Jokinen, Peltonen – Kallio, Miettinen, Pirnes – Tuomo Ruutu, Mikko Koivu, Rita – Jarkko Ruutu, Hahl, Bergenheim.\n\n Slovinsko – Dánsko 3:3 (0:2, 1:1, 2:0)\n\n12. května 2006 (12:15) – Riga (Arena Riga)\nBranky Slovinska: 24:50 Razingar, 40:23 Kranjc, 57:59 Sotlar\nBranky Dánska: 1:38 Dahlmann, 8:43 Damgaard, 25:12 Staal.\nRozhodčí: Hansen (USA) – Laschowski (CAN), Zatta (ITA)\nVyloučení: 5:4 (2:2)\nDiváků: 7 666\n\nSlovinsko: Kristan – Kranjc, Sotlar, Goličič, Vidmar, Robar, Ciglenečki, Groznik – Razingar, Kopitar, M. Rodman – D. Rodman, Avgustinčič, Terlikar – Žagar, Varl, Šivic – Murič, Hebar, Hafner – Pajič.\n\nDánsko: Hirsch – Boedker, Damgaard, Schioldan, D. Nielsen, Andreasen, Dahlmann, Pander, Johnsen-Nordby-Andersen, Green, Staal – F. Nielsen, Kjaergaard, J. Nielsen – Regin, Hansen, Morten Madsen – Smidt, Pyndt, Degn.\n\n12. května 2006 (12:15) – Riga (Skonto Arena)\nBranky Itálie: 5:30 Busillo, 44:55 Busillo, 50:16 Helfer\nBranky Kazachstánu: 28:24 Samochvalov, 33:35 Žailauov\nRozhodčí: Vinnerborg (SWE) – Garsjö (NOR), Novák (SVK)\nVyloučení: 7:8 (2:2) navíc Žailauov (KAZ) na 10 min.\nDiváků: 3 193\n\nItálie: Muzzatti – Trevisani, Lorenzi, Strazzabosco, Ramoser, Helfer, Borgatello, Egger – Busillo, Molteni, Cirone – De Bettin, Margoni, Ansoldi – Fontanive, Felicetti, De Toni – Bustreo, Chelodi.\n\nKazachstán: Ogurešnikov – Kovalenko, Argokov, Litviněnko, Blochin, Pupkov, Koledajev, Mazunin, Savenkov – A. Koreškov, J. Koreškov, Žailauov – Šafranov, Pčeljakov, Samochvalov – Spiridonov, Zaržickij, Krasnoslobodcev – Běljajev, Troščinskij, Starčenko.\n\n13. května 2006 (16:15) – Riga (Arena Riga)\nBranky Kazachstánu: 6:09 Starčenko, 7:48 Pčeljakov, 27:10 Litviněnko, 29:56 Starčenko, 32:11 Krasnoslobodcev\nBranky Slovinska: nikdo\nRozhodčí: Reiber (CAN) – Eglitis (LAT), Pouzar (CZE)\nVyloučení: 11:5 (0:1) navíc Robar (SLO) na 5 min a do konce utkání.\nDiváků: 7 563\n\nSlovinsko: Kristan – Kranjc, Sotlar, Robar, Ciglenečki, D. Rodman, Vidmar, Groznik – Razingar, Kopitar, M. Rodman – Avgustinčič, Kontrec, Žagar – Varl, Goličič, Šivic – Murič, Hebar, Terlikar.\n\nKazachstán: Ogurešnikov – Kovalenko, Argokov, Pupkov, Koledajev, Mazunin, Savenkov, Blochin – A. Koreškov, J. Koreškov, Žailauov – Šafranov, Pčeljakov, Samochvalov – Spiridonov, Zaržickij, Krasnoslobodcev – Běljajev, Troščinskij, Starčenko – Litviněnko.\n\n13. května 2006 (16:15) – Riga (Skonto Arena)\nBranky Itálie: nikdo\nBranky SSSR: 4:16 Boedker, 37:19 Staal, 49:46 F. Nielsen, 55:23 F. Nielsen, 59:50 Damgaard\nRozhodčí: Looker (USA) – Lešnjak (SLO), Wehrli (SUI)\nVyloučení: 13:6 (0:3) navíc Ramoser (ITA) na 5 min a do konce utkání, Cirone (ITA) na 10 min.\nDiváků: 2 640\n\nItálie: Muzzatti – Helfer, Borgatello, Strazzabosco, F. Ramoser, Trevisani, Lorenzi, Egger – Busillo, Molteni, Cirone – De Bettin, Margoni, Ansoldi – Fontanive, Felicetti, M. De Toni – Bustreo, Chelodi, R. Ramoser – Rigoni.\n\nDánsko: Hirsch – Boedker, Damgaard, Schioldan, D. Nielsen, Andreasen, Dahlmann, Pander, Johnsen – Nordby-Andersen, Green, Staal – F. Nielsen, Kjaergaard, J. Nielsen – Regin, Hansen, Morten Madsen – Smidt, Pyndt, Degn.\n\n15. května 2006 (16:15) – Riga (Arena Riga)\nBranky Slovinska: 5:01 Krajnc, 22:03 Kopitar, 25:25 Kontrec\nBranky Itálie: 27:26 Ansoldi, 44:35 Ansoldi, 58:21 Strazzabosco\nRozhodčí: Reiber (SUI) – Eglitis (LAT), Laschowski (CAN)\nVyloučení: 5:5 (1:0)\nDiváků: 6 574\n\nSlovinsko: Kristan – Kranjc, Sotlar, Robar, Ciglenečki, D. Rodman, Vidmar, Groznik – Razingar, Kopitar, M. Rodman – Avgustinčič, Kontrec, Žagar – Varl, Goličič, Šivic – Murič, Hebar, Milovanovič.\n\nItálie: Muzzatti (26. Tragust) – Strazzabosco, F. Ramoser, Helfer, Borgatello, Trevisani, Lorenzi, Egger – Busillo, De Bettin, Cirone – Parco, Margoni, Ansoldi – Fontanive, Molteni, M. De Toni – Felicetti, Bustreo, R. Ramoser – Rigoni.\n\n15. května 2006 (16:15) – Riga (Skonto Arena)\nBranky Dánska: 13:27 Kjaergaard, 35. Hansen, 57:26 Damgaard\nBranky Kazachstánu: 36:46 Pupkov, 59:40 Argokov\nRozhodčí: Levonen (FIN) – Garsjö (NOR), Zatta (ITA)\nVyloučení: 6:7 (2:1)\nDiváků: 2 903\n\nDánsko: Hirsch – Boedker, Damgaard, Schioldan, D. Nielsen, Andreasen, Dahlmann, Pander, Johnsen – Nordby-Andersen, Green, Staal – F. Nielsen, Kjaergaard, J. Nielsen – Regin, Hansen, Morten Madsen – Smidt, Pyndt, Degn.\n\nKazachstán: Ogurešnikov – Kovalenko, Argokov, Pupkov, Koledajev, Mazunin, Savenkov, Blochin – A. Koreškov, J. Koreškov, Žailauov – Šafranov, Pčeljakov, Samochvalov – Spiridonov, Zaržickij, Krasnoslobodcev – Běljajev, Troščinskij, Starčenko – Litviněnko.\n\n\n"}
{"id": "19492", "url": "https://cs.wikipedia.org/wiki?curid=19492", "title": "Claude Simon", "text": "Claude Simon\n\nClaude Simon (10. října 1913, Tananarive – 6. července 2005, Paříž) byl francouzský spisovatel, obvykle řazen mezi představitele nového románu. Toto zařazení je nicméně sporné, jelikož v díle Claudea Simóna jsou velmi patrné ozvuky (mimo jiné) Marcela Prousta a Williama Faulknera. Simon do centra svých románů staví lidskou zkušenost, člověka.\n\nNarodil se na Madagaskaru, což v té době byla francouzská kolonie, v rodině koloniálního důstojníka. Dětství prožil v jihofrancouzském Perpignanu, později studoval v Oxfordu a Cambridge. Jako dobrovolník se na straně republikánů účastnil španělské občanské války (jeho starobylá rodina měla původ právě v kraji na hranicích Francie a Španělska). Po válce se živil vinařstvím a maloval (malířství studoval), postupně se přiklonil k literatuře. Od roku 1963 se živil jako spisovatel. Do konce života však psával výtvarné kritiky a anotace. Text Vlasy Bereniky je přímým odkazem k obrazu surrealistického katalánského malíře Joana Miróa.\n\nRoku 1985 byla Claudu Simónovi udělena Nobelova cena za literaturu.\n\nPo víceméně klasickém raném díle si Simon osvojil velice specifickou a komplikovanou formu zakládající se na netradiční větné skladbě, netradičním pojetí času a prolínání přítomnosti s minulostí. Tímto způsobem se pokoušel postihnout emoce respektive jejich útržkovitost. Často pracuje s autobiografickými prvky, hlavně s osobní zkušeností války, kterou promítá do různých historických konfliktů. Častým motivem jsou i rodinné mýty. Hlavním motivem však zůstává zakoušení času, stárnutí, zapomínání, mizení... Častým obrazem jeho próz jsou koně. Zastával tezi, že i fabulace je autobiografická a na otázku \"\"jak píšete\"\", odpovídal: \"\"Pokouším se započít větu, pokračovat a skončit\"\" – rozvíjení věty je však u Simona nanejvýš složitý proces: některá souvětí čítají až 1000 slov.\n\nJakkoliv je ve francii Simonovo dílo již kanonické, do češtiny byly (prozatím) přeloženy pouhé tři romány:\n\n\n\nRané romány \"Švindlíř, Gulliver, Na napjatém\" laně ještě drží tradiční formy, s postupným vlivem Williama Faulknera (a především jeho románu Sound and Fury) však dochází k postupnému zahušťování a komplikování textu. Milníkem je volná trilogie sestávající z románů:\n\n\nDalší romány:\n\n\n\n"}
{"id": "19493", "url": "https://cs.wikipedia.org/wiki?curid=19493", "title": "Ručníkový den", "text": "Ručníkový den\n\nRučníkový den (anglicky \"Towel Day\") je neformální svátek připomínající spisovatele Douglase Adamse a jeho dílo. Během svátku, který připadá každoročně na 25. května, nosí fanoušci Douglase Adamse a jeho díla s sebou všude viditelně ručník. Ručníkový den je odkazem na Adamsovo stěžejní dílo \"Stopařův průvodce po Galaxii\", ve kterém je ručník označen za nejpotřebnější věc, kterou u sebe může mezihvězdný stopař mít.\n\nPoprvé se svátek uskutečnil dva týdny po Adamsově smrti v roce 2001, posléze se z něj stala pravidelná akce. Svou tradici má ručníkový den i v Česku: pravidelně se pořádají srazy v Praze a Brně.\n\n"}
{"id": "19494", "url": "https://cs.wikipedia.org/wiki?curid=19494", "title": "Lidský penis", "text": "Lidský penis\n\nLidský penis neboli pyj (mužský pohlavní úd) je orgánem mužské vylučovací a rozmnožovací soustavy. Vývojově představuje mužskou analogii k ženskému klitorisu a má také podobnou stavbu, na rozdíl od něj ale penisem probíhá poslední část močové trubice, jejíž zakončení se nachází na špičce žaludu. Penis se skládá ze dvou rovnoběžných topořivých tělísek válcového tvaru, takzvaných kavernosních, nebo někdy topořivých těles a houbovité tkáně. Ta tvoří na hrázi, těsně pod pánevním dnem oblý útvar nazývající se latinsky bulbus. V tomto místě vstupuje do houbovitého tělesa močová trubice a houbové těleso je obemknuto svalem. Dále pak těleso obemyká močovou trubici a na konci penisu pak tvoří charakteristický útvar nazývaný žalud. Houbové těleso má také vlastní arteriální větev. Pár kavernosních těles je zadními konci přirostlý k ramenům stydké kosti (crura) a pod stydkou sponou se spojuje do jednoho útvaru. Zde je také upevněn vazivový závěs penisu.Tělesa obsahují malé dutiny - kaverny, které se při erekci naplňují krví, zhruba středem obou těles prochází dvě arterie, které je krevně zásobují. Povrch těles, určující jejich tvar, je tvořen poměrně tlustou blánou se značnou pevností - tunica albuginea. Penis je z další podstatné části nervově a cévně zásoben ze svazku na jeho svrchní straně, uložené pod Buckovou fascií (dvě dorsální artérie a tzv. hluboká žíla). Odtud pak vycházejí boční větve obkružující tělo penisu. Nad Buckovou fascií nalezneme další dvě žíly, kryté fascií tunica dartos. Obě fascie tvoří pevnou tkáňovou pochvu okolo kavernosních těles. Stištění zmíněné žilní pleteně mezi kavernosní tělesa a tuto pochvu tvoří část procesu erekce. Povrch penisu je kůže prostoupená mnoha nervovými zakončeními. Kůže žaludu je tenká a obsahuje malé množství keratinu, jenž zajišťuje ochranu proti vnějším vlivům; proto je tato tkáň snadněji prostupná pro zdroje nákazy včetně např. viru HIV. Žalud je kryt kožní řasou nazývanou předkožka. Kdybychom její záhyby rozvinuli do plochy, odpovídala by asi ploše dopisní pohlednice.\n\nPro rozmnožovací funkci má penis charakteristickou schopnost erekce. K erekci dochází poměrně složitým mechanismem po podráždění přes nervové smyčky dolní míchy. Ty mohou být aktivovány jak pohlavním vzrušením, tak i jinak. Běžná je např. ranní erekce při naplněném měchýři, který tlačí na okolní nervovou pleteň.\n\nNa hranici mezi žaludem a penisem kolem dokola se mohou nacházet bílé malé „pupínky“, které se odborně nazývají papillae coronae glandis či hirsuties papillaris genitalis.\n\nPřestože měření penisu není standardizováno, většina výzkumníků jeho délku měří po jeho horní straně, od místa, kde odstupuje od těla, až k špičce žaludu; jeho obvod jako obvod jeho střední části.. Rozměry se udávají zvlášť pro klidový ochablý stav, kdy volně visí od těla, dále pro erigovaný stav, kdy je maximálně natažen a nakonec v plně erigovaném, vzrušeném stavu.\nVelmi problematické je měření délky penisu u Morbus Peyronie, deformace topořivých těles penisu postihující 1 % mužské populace. Penis se ohýbá do úhlu, nejvíce do pravé nebo levé strany či dorzálně, tedy směrem k podbřišku. Úhel může dosáhnout i 90 stupňů. Změny se zvýrazňují při erekci.\n\nVýsledky studií založené na odpovědích probandů (zkoumaných osob) udávají statisticky významně větší průměrné rozměry než výsledky studií, kde měření penisu prováděl výzkumník, a to i přes to, že výzkumníci probandy instruují, jak svůj penis mají měřit. Je možné, že probandi za přítomnosti výzkumníka nedokážou dosáhnout maximální erekce, ale je též možné, že výsledky nadsazují.\n\nStudie z následujícího přehledu (viz tabulku) uvádějí:\n(pozn.: všechny délky jsou průměrné)\n\nLever a další (studie z roku 2006) uvádí následující rozložení jednotlivých délek erigovaných penisů v populaci:\n\nVelice malá část mužů trpí poruchou, kdy jejich penis je výrazně menší než jeho průměrně uváděná délka, jedná se o tzv. mikropenis. Naopak jsou zase známy případy s délkou údu nad 30 cm. Oficiálně nejdelší penis na světě byl zaznamenán doktorem Robertem Dickinsonem na počátku 20. století. Na délku měl 34,3 cm a v obvodu 15,9 cm.\n\nLidé často věří, že délka penisu souvisí s délkou různých jiných částí těla, nejčastěji s velikostí nohy. Studie však shodně ukazují, že délku penisu na základě velikosti nohy odhadovat nelze.. Stejně tak nijak nesouvisí s délkou penisu ani délka ostatních částí těla, např. rukou nebo nosu.\n\nJe široce rozšířeným názorem, že délka penisu má přímou souvislost se sexuální výkonností muže nebo uspokojením partnerky během pohlavního styku, sexuologové a především ženy samotné však tento názor obvykle odmítají.\n\n\nZ fyziologického hlediska pravděpodobně velikost penisu pro vzrušení ženy není významná, neboť citlivá je především zevní část vagíny, kam bez problémů pronikne i krátký penis. Krom toho se vagína dokáže velikostně přizpůsobit rozměrům jakéhokoliv penisu. Preference větších penisů u některých žen má tedy spíše psychologické, nikoliv fyziologické důvody, nicméně není vyloučeno, že větší penis může ženu lépe stimulovat i fyzicky.\n\n\n"}
{"id": "19503", "url": "https://cs.wikipedia.org/wiki?curid=19503", "title": "Říšský konkordát", "text": "Říšský konkordát\n\nJako Říšský konkordát se označuje konkordát mezi Německem a Svatým stolcem podepsaný 20. července 1933 kardinálem Pacellim a vicekancléřem von Papenem a ratifikovaný Německem 10. září téhož roku. Je stále platný pro Spolkovou republiku Německo. Uzavření konkordátu je hodnoceno jako kontroverzní, neboť usnadnilo Adolfu Hitlerovi cestu k moci.\n\nCeloněmecký Říšský konkordát byl nejdůležitější a také nejkontroverznější z celkem 16 konkordátů a významných mezinárodních smluv, které Svatý stolec v letech 1922–1932 uzavřel.\n\nVyjednávání o konkordátu, který byl nakonec součástí systému čtyř navzájem se ovlivňujících konkordátů, který krom něj tvořily konkordáty s Bavorskem (1924), Pruskem (1929) a Bádenskem (1932), byla zahájena již za výmarské republiky. Svatý stolec tehdy reprezentoval Pacelli jako apoštolský nuncius v Německu, tehdy však nedošlo k dohodě, jednak pro rozšířený antikatolicismus v řadách vládních sociálních demokratů, jednak pro nestabilitu německých vlád.\nJednání byla obnovena poté, co se německým kancléřem stal Adolf Hitler. Obnovená jednání probíhala v Římě a jejich hlavními protagonisty byli kardinál státní sekretář Pacelli (pozdější papež Pius XII.), předseda německé katolické strany Zentrum Ludwig Kaas a německý vicekancléř Franz von Papen, bývalý člen strany Zentrum (vyloučen v červnu 1932).\n\nPro církev byl konkordát enormně důležitý, neboť Ústava Výmarské republiky dávala státu velkou moc v oblastech vzdělávání a kultury, tedy tam, kam se upíral její hlavní zájem. Potřeba konkordátu byla vnímána o to naléhavěji, že sílila moc Hitlera a jeho nacismu, kteréžto církev považovala za nepřátele. Svatý stolec věřil, že konkordát bude štítem ukovaným z mezinárodního práva, který církev ochrání před pronásledováním, které nebude trvat dlouho, protože Hitlerova vláda nemůže dlouhodobě vydržet. Pacelli proto považoval konkordát s Německem za svůj hlavní cíl a jako zkušený diplomat s přehledem v německé problematice neváhal zasahovat do jeho přípravy a jednání o něm.\n\nNa druhé straně Hitler byl přesvědčen, že „vhodně koncipované a prodané“ uzavření konkordátu mu poskytne mezinárodní uznání (konkordát byl první významnou mezinárodní smlouvou Hitlerovy vlády a ta ho později využila ve své propagandě) a pomůže k mocenskému vzestupu. Konkordát byl patrně vyměněn za schválení zmocňovacího zákona (dávajícího Hitlerově vládě legislativní pravomoc) a jeho součástí bylo ukončení činnosti kněží v politice (článek 32), což se ukázalo být smrtící pro stranu Zentrum (nutno dodat, že Svatý stolec nedocenil smrtící účinek kombinace tlaku nacistů a odchodu kněží z politiky a domníval se, že se ji i přes to podaří zachovat).\n\nPo válce byla nadnesena otázka platnosti konkordátu. Spolkový ústavní soud rozhodl 26. března 1957, že konkordát je platný a je nadále součástí německého právního řádu. Zůstává tak jedinou platnou německou mezinárodní smlouvou uzavřenou Třetí říší.\n\n\nDodatkem konkordátu byl tajný protokol, upravující\n\n\nVedle problematických okolností vzniku konkordátu probraných výše kritici napadali především rozpor s požadavkem oddělení církve od státu. Kromě toho podle nich článek 18 konkordátu stanovuje platby státu katolické církvi, a je tedy v rozporu se článkem 138 výmarské ústavy, který dále platí díky článku 140 současné německé ústavy, jenž požaduje, aby byly „státní platby náboženským společnostem založené na zákonu, smlouvě a zvláštních právních titulech“ vystřídány zemskou právní úpravou, což se nestalo během 80 let, jež uplynuly od vyhlášení výmarské ústavy.\n\nZatímco z hlediska Hitlera a nacistů se uzavření konkordátu jeví jako jednoznačně podařený krok, splnil jeho očekávání, z pohledu katolické církve čas ukázal, že konkordát byl (při zaostření na období nacistické vlády) možná omylem, neboť nacistické Německo jej dodržovalo jen, pokud se mu to hodilo (tj. zejména zpočátku, kdy Hitler ještě hodlal předstírat, že je rozumný a dá se s ním jednat). Pacelli ještě jako státní sekretář vznesl 55 protestů proti závažným porušením konkordátu. Jednalo se zejména o článek 31, a jej porušující zásahy státní správy proti katolickým spolkům a katolickému školství a konkrétní perzekuce konkrétních katolických představitelů.\n\nRoku 1937 vydal papež Pius XI. za vydatného přispění Pacelliho německy psanou encykliku „Mit brennender Sorge“, ve které upozornil na masové porušování konkordátu a odsoudil jeho ideologické prameny: vypjatý nacionalismus, rasismus, které jsou v rozporu s katolickou naukou.\n\nPo propuknutí války se situace ještě zhoršila. Na druhé straně určitou ochranu konkordát představoval, mimo Německo byla katolická církev pronásledována mnohem zuřivěji. Je ovšem otázkou, zda to stálo za to. Pacelli už jako papež v dopise pasovskému biskupovi (z 10. června 1941) připustil, že konkordát nesplnil očekávání: „\"Historie říšského konkordátu ukazuje, že druhá strana navzdory formálním dohodám postrádá i ty nejzákladnější předpoklady k akceptování alespoň té minimální svobody pro církev, která by jí ještě umožnila žít a pracovat\"“.\n\nNa druhé straně fakt, že konkordát zůstal v platnosti po pádu Hitlerovy říše a přetrval další půlstoletí, ukazuje, že za normálních okolností byl jeho obsah vyhovující. Pacelli navíc vždy trval na tom, že konkordát, ačkoliv očekávání zcela nesplnil, uchránil církev mnohem horšího osudu.\n\n\n"}
{"id": "19507", "url": "https://cs.wikipedia.org/wiki?curid=19507", "title": "Ázerbájdžán", "text": "Ázerbájdžán\n\nÁzerbájdžán, (oficiálním názvem Ázerbájdžánská republika, ), je největší a nejvíce zalidněná země v oblasti Kavkazu.\n\nJe situován v jihozápadní Asii; podle některých názorů na vedení hranice mezi Evropou a Asií může být řazen mezi evropské země. Na východě je ohraničen Kaspickým mořem, na severu sousedí s ruskou republikou Dagestán (284 km), na severozápadě s Gruzií (322 km), na západě s Arménií (787 km) a na jihu s Íránem (611 km). Ázerbájdžánská exkláva Nachičevan navíc sdílí 9 km hranice s Tureckem. Ázerbájdžán nemá přístup k otevřenému moři, pouze ke Kaspickému moři.\n\nÁzerbájdžánská demokratická republika vyhlásila svou nezávislost v roce 1918 a stala se prvním demokratickým státem v muslimském světě. Byla však záhy začleněna do Sovětského svazu (1920) jako Ázerbájdžánská sovětská socialistická republika. Současná republika Ázerbájdžán vyhlásila svou nezávislost 30. srpna 1991, ještě před oficiálním rozpuštěním Sovětského svazu v prosinci 1991. Vzápětí poté, v září 1991 se od ní odtrhla oblast Náhorního Karabachu na jihozápadě Ázerbájdžánu, v níž žijí převážně etničtí Arméni. S Arménií o tuto oblast pak Ázerbájdžán vedl Náhorno-Karabašskou válku, která skončila v roce 1994 vítězstvím Arménů. Následkem této války ztratil Ázerbájdžán kontrolu nad 16 % svého území, 578 545 osob bylo přemístěno, 8 606 uprchlo. Ze čtyř zasedání Rady bezpečnosti OSN vzešla usnesení (č. 822, 853, 874, a 884) žádající stažení arménských vojsk z Náhorního Karabachu.\n\nÁzerbájdžán je unitární stát, republika, s poloprezidentským politickým systémem, který však není vnímán jako demokratický. Moc drží od roku 1993 jediná strana, Nová ázerbájdžánská strana (\"Yeni Azərbaycan Partiyası\"), již vedl nejprve Hejdar Alijev a nyní jeho syn Ilham Alijev. Ústava nedefinuje státní náboženství a všechny hlavní politické strany jsou sekulární. Převládajícím náboženstvím je nicméně šíitský islám, jakkoli je podle sociologických průzkumů ázerbájdžánská společnost nábožensky vlažná.\n\nNejstarší doklady o osídlení území Ázerbájdžánu pocházejí z doby kamenné, první státní útvary zde vznikaly ve starověku. V 9. – 6. století př. n. l. se zde nacházela říše Urartu, v 1. polovině 1. tisíciletí př. n. l. říše Mana.\n\nNa severu území od 1. století př. n. l. do 10. století existoval státní útvar pod názvem Kavkazská Albánie. Rozšířil se v něm zoroastrismus. O ázerbájdžánské území usilovali Řekové, Římané i Peršané. Ve 4. století se zde rozšířilo křesťanství a stalo se státním náboženstvím, ale v 7. století území dobyli Arabové a následovala násilná islamizace.\n\nV průběhu 9. – 16. století vznikala řada drobných knížectví. Mezi 11. a 14. stoletím byla země zasažena vpády seldžuckých Turků a Mongolů.\n\nVláda perské dynastie Safíovců v 16. století znamenala období rozkvětu, protože země byla zapojena do obchodních vztahů Perské říše. Na počátku 17. století byl Ázerbájdžán podmaněn Osmanskou říší. V 18. století do vývoje oblasti zasáhlo Rusko, kterému se postupně podařilo obsadit pobřeží Kaspického moře s významným městem Baku.\n\nRoku 1828 byla k Rusku připojena celá severní část Ázerbájdžánu, zatímco jeho jižní část zůstala po rusko-perské válce součástí Íránu. Na počátku 20. století se vyostřily spory s Arménií, které roku 1905 vyvrcholily ozbrojenými srážkami. Docházelo i k rolnickým povstáním a k ozbrojenému boji proti ruské nadvládě. Roku 1911 byla založena Muslimská demokratická strana Musavat (Rovnost), která se roce 1917 přejmenovala na Turkotatarskou demokratickou stranu federalistů – musavatistů.\n\n13. listopadu 1917 byla v Ázerbájdžánu nastolena bolševická moc. Na konci března 1918 vypuklo v Baku protiruské povstání, které bylo bolševiky za pomoci ruských vojsk potlačeno. V dubnu 1918 schválil nově konstituovaný zakavkazský sněm vznik Zakavkazské demokratické federativní republiky, kterou tvořily Gruzie, Arménie a Ázerbájdžán. V důsledku odlišné zahraničně-politické orientace a různých rozporů se ale tato republika rozpadla. 28. května 1918 vyhlásila Muslimská rada nezávislou Ázerbájdžánskou demokratickou republiku v čele s vládou musavatistů, která měla původně sídlo ve městě Gəncə. Po rozpadu bakuské komuny byla v Baku v srpnu 1918 ustavena tzv. středokaspická diktatura, což byla vláda bez komunistů, na jejíž žádost vstoupila do města britská armáda. V září 1918 se tato vláda stáhla do Íránu. Město Baku, které obsadila turecká armáda, se stalo sídlem musavatistické vlády. 15. ledna 1919 uznaly západní mocnosti (tzv. Trojdohoda) nezávislost Ázerbájdžánské republiky. O dva měsíce později vypukl první arménsko-ázerbájdžánský konflikt o Náhorní Karabach.\n\nV dubnu 1920 bylo Baku obsazeno Rudou armádou a byla vyhlášena Ázerbájdžánská socialistická republika. V květnu 1921 byla přijata nová ústava a v březnu 1922 vznikl Federativní svaz socialistických republik Zakavkazska, který se – zároveň s přejmenováním na Zakavkazskou sovětskou federativní socialistickou republiku – podílel v prosinci 1922 na vytvoření Sovětského svazu. Tato svazová republika byla v roce 1936 rozdělena na tři republiky, a to Ázerbájdžánskou SSR, Arménskou SSR a Gruzínskou SSR.\n\nV květnu 1990 Nejvyšší sovět Ázerbájdžánské SSR (v listopadu 1990 přejmenovaný na Nejvyšší medžlis) zvolil prezidentem Ayaze Mütəllibova. V únoru 1991 došlo ke změně názvu státu na Ázerbájdžánskou republiku. V prosinci 1991 se Ázerbájdžán stal dohodou z Alma-Aty zakládajícím členem Společenství nezávislých států (SNS). Demonstrace a nátlak opozice vedly poté k odstoupení Mütəllibova.\n\nV letech 1988 až 1994 probíhal ozbrojený konflikt mezi Armény a Ázerbájdžánci o Náhorní Karabach, který v září 1991 vyhlásil nezávislost na Ázerbájdžánu. V důsledku války muselo opustit své domovy 1,3 milionu civilistů. Přes několik rezolucí Rady bezpečnosti OSN je 16 % ázerbájdžánského území, na němž funguje Náhorno-karabašská republika, pod faktickou arménskou okupací. K další eskalaci konfliktu došlo v roce 2016, kdy vypukly intenzívní boje podél celé hranice s Náhorním Karabachem.\n\nV květnu 1992 se stoupenci Mütəllibova pokusili opět převzít moc. Za prezidenta byl zvolen Abulfaz Elčibej, který však od června 1993 tuto funkci nevykonával. V prezidentských volbách dne 3. října 1993 zvítězil v té době úřadující prezident Hejdar Alijev. Poté, co byl Alijev v roce 2003, kvůli těžké nemoci léčen ve Spojených státech, odstoupil z funkce prezidenta. Zemřel 12. prosince 2003 v Clevelandu. Krátce předtím jmenoval svého syna Ilhama Alijeva předsedou vlády. Ve volbách 15. října 2003 byl Ilham Alijev zvolen prezidentem Ázerbájdžánské republiky. V této funkci byl potvrzen prezidentskými volbami dne 15. října 2008. Klan Alijevců si udržuje moc tvrdými represemi a budováním diktatury, která stojí na příjmech z ropy. Dochází k potlačování svobody slova, persekucím nezávislých novinářů či držení politických oponentů ve vězení.\n\nV Ázerbájdžánu se nachází 1 250 řek, z nichž jen 21 má délku větší než 100 km. Horské oblasti (nadmořská výška - 1 000 až 2 500 m) jsou charakteristické velmi hustou říční sítí (0,4 až 0,5 km/km²), zatímco v rovinách je to výrazně méně (0,05 až 0,1 km/km²). Největší řeka \"Kavkazu\" Kura protéká republikou ze severozápadu na jihovýchod a ústí do \"Kaspického moře\". Hlavní přítok \"Kury\" Araks teče podél jižní hranice \"Ázerbájdžánu\". Většina řek patří do povodí \"Kury\", jen řeky na severovýchodě (Samur) a v pohoří Talyš (Bolqarçay) ústí přímo do \"Kaspického moře\". Z jihovýchodních svahů Velkého Kavkazu stékají řeky Belokančaj, Muchachčaj, Talačaj, Kurmuchčaj aj. K severovýchodu od rozvodí tečou Samur, Kudialčaj aj. Z jihovýchodní části Malého Kavkazu stékají pravé přítoky \"Kury\" (Şəmkirçay, Agstafa, Gjandžačaj, Terter) a levý přítok \"Araksu\" Akera. Na většině řek jsou nejvyšší vodní stavy v létě (duben až září), jen v \"Talyši\" v zimě (říjen až březen). V rovinách se řeky využívají na zavlažování. Na \"Kuře\" byla vybudována velká Mingačevirská hydroelektrárna a Mingačevirská přehrada (rozloha 605 km² a objem 16 km³), ze které jsou rozvedeny zavodňovací kanály (Hornokarabašský a Hornoširvanský). Pod přehradou je na \"Kuře\" rozvinuta místní lodní doprava.\n\nV Ázerbájdžánu je 250 jezer, většinou nevýznamných. Největší jezera jsou Gadžigabul (15,5 km²) a Bejukšor (10,3 km²). Jezera vznikla přehrazením dolin, popř. jsou ledovcového původu, a nacházejí se v horách \"Velkého\" a \"Malého Kavkazu\". Největší z těchto jezer je Velký Alagjol (rozloha 5 km², hloubka 8 m) na Karabašské sopečné plošině. Na severovýchodním svahu hřbetu Murovdag se rozkládá skupina překrásných jezer, vzniklých sesuvy. Mezi nimi je jedno z nejkrásnějších jezer \"Kavkazu\" Modré jezero. Mnoho jezer je také v Kuro-arakské nížině.\n\nPočet obyvatel:\n\nV zemi vládne prezident Ilham Alijev, který na základě ústavní změny, přijaté v referendu, může být volen doživotně. Opozice označila hlasování za zmanipulované. Země dlouhodobě porušuje lidská práva, opoziční novináři jsou vězněni, fyzicky napadáni, zastrašováni, několik jich bylo zavražděno. Alijevovská hegemonní politická síla, Nová ázerbájdžánská strana, bývá charakterizována jako nacionálně-konzervativní, sekulární a etatistická, případně jako bezprogramová. V systému působí několik jejích menších \"satelitů\". Vedle nich dvě hlavní strany opoziční, Musavat (nejstarší ázerbájdžánská strana vůbec, obnovená po roce 1989 Isou Gambarem) a Ázerbájdžánská strana lidové fronty (\"Azərbaycan Xalq Cəbhəsi Partiyası\"), již založil roku 1992 Abulfaz Elčibej. Obě lze považovat za reprezentanty liberálních tendencí, ovšem s příměsemi, které nejsou u evropského liberalismu typické, jako je panturkismus a panislamismus u Musavatu. Obě strany spojily již jednou síly (2005) a vytvořily volební blok \"Azadlıq\" (Svoboda), ale marně.\n\nVolební systém je většinový, typu relativní většiny. Krom většiny pro hegemonní stranu plodí typicky i velké množství nezávislých kandidátů. Je krajně nevýhodný pro opoziční strany. Parlament je jednokomorový, má 125 členů a volí se do něj každých pět let, vždy první neděli v listopadu. Prezident je volen na sedm let přímou volbou a může kandidovat a být zvolen opakovaně bez omezení. Kritiku nedemokratických prvků ázerbájdžánských voleb se vládní strana často snaží tlumit pověstnou \"kaviárovou diplomacií\", poskytováním různých výhod pozorovatelům a západním diplomatům i politikům. Alijevova strana rovněž tvrdí, že mezinárodní kritiku organizuje Arménie, ve spolupráci s kontroverzní Sorosovou nadací.\n\nProces mezinárodního uznání nezávislosti Ázerbájdžánu po zhroucení Sovětského svazu trval přibližně jeden rok. Poslední země, která ho uznala, byl 6. listopadu 1996 Bahrajn. Plné diplomatické vztahy byly navázány nejdříve s Tureckem, Pákistánem, Spojenými státy, Íránem a Izraelem. Silná geopolitická vazba pojí Ázerbájdžán především s Tureckem. Zahraničně-politickou prioritou Ázerbájdžánu je od jeho počátků otázka Náhorního Karabachu a znovuzískání kontroly nad ním. To je však složité i z toho důvodu, že oblast je dislokována a nemá se současným Ázerbájdžánem vůbec společnou hranici. Tamní obyvatelstvo je z etnického hlediska arménské a Arménie má zahraničněpolitickou a vojenskou podporu Ruska. To implikuje ázerbájdžánské tendování k západu, které je však komplikované autoritářským systémem.\n\nÁzerbájdžán je spoluzakladatelem GUAM (Organizace pro demokratický a ekonomický rozvoj) a OPCW (Organizace pro zákaz chemických zbraní). Od září 1993 je členem SNS (Společenství nezávislých států), má stálé mise v Evropské unii, hostí zvláštní vyslance Evropské komise a je členem OSN (Organizace spojených národů), OBSE (Organizace pro bezpečnost a spolupráci v Evropě), RE (Rady Evropy) a partnerem NATO pro mírový program (PfP).\n\nDále je členem následujících organizací: AsDB, BSEC, CCC, EAPC, EBRD, ECE, ECO, ESCAP, FAO, GUAM, IAEA, IBRD, ICAO, ICFTU, ICRM, IDA, IDB, IFAD, IFC, IFRCS, ILO, IMO, Interpol, IOC, IOM, ISO (korespondent), ITU, MMF, NAM (přísedící), OIC, OPCW, OBSE, PfP, RE, SNS, OSN, UNCTAD, UNESCO, UNHRC, UNIDO, UPU, UNWTO, WFTU, WHO, WIPO, WMO, WToO (přísedící).\n\nÁzerbájdžán se dělí na 59 rajónů (okresů) (\"rayonlar\", j. č. \"rayon\"), 11 statutárních měst (\"şəhərlər\", j. č. \"şəhər\") a 1 autonomní republiku (\"muxtar respublika\") Nachičevan, která se dále dělí na 7 rajónů (okresů) a měst a 1 autonomní oblast Náhorní Karabach.\n\nPrezident Ázerbájdžánu jmenuje guvernéry rajónů a měst, zatímco vláda Nachičevanu je vybrána a odsouhlasena parlamentem Nachičevanské autonomní republiky.\n\nOblast Náhorního Karabachu a dalších přilehlých rajónů je pod správou mezinárodně neuznané Náhorno-karabašské republiky s arménským obyvatelstvem, ázerbájdžánští zastupitelé měst, jako je např. Chankendi nebo Šuša, stále působí v emigraci.\n\nÁzerbájdžánský hrubý domácí produkt (HDP) rostl v 1. čtvrtletí 2007 o neuvěřitelných 41,7%, což je nejvyšší růst HDP na světě. V roce 2005 to bylo 26,4% (druhý nejvyšší růst HDP na světě) a v roce 2006 36,6% (první na světě).\n\nNejdůležitějším odvětvím národního hospodářství je těžba ropy, která je v zemi také částečně zpracovávána na ropné výrobky, převážně však vyvážena v surovém stavu. Ropný průmysl se na tvorbě HDP podílí 40 procenty a tvoří až 93 procent ázerbájdžánského exportu. V nedávné době byl zčásti privatizován. V zemi působí mj. několik zahraničních firem specializovaných na služby pro těžbu ropy. Důležitá byla stavba ropovodu Baku-Tbilisi-Ceyhan, který je dlouhý 1 768 kilometrů a vede z ropných polí \"Azeri-Širag-Gunešli\" v Kaspickém moři do Středozemního moře. Ropovod spojuje tato ropná pole v blízkosti Baku s hlavním městem Gruzie a končí v Ceyhanu, tureckém přístavu na jihovýchodním břehu Středozemního moře. Je druhým nejdelším ropovodem na světě po ropovodu Družba.\n\nV posledních letech rostou významně také těžba a vývoz zemního plynu. O tuto surovinu je velký zájem v zemích Evropské unie, o čemž svědčí plány na výstavbu plynovodu Nabucco, spojujícího země Střední Asie a EU, jakkoli nerealizovaný.\n\nDalším motorem hospodářského růstu v Ázerbájdžánu je stavebnictví, a to výstavba bytových i kancelářských domů, obzvláště v hlavním městě Baku, ale i silnic a městských komunikací. V Baku vyrostlo v posledních letech mnoho výškových staveb, zčásti na místech původní starší zástavby.\n\nAsi 54,9 procenta plochy Ázerbájdžánu tvoří zemědělská půda (4 755 100 hektarů k roku 2007). To je nejvíc v celé kavkazské oblasti. Pěstuje se ovoce, zelenina, víno, bavlna, léčivé rostliny, v některých oblastech je možné pěstovat brambory, cukrovou řepu a tabák. V Kaspickém moři se loví jeseteři a vyza velká, populace těchto vzácných ryb, lovených zejména pro tradiční výrobu kaviáru, se však povážlivě ztenčuje.\n\nV roce 2013 měl Ázerbájdžán 9 356 500 obyvatel. 91,6 % obyvatel tvořili Azerové, 2,02 % Lezgové, 1,35 % Arméni (v samotném Ázerbájdžánu žádní nežijí, pouze v odtržené Náhorně-karabašské republice), 1,34 % Rusové, 1,26 % Talyšové a zbytek menší etnické skupiny.\n\nDemografické indikátory jsou v porovnání s okolními státy značně příznivé. V roce 2013 byla hrubá míra porodnosti 18,6 ‰, což představovalo zvýšení z 13,9 ‰ o deset let dříve. To je nejvíce z evropských států (budeme-li Ázerbájdžán za evropský stát považovat).\n\nPodle různých zdrojů přibližně 20 až 25 milionů Azerů žije v sousedním Íránu.\n\n99,7 % Ázerbájdžánců mluví ázerbájdžánsky. Druhý nejpoužívanější jazyk je ruština, kterou se mluví zejména v hlavním městě Baku a na severu Ázerbájdžánu. Jedním z prvních rozhodnutí ázerbájdžánského parlamentu po zisku nezávislosti v roce 1991 byl zákon o přechodu z písma cyrilice na latinku.\n\nOkolo 95 % populace jsou muslimové. 85 % muslimů se hlásí k ší'itskému islámu a 15 % k sunnitskému. Ázerbájdžán má po Íránu procentuálně druhou nejvyšší ší'itskou populaci. Ostatní víry jsou praktikovány různými etnickými skupinami v zemi. Podle článku 48 ústavy je Ázerbájdžán sekulární stát a zaručuje náboženskou svobodu. Podle průzkumu z let 2006–2008 provedeného společností Gallup je jen pro 21 % obyvatel Ázerbájdžánu víra důležitým prvkem jejich každodenního života.\n\nÁzerbájdžánci mají silnou hudební tradici. Nejproslulejším skladatelem vážné hudby je Uzeir Hadžibekov. V jeho stopách šli Fikret Amirov a Kara Karajev. Z Baku pocházel i slavný violoncellista a dirigent Mstislav Rostropovič. V jazzu jsou světově nejproslulejšími Aziza Mustafa Zadehová a její otec Vagif Mustafazadeh. V oblasti populární hudby je světově nejznámějším Ázerbájdžáncem bezpochyby Muslim Magomajev. K dalším populárním zpěvákům patřili Aygün Kazımova či Rashid Behbudov. V Íránu se z Azerů prosadila v pop-music nejvíce zpěvačka Googoosh, v Británii to je Sami Yusuf. Popové duo Ell & Nikki v roce 2011 zvítězilo v mezinárodní pěvecké soutěži Eurovision Song Contest, která se konala v německém Düsseldorfu.\n\nTradiční hudební styl mugham byl v roce 2003 zapsán na seznam světového nehmotného kulturního dědictví UNESCO. Nejznámějším zpěvákem moderního mughamu je Alim Kasimov.\n\nNejvětší osobností ázerbájdžánské literatury, navíc osobností zakladatelskou, byl středověký básník Muhammad Füzuli. Ze středověkých turkických básníků, které lze aspoň částečně považovat za Azery, lze jmenovat též Imadaddina Nasimiho, Mirzu Shafi Vazeha, do jisté míry lze za azerského autora považovat i prvního perského šáha Ismá‘íla I. Azerové za národního básníka považují i Peršana Nizámí Gandževího. V 18. století se nejen jako básník, ale i jako politik prosadil Molla Panah Vagif. Z autorů 19. století lze jmenovat satirika Jalila Mammadguluzadeha. V sovětské éře vynikli Jusif Vazir Chamanzaminli (který vydal pod uměleckým jménem Kurban Said ve Vídni roku 1937 známý román \"Ali a Nino\"), Samad Vurgun či Anar. V současnosti budí emoce Akram Ajlisli. Z azerské menšiny v Íránu vzešel Mohammad-Hossein Šáhriar.\n\nNejznámějším výtvarným umělcem je sochař Fuad Abdurahmanov, filmovým režisérem Rustam Ibragimbekov. Tradiční ázerbájdžánské umění tkaní koberců bylo v roce 2010 zapsáno na seznam světového nehmotného kulturního dědictví UNESCO.\n\nK nejcennějším architektonickým památkám patří ty ve starém Baku: Panenská věž, Palác Širvanšáhů či Atəşgah. Obrovské zisky z ropy umožnily Hejdaru Alijevovi zaplnit po roce 1993 hlavní město i unikátními moderními stavbami. K takovým patří Centrum Hejdara Alijeva, jež navrhla Zaha Hadidová, či Plamenné věže. Tento mrakodrap se stal nejznámějším symbolem moderního Ázerbájdžánu i proto, že tvar plamenů odkazuje k přezdívce \"Země ohně\", již Ázerbájdžán má - jednak díky předislámské tradici uctívání ohně, a jednak díky ropným věžím s ohněm na vrcholu. Oheň je i ve státním znaku. K dalším pozoruhodným moderním stavbám v Baku patří Krystalová hala nebo věž SOCAR, jež je sídlem státní ropné společnosti.\n\nNejvětším svátkem je oslava nového roku (a jarní rovnodennosti) Nourúz (\"Novruz Bayramı).\" Svátek má perské a zoroastristické kořeny. Za sovětských časů se slavil jen neoficiálně, v určité době byly oslavy dokonce zakázány. Dnes je státním svátkem a pracující mají ze zákona pět dní volna k jeho oslavě. Každý ze čtyř týdnů, který předchází tomuto svátku, je věnován jednomu z tradičních živlů - vodě, ohni, zemi a větru. Lidé dělají sváteční úklid, vysazují stromy, vyrábějí nové šaty, malují vejce, pečou národní pečivo (viz oddíl Kuchyně). Se svátkem je spojena řada folklórních tradic. Každé úterý během čtyř týdnů před svátkem děti přeskakují ohně a zapalují se svíčky. Během vrcholu svátku se konají hudební festivaly a hry (\"Kos-kosa\", \"Chdir Ilyas\" aj.), lidé nosí tradiční oděvy (čocha, rusky zvaná čerkeska, nebo čepice papacha) a navštěvují a udržují hroby příbuzných.\n\nÁzerbájdžán je odedávna proslulý svou národní kuchyní. Hojnost ovoce, zeleniny, aromatických bylin a koření inspirovala ázerbájdžánské mistry kuchaře, kteří vytvořili velké množství nejrůznějších národních jídel. I ti nejzkušenější gurmáni, přijíždějící do Ázerbájdžánu ze všech konců světa, jsou nadšeni rafinovaností chutí a jemným aromatem těchto pokrmů. Ne náhodou je Ázerbájdžán krajem lidí, dožívajících se vysokého stáří. Vědci vysvětlují tento jev v prvé řadě příznivým klimatem, dále způsobem života a v neposlední řadě zdravou a pravidelnou stravou. Ázerbájdžánci jsou velice hrdí na svou kuchyni. Nejznámějšími pokrmy z ázerbájdžánské kuchyně, které jsou ceněny na celém světě, jsou plov (pilaf), šašlik, kebab, dolma a sladké dezerty jako pachlava a šakerbura a také goghal.\n\nNejslavnějším ázerbájdžánským vědcem je bezpochyby nositel Nobelovy ceny Lev Landau. V oblasti počítačové vědy, ale i matematiky, se prosadil autor konceptu \"fuzzy vědy\" Lotfi Zadeh. V časech Sovětského svazu ovlivnil vývoj raketové techniky Kerim Kerimov. Ázerbájdžánci považují za Azera i perského učence Naṣīr al-Dīn al-Ṭūsīho.\n\nÁzerbájdžánská národní kosmická agentura vyslala 7. února 2013 svůj první satelit AzerSat 1 na oběžné dráhu Země. Využila k tomu kosmodrom Kourou na Francouzské Guyaně. Satelit pokrývá Evropu a významnou část Asie a slouží k šíření televize, rozhlasu i internetu.\n\nKavkazská oblast je seizmicky neklidná (jak dokázalo například zemětřesení v Arménii roku 1988), a tak se ázerbájdžánská věda věnuje velmi intenzivně předpovědím zemětřesení a návrhům budov odolných vůči otřesům. Největších úspěchů v tom dosáhl seismolog Elchin Chalilov.\n\nNejvýznamnějším představitelem humanitních a sociálních věd je politolog a analytik Svobodné Evropy Mirza Khazar, jenž rovněž proslul novým překladem Bible do ázerbájdžánštiny.\n\nVe sportu se Azerové mohou pochlubit slavnou zápasnickou školou. Zlatou olympijskou medaili v zápase získali Šarif Šarifov, Togrul Asgarov, Namig Abdullajev a Farid Mansurov. Rovšan Bajramov má dvě stříbra. Také judo si Kavkazané dobře osvojili, olympijské zlato v této disciplíně mají Elnur Mammadli a Nazim Hüseynov. Pro samostatný Ázerbájdžán vybojovala zlatou olympijskou medaili i střelkyně Zemfira Meftəkhətddinova. Azer Hossein Rezazadeh má dvě olympijská zlata ve vzpírání, ovšem vybojovaná v íránské reprezentaci, stejně je na tom teakwondista Hadi Saei. Volejbalistka Inna Ryskalová má také dvě olympijská zlata, ale z časů Sovětského svazu.\n\nVe fotbalové reprezentaci SSSR se nejvíce prosadil Anatolij Baniševskij, držitel stříbra z mistrovství Evropy roku 1972. Ali Daeí vytvořil v dresu Íránu rekord v počtu branek vstřelených za národní mužstvo. Fotbalový rozhodčí Tofik Bachramov sehrál slavnou roli při finále mistrovství světa roku 1966. Qarabağ FK se stal prvním ázerbájdžánským fotbalovým klubem, kterému se v sezóně 2017/18 podařilo postoupit do skupinové fáze Ligy mistrů UEFA.\n\nNejznámějším ázerbájdžánským basketbalistou je Jaycee Carroll, vítěz euroligy. Slavnou šachovou školu reprezentují Šachrijar Mamedjarov, Tejmur Radžabov či Vugar Gašimov. V Baku se narodil i legendární šachista Garri Kasparov.\n\nNa evropské poměry poměrně neobvyklý krok učinila ázerbájdžánská vláda v letech 2013–2015, kdy se stala oficiálním sponzorem španělského fotbalového klubu Atlético Madrid, který pak nosil na dresu logo \"Azerbaijan - Land of Fire\". Šlo o státní marketing, formou, již jinak zatím využívají většinou jen obchodní společnosti.\n\nMimořádně populární je v Ázerbájdžánu stolní desková hra vrhcáby. Je možno ji spatřit hrát nezřídka na ulicích.\n\nOd roku 2017 země pořádá závod formule 1 Grand Prix Ázerbájdžánu, a to na okruhu Baku City Circuit, jenž byl postaven v roce 2012. Architektonicky pozoruhodným dílem je Olympijský stadion v Baku otevřený v roce 2015, jenž sloužil jako ústřední dějiště prvních Evropských her. Měl by hostit jedno čtvrtfinále Mistrovství Evropy ve fotbale roku 2020. V květnu 2019 se zde hrálo finále Evropské ligy UEFA.\n\n\n\n"}
{"id": "19509", "url": "https://cs.wikipedia.org/wiki?curid=19509", "title": "Protisté", "text": "Protisté\n\nProtisté (Protista) jsou heterogenní skupina živých organismů zahrnující všechny eukaryotní organismy, které nejsou klasifikovány jako mnohobuněční živočichové (Metazoa), vyšší rostliny (\"Embryophyta\") ani jako houby (Fungi bez skupiny Opisthosporidia: mikrosporidie, Rozellida/Cryptomycota a afelidie do protistů zpravidla patří). Dříve byli definováni jako Eukaryta, která jsou jednobuněčná, nebo tvoří kolonie, nikoli však tkáně. Tato definice však přestala vyhovovat kvůli některým jednobuněčným organismům fylogeneticky patřícím do skupin mnohobuněčných (např. kvasinky, \"jednobuněčný pes\" CTVT) či naopak mnohobuněčným uvnitř jednobuněčných (např. chaluhy, hlenky, nálevník \"Sorogena stoianovitchae\"). Ještě dříve byla do protist řazena i prokaryota. Protisté jsou parafyletická skupina.\n\nTradiční dělení protist je založeno na podobnosti s některou z říší mnohobuněčných organismů. Hlavním kritériem je způsob výživy, na jehož základě se rozlišují prvoci, řasy a houbám podobní protisté.\n\nJednobuněčné řasy, tedy rostlinní protisté, mají chloroplasty a jsou schopné fotosyntézy. Avšak někteří protisté se mohou řadit mezi řasy i mezi prvoky, jako například krásnoočko (\"Euglena\"). Jiné řasy jsou nepohyblivé a koloniální a některé jsou opravdu mnohobuněčné.\n\nZelené a červené řasy se zdají být blízkými příbuznými jiných rostlin a bývají zahrnuty do říše Plantae. Hnědé řasy se vyvinuly odlišně, druhotnou endosymbiózou řasy, proto byly v mnoha systémech vyčleněny do samostatných chromistů.\n\nPrvoci (Protozoa) jsou protisté podobní živočichům. Jsou většinou jednobuněční, pohybliví a potravu přijímají fagocytózou, i když je mnoho výjimek. Obvykle mají délku jen 0,01 – 0,5 mm. Jsou všudypřítomní ve vodě a v půdě, nepříznivé podmínky přežívají ve formě cyst. Mezi prvoky nalezneme i několik významných parazitů.\n\nZ prvoků však do skutečné příbuznosti živočichů spadá jen velmi omezená skupina protistů (Choanozoa), někteří spadají do hub (hmyzomorky), ostatní mají odlišný původ (měňavkovci, exkaváti), někdy dokonce vznikli z původně fotosyntetizujících předků (nálevníci, výtrusovci, Rhizaria).\n\nMezi protisty podobné houbám se řadí chytridiomycety, hlenky, řasovky a labyrintovky.\n\nJako skutečně příbuzní však patří do hub pouze chytridiomycety.\n\nKlasifikace protistů prochází značnými změnami. Bylo opuštěno od pokusů klasifikovat protisty na základě vnějších morfologických charakteristik a namísto toho se využívá studia ultrastruktury (struktury pozorovatelné elektronovým mikroskopem) a molekulární biologie. Tak jsou popisovány nové, monofyletické taxony a nový systém se jen málo podobá tradičnímu dělení. Stále je však mnoho skupin, jejichž zařazení je nejisté.\n\nNejnovější systémy zcela opouštějí protisty jako říši a místo toho zavádějí nové fylogeneticky přirozenější skupiny eukaryot, někdy označované jako superskupiny, do kterých přirozeně spadají vedle jednobuněčných i organismy mnohobuněčné. Za neustálým vývojem systému stojí snaha o nahrazení polyfyletických a parafyletických skupin nejpřirozenějšími skupinami monofyletickými (holofytetickými).\n\nTabulka ukazuje pohled na fylogenezi eukaryot po roce 2019 a zahrnuje kromě prvoků a řas také živočichy, rostliny a houby.\n\n\n"}
{"id": "19513", "url": "https://cs.wikipedia.org/wiki?curid=19513", "title": "Kopulace", "text": "Kopulace\n\nKopulace je pohlavní akt, který u mnohobuněčných živočichů spočívá v bezprostředním kontaktu dvou jedinců vedoucímu k oplodnění. Odvozené adjektivum je \"kopulační\" (nikoli \"kopulativní\"). Kopulace je biologický termín; u člověka se tento akt označuje spíše jako soulož (\"koitus\", \"pareunie\").\n\nKopulace u prvoků spočívá v promísení cytoplazmy gamet.\n\nKopulací se také nazývá akt pohlavního spojení dvou jedinců vlivem sexuálního pudu. Takový akt nemusí vést k oplodnění, jeho význam může spočívat v uspokojení tohoto pudu. Takové chování, oproti ustáleným názorům, může být hromadnou záležitostí nejen u lidí, ale také u vyšších druhů zvířat, rovněž i stejného pohlaví. Příkladem zvířat, u kterých se objevuje toto hromadné sexuální chování, jehož významem je udržování vzájemných vztahů a dosahování uspokojení, jsou šimpanzi bonobo.\n\nKopulace je u většiny živočichů předcházena více nebo méně složitým rituálem zahrnujícím signály pachové, zvukové a zrakové. U některých druhů dochází ke kopulaci pouze v části roku, v období říje, kdy organismy samců i samic vytvářejí potřebné hormony.\n\nKopulace má občas velmi rychlý průběh. U některých pavouků je rychlé jednání samce zapřičiněno faktem, že samice po ukončení kopulace samce sní. U kudlanek je požírání samce časté, občas se mu však podaří utéci.\n\n"}
{"id": "19517", "url": "https://cs.wikipedia.org/wiki?curid=19517", "title": "Hladový algoritmus", "text": "Hladový algoritmus\n\nHladový algoritmus ( ) je jedním z možných způsobů řešení optimalizačních úloh v matematice a informatice. V každém svém kroku vybírá \"lokální\" minimum, přičemž existuje šance, že takto nalezne minimum \"globální\". Hladový algoritmus se uplatní v případě, kdy je třeba z množiny určitých objektů vybrat takovou podmnožinu, která splňuje jistou předem danou vlastnost a navíc má minimální (případně maximální) ohodnocení. \"Ohodnocení\" je obvykle reálné číslo \"w\", přiřazené každému objektu dané množiny, ohodnocení množiny \"A\" je definováno jako formula_1.\n\n\nPojem \"hladový algoritmus\" se (i zde) používá ve dvou významech: \n\nNěkteré optimalizační problémy jsou řešitelné hladovým algoritmem (popsaným výše), přičemž je zaručeno, že takový algoritmus najde \"globálně\" optimální řešení. Z níže popsaných mezi ně patří hledání kostry grafu, problém batohu pro \"dělitelné předměty\" a dále např. stavba Huffmanova stromu v Huffmanově kódování.\n\nTeorie je založena na matroidech.\n\nObecnější přístup použitelný na víc problémů je dynamické programování.\n\nI když hladový algoritmus nevede ke globálně optimálnímu řešení, můžeme hladový výběr z přípustných možností použít jako heuristiku, která snad vrátí dostatečně dobré řešení. Například v problému obchodního cestujícího lze jako prodloužení cesty vybírat \"nejbližší\" ještě nenavštívené město.\n\nTakto se hladová heuristika používá pro řešení NP-těžkých problémů, protože pro ně není znám efektivní způsob přesného řešení. Hladovou heuristiku lze použít v aproximačních algoritmech anebo ji s nimi zkombinovat, tj. jednou se vyřeší problém aproximačně se zárukou chyby a pak mnohokrát heuristicky.\n\nZ hlediska prohledávání stavového prostoru hladový výběr změn je způsob lokálního prohledávání.\n\nHladové algoritmy se uplatňují například v následujících úlohách:\n\nHladovou heuristiku nelze použít např. pro\n\n"}
{"id": "19518", "url": "https://cs.wikipedia.org/wiki?curid=19518", "title": "Sedna", "text": "Sedna\n\nSedna je inuitská bohyně moře a matka všech živých tvorů. Podle legendy má ruce s osekanými prsty připomínající tulení ploutve. S tuleni prý také žije v hlubinách. Uctívána je především rybáři.\n\n"}
{"id": "19519", "url": "https://cs.wikipedia.org/wiki?curid=19519", "title": "Přirozenost", "text": "Přirozenost\n\nPřirozenost (řecky \"fysis\", lat. \"natura\", srov. s českým \"nátura\") je podstata, trvalá struktura jsoucna, pokud je základem či pevnou součástí jeho chování.\n\nTento pochází z aristotelské filozofie (spolu s techné) a tvoří jeden ze základů filozofické antropologie. Původně však termín pochází z presókratického myšlení autorů jako Hérakleitos, Démokritos nebo Empedoklés. První výskyt je v Homérově Odyssei, když bůh Hermés vytrhává ze země rostlinu a ukazuje Odysseovi její kořen a popisuje jeho účinek, tak je použito výrazu \"fysis\".\nAutoři jako Johannes Scotus Eriugena či Baruch Spinoza později rozlišují \"natura naturata\" (příroda/přirozenost stvořená) a \"natura naturans\" (příroda/přirozenost tvořící), jíž je bůh.\n\nPojem přirozenosti byl klíčovým také v teologických debatách 4. a 5. století, kdy se církev a teologové zabývali osobou Ježíše Krista. Chalkedonský koncil se v tomto sporu vyslovil v tom smyslu, že Ježíš Kristus byl zároveň Bůh i člověk, tedy že se v osobě Ježíše z Nazareta spojila božská přirozenost s přirozeností lidskou (viz hypostatická unie).\n\nČlověk je podle křesťanské teologie schopen přijmout Boží sebesdílení a sebedarování, to je jednou z hlavních vlastností jeho přirozenosti. Středověká filozofie pak tuto zásadu vyjadřuje ve rčení: \"gratia supponit naturam\" (milost předpokládá přirozenost) – člověk není schopen přijmout boží sdělení či dar, pokud k tomu není disponován.\n\nPojem přirozenosti je také důležitým v teologii Karla Rahnera. U něj je přirozenost základní charakteristikou vlastní člověku; vyznačuje se především otevřeností vůči transcendenci. V této otevřenosti je člověk schopen sdílet Boha ve svobodné milosti.\n\n"}
{"id": "19523", "url": "https://cs.wikipedia.org/wiki?curid=19523", "title": "Konkordát", "text": "Konkordát\n\nKonkordát (lat. \"concordatum\" souhlas, úmluva) je mezinárodní smlouva uzavřená mezi Svatým stolcem a jiným státem, která většinou řeší práva, záležitostí a svobody vyznání pro katolickou církev v daném státě. Jiným druhem mezinárodní smlouvy mezi státem a Svatým stolcem je modus vivendi.\n\nTermín konkordát lze užívat buď v širokém smyslu (jakákoli smlouva mezi Svatým stolcem a jiným státem), anebo v užším smyslu - podrobná obsahově široká smlouva. Proto je korektnější hovořit obecně o konkordátních smlouvách.\n\nDělení konkordátních smluv podle obsahu je zpracováváno naukou. Toto dělení není v odborné literatuře jednotné, ale přesto lze konstatovat toto rozdělení:\n\n\nV České republice k tomuto všeobecně přijímanému rozdělení přistupuje podle rozhodnutí prezidenta republiky č. 144/1993 Sb., o sjednávání mezinárodních smluv, členění mezinárodních smluv na smlouvy prezidentské, vládní a resortní. Zde se zmocňuje, ovšem s výhradou jiného rozhodnutí v jednotlivých případech:\n\nDo začátku 20. století byly konkordátní smlouvy zpravidla sestaveny v jediném oficiální jazyku. Zprvu to byla latina (s výjimkami pro románsky mluvící země), počátkem 20. století (od pontifikátu sv. Pia X. do pontifikátu papeže Pia XI.) jednoznačně převládala francouzština.\n\nZároveň však již od 20. let 20. století, a to především s německy mluvícími zeměmi, začíná dnes nejčastější dvojjazyčné vypracování smlouvy – obvykle jedním z jazyků bývá italština. Zpočátku bývalo stanoveno, že v případě divergence textu má jedno jazykové znění přednost, od poloviny 20. století převládá praxe, že obě znění smlouvy jsou stejně autentická a závazná. Tento dvojjazyčný způsob s dominancí italštiny jako druhého oficiálního jazyka převládá dodnes, a to i pro smlouvy s zeměmi mluvícími jiným románským jazykem. Spíše výjimečně je jako druhý jazyk kromě jazyka daného státu užita angličtina, na přelomu 20. a 21. století se někdy dokonce angličtina užívá jako jediný oficiální jazyk smlouvy.\n\nVýjimkou je vypracování smlouvy ve více než dvou jazycích – takto je zveřejněna smlouva s Kazachstánem: anglicky, kazašsky a rusky; to však vede k nebezpečí nepříjemných rozdílů při interpretaci smlouvy (dle ustanovení smlouvy samotné má při konvergenci přednost anglické znění).\n\nKlasická forma konkordátu: konkordát je koncipován jako jednolitý souvislý text členěný na články, články se výjimečně spojují do částí a/nebo hlav. K takovému textu mohou být – pokud je to třeba – přidány přílohy, zpravidla výčtového charakteru, které sice se smlouvou tvoří celek, ale nebývají publikovány v \"Acta Apostolicæ Sedis\".\n\nKonkordáty s německými zeměmi v meziválečném období (poprvé v konkordátu s Pruskem roku 1929) se vyznačují novým způsobem konstrukce: základní text smlouvy doplněný dodatkovým protokolem. Dodatkový protokol je připojen přímo ke smlouvě a tvoří s ní nedílný celek, a proto je také vždy publikován v Acta Apostolicæ Sedis. Tento způsob je u německy mluvících zemí používán dodnes. Kromě německy mluvících zemí byl v nedávné době dodatkový protokol užit v majetkové smlouvě s Maďarskem (1997), kde slouží k vyjasnění záležitostí technického charakteru: definice progresivní daně z příjmu a stanovení způsobu výpočtu státní subvence pro církevní právnické osoby vykonávající veřejně prospěšnou službu. Zcela výjimečným způsobem byl užit dodatkový protokol v případě Základní smlouvy s Bosnou a Hercegovinou (2006/2007), kde bylo z důvodů církevně-politických třeba vyjasnit způsob specifikace církevního majetku určeného pro restituci a samotný způsob jejího provedení (fyzická restituce či finanční náhrada) ještě před projednáním návrhu smlouvy v parlamentu. Zatímco samotný text smlouvy byl podepsán 19. dubna 2006, dodatkový (a v tomto případě vyjasňující) protokol byl podepsán 29. září 2006, a to opět jako nedílná součást smlouvy samé.\n\nNemalá část konkordátních smluv obsahuje explicitní vyjádření vzájemného uznání státu a Svatého stolce za subjekty mezinárodního práva, přičemž tu může být i zakotvena existence a stupeň diplomatických vztahů.\n\nGarance uznávání zásad náboženské svobody, autonomie a nezávislosti státu a církve je stabilním obsahem konkordátních smluv od II. vatikánského koncilu (1962–1965), aniž však obsahují garanci privilegovaného postavení katolické církve. Texty obsahující tuto garanci se zpravidla nacházejí v preambuli konkordátní smlouvy, přičemž se Svatý stolec obvykle odvolává na učení II. vatikánského koncilu a kanonické právo, stát pak na svůj ústavní pořádek, příp. též na mezinárodní právo.\n\nTaktéž obvykle v preambuli se obě smluvní strany zavazují ke vzájemné spolupráci za účelem společného dobra jedince i společnosti, někdy je tato spolupráce a její dobré rozvíjení deklarována jako cíl konkordátní smlouvy.\n\nAutonomii církve zakotvují zpravidla ustanovení ohledně specifikace postavení katolické církve a jejích právnických osob ve státě, svobody zakládání a změn církevních struktur, svobody mezinárodních kontaktů a možnost vzniku církevních sdružení a dalších institucí.\n\nV ustanoveních konkordátních smluv garantujících svobodné veřejné působení církve se hovoří zpravidla o bohoslužbě, učení a o charitativní a sociální službě, včetně vytváření potřebných struktur. Jde zpravidla o dost dlouhé úseky textu.\n\nUstanovení smluv ohledně duchovní služby ve veřejných zařízeních se týká především těch institucí, kde je znemožněn nebo ztížen volný pohyb osob: vězení, vojsko, policie, nemocnice a zařízení sociálních služeb. Klasicky jsou tyto služby označovány jako služby ve veřejném zájmu, proto bývá součástí těchto ustanovení také specifikace míry podílu státu na finančním zajištění těchto služeb.\n\nV oblasti manželství a rodiny se zpravidla jedná o ustanovení ohledně uznání civilních účinků kanonicky uzavřeného manželství, míry dopadu rozhodnutí církevních autorit ohledně platnosti a rozvázání manželství do civilního práva, příp. též závazek spolupráce ve prospěch manželství a rodiny. Do této oblasti spadá také uznání primárního práva rodičů na výchovu dětí.\n\nRozsáhlou oblast vzdělání a výchovy lze rozdělit na regulaci míry působení církve ve veřejném školství a na oblast církevního školství. Ve veřejném školství se zpravidla jedná o výuku náboženství ve veřejných školách, předškolních a školských zařízeních a v novějších konkordátních smlouvách také o míru vytváření prostoru pro mimoškolní nábožensko-vzdělávací aktivity církve. Bývá tu věnována nemalá pozornost také finančním otázkám.\n\nV oblasti církevního školství jde především o regulaci míry svobody církve ve vytváření vlastních škol a školských zařízení, o právním postavení těchto institucí ve státě (zvl. otázka veřejného uznání církevních škol či práva veřejnosti) a otázky spojené s jejich financováním. Zvlášť výraznou oblastí církevního školství jsou vysoké školy, a to jak teologického směru (teologické fakulty a instituce pro výchovu učitelů náboženství), tak všeobecného zaměření (především katolické univerzity). Předmětem regulace je postavení těchto škol, uznání jejich diplomů a jimi udělovaných gradů, řízení škol vzhledem ke kanonickým předpisům (včetně otázek personálních) a také míra finančního podílu státu na chodu těchto škol. Specifikem více smluv, především v německém jazykovém prostoru, je smluvní regulace existence a postavení teologických fakult na státních univerzitách.\n\nV rámci ustanovení týkajících se oblasti kultury bývá regulována především otázka sdělovacích prostředků (přístup církve do veřejných sdělovacích prostředků a církevní sdělovací prostředky) a otázky spojené s ochranou movitých i nemovitých kulturních památek a archivů (výjimečně i knihoven) ve vlastnictví církve. Především s oblastí péče o kulturní památky jsou spojena mnohá majetková ustanovení.\n\nPředmětem smluvních ustanovení v oblasti majetkové bývá regulace postavení církevních právnických osob vzhledem k vlastnictví, držbě a zcizování (alienaci) majetku a právní regulace způsobů financování církve, v nichž je patrná velká variabilita.\nV zemích, kde docházelo k protiprávnímu vyvlastnění církevního majetku, jsou rozdílnými způsoby řešeny otázky spojené s restitucí majetku a kompenzací nerestituovaného majetku.\n\nKonkordátní smlouvy směřovaly k pokojnému (a zároveň kompromisnímu) řešení konfliktů mezi světskou a církevní mocí. Proto jsou často nazývány \"concordata pacis\". Z tohoto schématu vybočovaly konkordátní smlouvy uzavřené na kostnickém koncilu (1414–1418), jejichž účelem bylo zabezpečení provádění potřebné církevní reformy po skončení období papežského schismatu.\n\nKonkordátní smlouvy byly uzavírány s katolickými vládci. Jejich posláním již nebylo především řešení konkrétních konfliktů, ale obecné vymezení kompetencí mezi světskou a církevní mocí, které mělo sloužit pokojnému soužití a spolupráci obou mocí; bývaly nazývány \"concordata amicitiæ\". Obsahovaly velmi mnoho kompromisů, především velké množství privilegií udělených monarchům, kteří se na základě jurisdikcionalismu neboli supremace státní moci nad církevní snažili co nejvíce ovládat církev na svém území; na druhé straně se světská moc často zavazovala k ochraně působení církve, v tom i k finanční podpoře související s nemožností úplné restituce dříve uchváceného církevního (především nemovitého) majetku.\n\nRozšiřuje se rozsah států, s nimiž jsou uzavírány konkordátní smlouvy, především na země nemající katolickou většinu obyvatel. Uzavírání konkordátních smluv často směřuje ke snaze uchovat a garantovat svobodu pro působení a život církve, a to za cenu udílení privilegií vládcům; bývají nazývány \"concordata defensionis\".\n\nNepřestala být uzavírána \"concordata defensionis\", ale přibyl velmi výrazný prvek: potřeba moderní regulace vztahů církev – stát v silně změněných podmínkách, a to jak vzrostem počtu demokratických států (z nichž některé, především Německo, se prohlásily za nábožensky neutrální), tak také totalitních států. Zároveň jsou zavírány konkordátní smlouvy se zeměmi s většinou obyvatelstva jiného než katolického vyznání. V textu smluv se znatelně ukazuje důraz na vzájemnou spolupráci i řešení konkrétních problémových okruhů. Z hlediska převažující doktríny církve se s tím pojilo vzájemné poskytování privilegií, což souviselo s důrazem na nauku o církvi jako dokonalé společnosti a s teorií prostředeční moci církve v oblasti dočasných skutečností (\"teoria potestatis indirectæ Ecclesiæ in temporalibus\"). V katolických státech to bylo často spojeno s konfirmací privilegovaného postavení katolické církve vůči ostatní církvím a náboženským společnostem.\n\nII. vatikánský koncil značně změnil pohled na vztahy církve a státu především díky rozvoji chápání náboženské svobody: respektování náboženské svobody pro všechny (nejen pro katolíky), vzájemná spolupráce státu a církve v prospěch občanů i státu. Důsledek: uzavírání konkordátních smluv nového typu a obsahu i revize dosavadních smluv, v nichž bylo kodifikováno privilegované postavení katolické církve, a to na popud církve samotné. Přestává tak být rozhodující hledisko reciprocity v dosahování zájmů a poskytování výhod, naopak se klade důraz na hledisko solidarity. V důsledku toho se i v mezinárodních smlouvách stále více přechází se z hlediska výhodnosti pro smluvní strany na hledisko prospěšnosti pro širší celky, v případě multilaterálních smluv na hledisko globální. Smlouva dává regulaci cest spolupráce v prospěch jedinců i společnosti: přiměřená oboustranně vstřícná úprava oblastí spolupráce, kde stát vychází ze skutečnosti veřejné prospěšnosti určitých aktivit církve, což je v některých konkordátních smlouvách explicitně vyjádřeno. Proto stát má na svém území větší reálnou moc, smluvně dává garanci možnosti a právních zásad působení církve a podílí se na něm nejen po stránce právních záruk, ale i po stránce konkrétních forem podpory včetně podpory finanční. Církev na druhé straně dává smluvní závazek působení v souladu se státem, zaměřený na jednotlivé specifikované státně důležité hodnoty, kde její příspěvek může být zvlášť cenný, ba někdy i obtížně nahraditelný či vůbec nenahraditelný.\nZásadním přínosem konkordátních smluv je prvek právní stability nedosažitelný cestou vnitrostátního práva.\n\nNábožensky neutrální stát se cíleně neváže na jedno určité náboženství nebo vyznání a se zřetelem k principu náboženské svobody vytváří legální rámec pro postavení a působení církví a náboženských společností. To ve svém důsledku vede k specifikaci jejich právně rovnocenného postavení – parity. Na základě principu autonomie a nezávislosti se pak stát jednak zříká zásahů do vnitřních záležitostí církví a náboženských společností, jednak se zavazuje respektovat jejich vnitřní předpisy, což umožňuje při zachování paritního přístupu respektovat reálné rozdíly mezi jednotlivými církvemi a náboženskými společnostmi a nábožensko-sociální situaci v konkrétní zemi.\n\nZásadním právním rozdílem je skutečnost, že jediná katolická církev má vlastní reprezentaci na rovině mezinárodního práva veřejného. To jí – na rozdíl od ostatních církví a náboženských společností – umožňuje uzavírat mezinárodní smlouvu se státem, což by snadno mohlo vést k jejímu nadřazenému postavení. Je proto nesmírně důležité, že jak stát, tak katolická církev výslovně odmítají vytváření privilegovaných pozic jedné církve: stát na základě náboženské neutrality a zásady paritního přístupu k církvím a náboženským společnostem, katolická církev právně závazně na II. vatikánském koncilu, kdy se církev zřekla výkonu svých legitimně získaných privilegií a otevřela cestu k revizi dosavadních konkordátních smluv č. 76 \"Gaudium et spes\".\n\nDůsledkem tohoto dvoustranného přístupu je skutečnost, že práva uznaná v konkordátní smlouvě pro katolickou církev jsou přiznána také ostatním církvím a náboženským společnostem, a to buď na základě aplikace existujících právních norem, nebo jejich modifikací či vytvořením nových právních norem, anebo cestou uzavírání vnitrostátních smluv mezi státem a dalšími církvemi a náboženskými společnostmi - viz dále.\n\nZdůraznění paritního přístupu státu k církvím a náboženským společnostem vedlo státy také k jeho vyjádření cestou uzavírání vnitrostátních smluv. Tato tradice se vytvořila po druhé světové válce (od roku 1949) především v Německu, kde tyto smlouvy – stejně jako konkordátní smlouvy se Svatým stolcem – uzavírají jednotlivé spolkové země, a to nejen s (většinou zemskými) evangelickými církvemi, ale i daleko menšími církvemi a náboženskými společnostmi, včetně např. svazu židovských obcí, a to s vědomím vzájemné odpovědnosti a posláním stabilně regulovat normy umožňující spolupráci. Tyto smlouvy se svým obsahem silně podobají konkordátním smlouvám. Zvlášť velké množství takových smluv bylo po roce 1990 uzavřeno v nových spolkových zemích, tedy na území bývalé Německé demokratické republiky.\nStejná tradice se vytvořila v Rakousku a po roku 1989 také v mnoha dřívějších komunistických zemích: Polsku, Slovensku, Maďarsku, Estonsku, Lotyšsku, Slovinsku; v Litvě je tato legislativní možnost dosud nevyužitá. V České republice tato možnost není legislativně zakotvená.\n\nTradiční podobou je smlouva mezi státem jako jedním smluvním partnerem a jednou příslušnou církví či náboženskou společností či jedním svazem církví a náboženských společností na straně druhé. Tyto smlouvy se sice často svým uspořádáním podobají konkordátní smlouvě konkrétního státu se Svatým stolcem, ale svým obsahem se dost liší, neboť obrážejí specifika konkrétní církve či náboženské společnosti, aniž by to bylo chápáno jako narušení paritního přístupu státu k církvím a náboženským společnostem. Z tohoto pravidla vybočuje praxe Slovenské republiky: ta jednak z praktických důvodů uzavírá nikoli smlouvy s jednotlivými církvemi a náboženskými společnostmi, ale multilaterální smlouvy s více církvemi (aniž však vylučuje uzavření bilaterálních smluv), jednak navíc s důrazem na paritní přístup státu natolik preferuje co největší formální i obsahovou podobnost těchto multilaterálních smluv se smlouvami se Svatým stolcem, že ujednání těchto smluv v maximální míře kopírují ujednání konkordátních smluv.\n\nJe však třeba zdůraznit, že postavení vnitrostátních smluv státu s církvemi a náboženskými společnostmi v hierarchii pramenů práva je ve většině států nedostatečně vyjasněnou, či dokonce dosud zcela neřešenou skutečností, což bude třeba – i pro široké rozšíření fenoménu takových smluv – vbrzku jasně upravit.\n\nV Československu byly po roce 1918 zpočátku vztahy mezi státem a katolickou církví velmi napjaté, což vyvrcholilo roku 1925 Marmaggiho aférou. Po uklidnění situace došlo na přelomu let 1927 a 1928 k uzavření alespoň rámcové dohody se Svatým stolcem. Proto se nenazývala konkordát, ale \"modus vivendi\" (vůbec první v dějinách – celkem existují tři takové smlouvy) a v podstatě byla spíše \"pactum de contrahendo\". Tato smlouva byla konsignována 17. prosince 1927, schválena v ministerské radě (na rozdíl od konkordátu, který musí být ratifikován v zákonodárném shromáždění) 20. ledna 1928 a vstoupila v platnost výměnou reverzálních (oboustranných) nót československého ministra zahraničních věcí z 29. ledna 1928 a státního sekretáře dne 2. února 1928. Po rozpadu Československa byla druhá republika již v březnu 1939 okupována nacisty, a tak v Protektorátu Čechy a Morava nebylo možné modus vivendi dále uplatňovat.\n\nSlovenský stát oproti tomu byl \"de facto\" i \"de iure\" uznán Svatým stolcem, a to – dle jeho chápání – jako „zbytkové Československo“, toto chápání však narazilo na jasný politický a diplomatický odpor vedení Slovenského státu. Na druhé straně byl v Slovenském státě v letech 1943–1944 učiněn pokus uzavřít konkordát se Svatým stolcem, jeho text již byl ze strany Slovenského státu vypracován. Svatý stolec však zvolil oddalovací taktiku a odmítl smlouvu uzavřít dříve, než po skončení válečných událostí dojde ke stabilizaci politických poměrů.\n\nModus vivendi začal být po skončení druhé světové války znovu uplatňován. Brzy po Únoru 1948 však bylo jasné, že se státní moc nebude na jeho ustanovení ohlížet. Svatý stolec s odvoláním na provedenou pozemkovou reformu prohlásil, že se necítí být vázán Modem vivendi, což potvrdil jmenováním olomouckého arcibiskupa Josefa Matochy 3. května 1948 bez předběžných konzultací s vládou, během dalších jednání mezi biskupy a vládou však na modus vivendi bylo vícekrát poukazováno jako na závazný. Po neúspěchu jednání došlo k faktickému vypovězení modu vivendi roku 1949 vydáním zákona č. 218/1949 Sb., o hospodářském zabezpečení církví a náboženských společností, který ve svých závěrečných ustanoveních ruší všechnu dosavadní legislativu pro vztahy státu a církví, aniž však byl modus vivendi formálně ukončen. Zde by Svatý stolec mohl namítat porušení modu vivendi, což však neučinil. Při dalších nesnadných jednáních mezi Svatým stolcem a vládou se do roku 1989 již z modu vivendi nemohlo vycházet.\n\nPo „sametové revoluci“ roku 1989 se znovu vztahy mezi státem a katolickou církví stavěly na zákonném základě. V rámci politických jednání bylo konstatováno, že dostatečnou právní základnou se jeví mezinárodní smlouvy a deklarace lidských a občanských práv a že není třeba se vracet k velmi rámcové a již překonané (obsoletní) smlouvě z dvacátých let. Tím došlo na základě shody mezi Československem a Svatým stolcem mlčky ke zrušení modu vivendi, též na základě uplatnění klauzule \"rebus sic stantibus\". Po rozpadu federace a vzniku dvou samostatných států – České republiky a Slovenské republiky – k 1. lednu 1993 se oba státy vydaly poněkud odlišnou cestou.\n\nPo vytvoření stabilnější vládní koalice roku 1998 došlo k rozhodnutí řešit vztahy s katolickou církví i ostatními církvemi a náboženskými společnostmi smluvní cestou. Výsledkem bylo uzavření a rychlá ratifikace základní smlouvy v roce 2000 a posléze jejího protějšku s dalšími církvemi a náboženskými společnostmi v roce 2002. Dále byly podepsány a ratifikovány navazující dílčí smlouvy: roku 2002 o duchovní službě v ozbrojených silách a sborech (se svým protějškem pro další církve a náboženské společnosti v roce 2005) a roku 2004 o spolupráci v oblasti výchovy a vzdělávání (současně velmi podobné dohody s dalšími církvemi a náboženskými společnostmi), který byl po ratifikaci smluv se Svatým stolcem velmi brzy schválen parlamentem. Roku 2005 pokročily do finální fáze přípravy textu opět dvou smluv (jedna se Svatým stolcem, druhá s dalšími církvemi a náboženskými společnostmi) ohledně uplatňování práva na výhrady ve svědomí; protože premiér Vladimír Dzurinda a začátku roku 2006 oznámil, že jeho strana nebude podporovat kladné projednání těchto návrhů ve vládě, došlo k rozpadu vládní koalice a předčasným volbám, po nichž je další projednávání těchto smluv zablokováno. Dále je třeba – na základě základní smlouvy se Svatým stolcem i smlouvy s ostatními církvemi a náboženskými společnostmi – jednat o majetkové smlouvě.\n\nV České republice došlo za menšinové vlády České strany sociálně demokratické (1998–2002) k rozhodnutí postavit vztahy mezi státem a katolickou církví, a tím i její právní situaci (následně na principu parity i právní situaci dalších církví a náboženských společností), na stabilnějším základě mezinárodní smlouvy. Tak došlo v červenci roku 2002 k podpisu rámcové smlouvy o vzájemných vztazích (již za nové koaliční vlády pod vedením téže ČSSD). Poslanecká sněmovna Parlamentu České republiky však v květnu 2003 vyslovila nesouhlas s její ratifikací (paradoxně s velkou podporou poslanců ČSSD), a proto je další osud této smlouvy dosud otevřený; pravděpodobně bude muset být dojednána její úprava, aby takto pozměněný text mohl být znovu předložen k ratifikačnímu procesu.\n\nČeská republika je tak v současnosti jednou z mála zemí Evropy, která nemá upraveny mezinárodní vztahy se Svatým stolcem (nesprávně s Vatikánem) prostřednictvím konkordátu.\n\n\n"}
{"id": "19525", "url": "https://cs.wikipedia.org/wiki?curid=19525", "title": "Modus vivendi", "text": "Modus vivendi\n\nModus vivendi (latinsky doslova \"způsob života\") je v mezinárodním právu dohoda mezi dvěma státními subjekty, která má být v budoucnu stvrzena definitivní mezinárodní smlouvou.\n\nV přeneseném smyslu slova označuje tento výraz způsob soužití, jenž není založen na právním podkladě, ale na realitě společného života či práce. Např. soužití muže a ženy mimo tradičního manželství (bez svatby).\n\nV českých dějinách je příkladem takového modu vivendi úmluva mezi československou vládou a Svatým stolcem z ledna 1928.\n\nPoté, co Kuvajt v roce 1961 vyhlásil samostatnost, Irák prohlašoval, že Kuvajt stále zůstává součástí iráckého území. Teprve po britské intervenci Irák svých územních požadavků vůči Kuvajtu zanechal a formálně nezávislost Kuvajtu uznal. Tím došlo ke vzniku modu vivendi.\n\n"}
{"id": "19529", "url": "https://cs.wikipedia.org/wiki?curid=19529", "title": "Bertolt Brecht", "text": "Bertolt Brecht\n\nBertolt Brecht (10. února 1898 Augsburg, Bavorsko – 14. srpna 1956 Východní Berlín), rovněž \"Bert Brecht\", narozen jako \"Eugen Berthold Friedrich Brecht\" (uvádí se varianty \"Bertholt\" i \"Berthold\"), byl německý dramatik, divadelní teoretik a režisér.\n\nNarodil se v Augsburgu, jeho matka byla protestantka a jeho otec katolík. Drama studoval na univerzitě v Mnichově u Arthura Kutschera, na stejné univerzitě studoval též medicínu a přírodní vědy. Roku 1924 začal působit jako dramaturg u Maxe Reinhardta v Berlíně. Roku 1928 se začal věnovat marxismu, který ho velmi ovlivnil. V roce 1932 se oženil s operní zpěvačkou Marianne Zoff, jejich dcera Hanne Hiob byla úspěšnou německou herečkou (je pohřbena vedle svého otce).\n\nPo nástupu A. Hitlera k moci (1933) žil postupně v Rakousku, Švýcarsku, Francii, Československu, Švédsku, Finsku a Dánsku (kde žil nejdéle), po vypuknutí druhé světové války žil krátce v Moskvě (tehdejším Sovětským svazem spíš jen projel), od roku 1941 v USA.Do Německa (NDR) se vrátil v roce 1948, zde o rok později (1949) se svou druhou ženou Helenou Weigelovou založil Berliner Ensemble a na této scéně realizoval principy epického divadla, ovlivněného socialistickým realismem, který velmi brzy převážil. Zemřel 14. 8. 1956 ve věku 58 let na srdeční infarkt, pohřben je v Berlíně.\n\nJeho dramata, zejména pozdější, byla ovlivněna především marxismem, dalším stylem který ho ovlivnil byl expresionismus (především v počátcích, srov. např. s Walterem Muschgem nebo Ludvíkem Václavkem). I přes svou angažovanost se v mnohém vymykal trendům socialistického realismu po válce ve východoevropském bloku politicko-kulturní doktrínou striktně vyžadovanému. V jeho dílech se zpravidla vyskytuje sociální obžaloba, sarkasmus, víra ve schopnost divadla proměňovat myšlení diváků a přispívat tak ke změně poměrů. Dalším charakteristickým prvkem jeho tvorby jsou tzv. zcizovací efekty – tj. komentáře, verše, songy, atp. Základním úkolem těchto efektů je zabraňovat divákovi v čistě emocionálním podlehnutí zobrazovanému, ve ztotožnění se s postavami a v oživení divákovy schopnosti reflexe předkládaných obrazů a situací, což má vést k jeho aktivizaci.\n\n\n\n\n\n"}
{"id": "19532", "url": "https://cs.wikipedia.org/wiki?curid=19532", "title": "364 př. n. l.", "text": "364 př. n. l.\n\n"}
{"id": "19533", "url": "https://cs.wikipedia.org/wiki?curid=19533", "title": "363 př. n. l.", "text": "363 př. n. l.\n\n"}
{"id": "19534", "url": "https://cs.wikipedia.org/wiki?curid=19534", "title": "362 př. n. l.", "text": "362 př. n. l.\n\n"}
{"id": "19535", "url": "https://cs.wikipedia.org/wiki?curid=19535", "title": "361 př. n. l.", "text": "361 př. n. l.\n\n"}
{"id": "19536", "url": "https://cs.wikipedia.org/wiki?curid=19536", "title": "360 př. n. l.", "text": "360 př. n. l.\n\n"}
{"id": "19537", "url": "https://cs.wikipedia.org/wiki?curid=19537", "title": "359 př. n. l.", "text": "359 př. n. l.\n\n\n"}
{"id": "19538", "url": "https://cs.wikipedia.org/wiki?curid=19538", "title": "358 př. n. l.", "text": "358 př. n. l.\n\n"}
{"id": "19539", "url": "https://cs.wikipedia.org/wiki?curid=19539", "title": "357 př. n. l.", "text": "357 př. n. l.\n\n"}
{"id": "19540", "url": "https://cs.wikipedia.org/wiki?curid=19540", "title": "356 př. n. l.", "text": "356 př. n. l.\n\n\n\n"}
{"id": "19541", "url": "https://cs.wikipedia.org/wiki?curid=19541", "title": "355 př. n. l.", "text": "355 př. n. l.\n\n\n"}
{"id": "19542", "url": "https://cs.wikipedia.org/wiki?curid=19542", "title": "354 př. n. l.", "text": "354 př. n. l.\n\n"}
{"id": "19543", "url": "https://cs.wikipedia.org/wiki?curid=19543", "title": "353 př. n. l.", "text": "353 př. n. l.\n\n"}
{"id": "19544", "url": "https://cs.wikipedia.org/wiki?curid=19544", "title": "352 př. n. l.", "text": "352 př. n. l.\n\n"}
{"id": "19545", "url": "https://cs.wikipedia.org/wiki?curid=19545", "title": "351 př. n. l.", "text": "351 př. n. l.\n\n"}
{"id": "19546", "url": "https://cs.wikipedia.org/wiki?curid=19546", "title": "350 př. n. l.", "text": "350 př. n. l.\n\n\n"}
{"id": "19550", "url": "https://cs.wikipedia.org/wiki?curid=19550", "title": "349 př. n. l.", "text": "349 př. n. l.\n\n"}
{"id": "19551", "url": "https://cs.wikipedia.org/wiki?curid=19551", "title": "348 př. n. l.", "text": "348 př. n. l.\n\n"}
{"id": "19552", "url": "https://cs.wikipedia.org/wiki?curid=19552", "title": "347 př. n. l.", "text": "347 př. n. l.\n\n\n"}
{"id": "19553", "url": "https://cs.wikipedia.org/wiki?curid=19553", "title": "346 př. n. l.", "text": "346 př. n. l.\n\n"}
{"id": "19554", "url": "https://cs.wikipedia.org/wiki?curid=19554", "title": "345 př. n. l.", "text": "345 př. n. l.\n\n"}
{"id": "19559", "url": "https://cs.wikipedia.org/wiki?curid=19559", "title": "Eurasie", "text": "Eurasie\n\nEurasie je označení pro souvislou pevninu na Zemi zahrnující světadíly Evropu a Asii, je součástí Eurafrasie. Pojem Eurasie zavedl v 19. století geolog Eduard Suess. Vzhledem ke kulturním rozdílům, které v minulosti pociťovali Evropané, je pevnina uměle rozdělena do dvou světadílů.\n\nZa dělící linii mezi Evropou a Asií se obvykle považuje pohoří Ural, řeka Emba, Kaspické moře, Kumomanyčská propadlina a Černé moře, tato dělící linie však není všeobecně uznávaná. Jako součásti hranice se také uvádějí pohoří Kavkaz a řeka Ural. \"(Viz též Hranice Evropy.)\"\n\nEurasie je 120 km širokou Suezskou šíjí spojena s Afrikou a oba kontinenty jsou pod hladinou Středozemního moře v kontaktu i na dalších místech: ve 14 km širokém Gibraltarském průlivu, případně též v Sicilském průlivu (šířka 150 km, maximální hloubka 292 m, ale většinou pouze do 35 m). Proto se někdy také hovoří o vznikajícím superkontinentu Eurafrasii.\n\nAčkoli převážná většina eurasijského území leží na východní polokouli, oba její konce přesahují na polokouli západní. Severní okraj kontinentu zasahuje až do polárních oblastí, na jihu sahá pevnina téměř k rovníku, ale nepřekračuje ho (avšak některé ostrovy, které se k Eurasii přiřazují, už leží na jižní polokouli).\n\n\nNejzazší body včetně ostrovů:\n\n\n\n\n\"V hustotě obyvatel můžou být drobné odchylky vzhledem k zaokrouhlování při výpočtech a drobným nesrovnalostem v „2004 World Population Data Sheet of the Population Reference Bureau“ (způsobené patrně rovněž zaokrouhlováním).\"\n\n"}
{"id": "19561", "url": "https://cs.wikipedia.org/wiki?curid=19561", "title": "Posloupnost", "text": "Posloupnost\n\nPosloupnost je v matematice konečná nebo nekonečná sada objektů, v níž záleží na pořadí a objekty se mohou opakovat. Například zápis libovolného slova (nebo libovolný řetězec znaků) lze považovat za konečnou posloupnost písmen. Pokud je posloupnost konečná, často ji nazýváme uspořádanou n-ticí.\n\nPokud jsou všechny členy posloupnosti čísla, mluvíme o číselné posloupnosti. Uspořádanou n-tici čísel můžeme chápat jako souřadnice bodu v n-rozměrném eukleidovském prostoru a často ji nazýváme aritmetický vektor.\n\nPosloupnost je zobrazení z množiny přirozených čísel do libovolné množiny.\n\nNekonečná posloupnost je zobrazení množiny přirozených čísel do libovolné množiny.\n\nČíselná posloupnost je zobrazení z množiny přirozených čísel do libovolné číselné množiny (například do množiny komplexních nebo reálných čísel).\n\nPosloupnost značíme obvykle (podobně jako uspořádanou n-tici) formula_1, formula_2, formula_3 nebo (pokud nemůže dojít k záměně s jiným značením) pouze formula_4. Čteme „posloupnost á en pro en (jdoucí) od jedné do nekonečna“. \n\nPosloupnost může být určena výrazem (předpisem), který vyjadřuje přímo \"n\"-tý člen posloupnosti formula_4, např. formula_6 odpovídá posloupnosti formula_7\n\nJsou-li členy posloupnosti čísla, hovoříme o číselné posloupnosti, jsou-li to funkce, pak hovoříme o \"funkčních posloupnostech\". Funkční posloupnost je posloupnost, která každému přirozenému číslu formula_8 přiřazuje funkci formula_9, přičemž hodnota \"n\"-tého členu funkční posloupnosti závisí nejen na pořadovém čísle formula_8, ale také na parametrech funkce formula_11 (v obecném případě nemusí jít o funkci jedné proměnné).\n\nČíselná posloupnost je posloupnost, která každému přirozenému číslu formula_8 přiřazuje číslo formula_4, přičemž formula_4 závisí pouze na hodnotě formula_8.\n\nČíselná posloupnost může být zadána rekurentně, kdy jsou členy posloupnosti určeny prostřednictvím předcházejících členů. Rekurentním zadáním lze snadno definovat např. Fibonacciho posloupnost:\n\nformula_16.\n\nJejí členy jsou 1, 1, 2, 3, 5, 8, ...\n\nJe-li formula_1 posloupnost (obecně reálných) čísel a formula_18 rostoucí posloupnost přirozených čísel, pak výraz formula_19 nazýváme \"posloupnost vybraná\" (též \"podposloupnost\") \"z formula_4\" (jinými slovy, z formula_4 vybereme některé členy, např. všechny liché).\n\nPosloupnosti hrají důležitou roli v topologii, zvláště ve studiu metrických prostorů. Například:\n\nPosloupnosti lze zobecnit na sítě nebo filtry. Tato zobecnění nám umožňují rozšířit některé z výše uvedených vět na prostory bez metriky.\n\n"}
{"id": "19562", "url": "https://cs.wikipedia.org/wiki?curid=19562", "title": "Bitva u Bannockburnu", "text": "Bitva u Bannockburnu\n\nBitva u Bannockburnu (anglicky: \"The Battle of Bannockburn\", gaelsky: \"Blàr Allt a' Bhonnaich\") byla bitva, která definitivně ukončila snažení anglického krále Eduarda II. o ovládnutí Skotska a učinila Roberta Bruceho nezávislým skotským králem.\n\nNa konci 13. století se Angličanům podařilo obsadit skoro celé Skotsko vojenskou silou, protože podporovali nárok Jana Balliola na skotský trůn. Odpor skotského lidu proti anglické nadvládě byl téměř všeobecný a nejvíce se projevil v osobě rytíře Williama Wallace, jenž byl nakonec zajat Angličany a popraven r. 1305.\n\nAnglický král Eduard I., který zemřel r. 1307, se nazval v epitafu, který si sám složil, „bijcem Skotů“. Jeho stejnojmenný syn, který po něm nastoupil na trůn jako Eduard II., však neměl jeho válečnické nadání ani ráznost, ale přesto byl přinucen vytáhnout na pomoc hradu Stirling, obleženému skotskými vojsky pod velením Roberta Bruceho, který se o rok dříve prohlásil skotským králem.\n\nRobert Bruce politicky podporovaný Francií oblehl významný královský hrad Stirling a vymohl si na jeho správci (sir Philip Mowbray) příslib kapitulace, nepřijde-li pomoc od anglického krále Eduarda II. do konce června (tehdy běžný postup). Toto řešení Bruceovi zřejmě velice vyhovovalo, neboť tak poskytl Eduardovi dostatek času, aby přišel hradu na pomoc. Eduard proto musel již kvůli osobní prestiži hradu pomoci a nemohl se tak vyhnout bitvě, kterou se Bruce snažil vyprovokovat. Anglický král tedy vytáhl s velikou armádou hradu na pomoc a jižně od něj se střetl se skotským vojskem.\n\nBitvu rozhodly nepochybně osobnosti velitelů a jejich vliv na vojsko. Proti Robertu Bruceovi a jeho promyšlené a precizní strategii a taktice a nadšeným a disciplinovaným mužům se nevýrazný Eduard II. projevil jako zcela neschopný válečník a slabý vůdce a anglická armáda jako zcela nezvladatelná banda. Eduard nedokázal zkrotit své rytíře a přinutit je k disciplinovanému jednání, dovolil Bruceovi, aby si zvolil místo i způsob boje tak, jak mu to nejvíc vyhovovalo, a nakonec své snažení korunoval tím, že si nechal zmasakrovat lučištníky – jedinou jednotku svého vojska, která mohla daný terén považovat za vhodný k boji.\n\n23. června 1314 se anglická vojska, čítající 3000 rytířů a 20 000 pěších, octla v lesnatém a bažinatém terénu jižně od Stirlingu poblíž řeky Forth, kde došlo k prvním drobným střetům mezi předvoji tvořenými jízdou. Skotům přinesl první den obrovskou morální vzpruhu ještě před tím, než boje začaly, přímo z rukou jejich velkého vůdce.\n\nRobert Bruce se totiž při kontrole rozestavení svých mužů vydal až příliš dopředu do země nikoho, čehož využil anglický rytíř Henry de Bohun, synovec hraběte z Herefordu, aby se pokusil se rychlým výpadem ukončit bitvu ještě než začne. Plným tryskem zaútočil na osamoceného Roberta, který jen v kroužkové košili měl být snadným terčem, ovšem přepočítal se. Robert chladnokrevně vyčkal, až bude Henry téměř u něj, načež prudce strhl koně stranou, útoku se těsně vyhnul a, jak ho Henry míjel, sekerou mu rozťal hlavu. Poté se v poklidu vrátil ke svým jásajícím mužům.\n\nBěhem odpoledne část anglické jízdy podnikla první útok na skotské pěší formace, ale byla hladce odražena.\n\nDruhý den napadla anglická těžká jízda, jež se v náročném bažinatém terénu nemohla rozvinout ani řádně rozjet, skotské kopiníky zorganizované do \"schiltronů\". Toto uspořádání se ukázalo být na úzkém prostransví velice efektivní a pro těžkou jízdu prakticky nepřekonatelné. Aby mohla uspět, bylo by nutné narušit sevřené útvary skotské pěchoty střelbou lučištníků, ale ti byli umístěni na naprosto nevhodném místě bez jakékoliv ochrany a skotská lehká jízda (vyčleněná Brucem speciálně pro tento úkol) je zmasakrovala krátce poté, co zasáhli do bitvy (přestože se jí však účastnili pouze několik minut, většina padlých Skotů připadá na jejich účet).\n\nSkotové bojujíci v sevřených útvarech zvaných \"schiltrony\", ač početně značně slabší, tak dosáhli plného vítězství. Ztráty Angličanů se odhadují na 10 000 mužů, z nichž se značná část utopila v bažinách při útěku z bojiště. Do zajetí padli hrabě z Gloucesteru a z Herefordu, kolem šedesáti baronů a velké množství rytířů. Na straně Skotů údajně padli jen dva rytíři, avšak velké množství prostých bojovníků. Král se nejdříve pokoušel ukrýt v hradu Stirling, ale správce hradu jej upozornil, že jelikož bylo královské vojsko poraženo, bude muset hrad v souladu s dohodou vydat Skotům a nevpustil jej dovnitř. Král poté uprchl nejprve do Dunbaru a pak se vydal nejkratší cestou zpět do Londýna.\n\nDrtivá porážka, kterou Angličané v bitvě utrpěli, neznamenala jen ztrátu hradu Stirling. Veškeré anglické snahy o ovládnutí Skotska přišly vniveč; Robert Bruce získal pozici, jakou žádný další skotský vůdce nemohl zpochybnit, a stal se plně nezávislým skotským králem. Jako Robert I. Skotský vládl až do roku 1329 a rok před smrtí se dočkal i právního potvrzení nezávislosti své země.\n\n\n"}
{"id": "19571", "url": "https://cs.wikipedia.org/wiki?curid=19571", "title": "Princip subsidiarity", "text": "Princip subsidiarity\n\nSubsidiarita (z lat. \"subsidiaris\" – pomocný, podpůrný od \"subsidium\" – pomoc, podpora) znamená princip subsidiarity, politickou zásadu, podle níž se rozhodování a zodpovědnost ve veřejných záležitostech má odehrávat na tom nejnižším stupni veřejné správy, který je nejblíže občanům. Vyšší úrovně správy mají rozhodovat jen tam, kde si to povaha věci vyžaduje. Například rozhodování o dětských jeslích nebo parku má patřit do kompetence obce, kdežto univerzita nebo dálnice má být v kompetenci kraje nebo státu. Princip subsidiarity je prohloubením myšlenky demokracie, je opakem centralismu a zdůrazňuje decentralizaci a úlohu samospráv.\n\nZásadu rozhodování na nejnižší možné úrovni zmiňuje Aristotelés i Tomáš Akvinský, poprvé se prosadila v reformaci, zejména v presbyteriálních církvích, a roku 1791 byla přijata jako Desátý dodatek Ústavy Spojených států. Nový význam dostala v období hospodářské krize, kdy se přes encykliku \"Quadragesimo anno\" (1891/1931) stala součástí tzv. sociální nauky katolické církve a tak i součástí politického programu křesťansko-demokratických stran. Podstatně tak přispěla k federalizaci Německa a po druhé světové válce se princip subsidiarity dostal do řady dalších ústav. Uplatnil se při zakládání Evropské unie a je jednou z hlavních zásad Maastrichtské smlouvy z roku 1992, výslovně se uvádí v Lisabonské smlouvě a v dalších dokumentech EU.\n\nZásadními odpůrci principu subsidiarity byli a jsou zastánci státního centralismu, případně i státního absolutismu (například Carl Schmitt).\n\nVe Smlouvě o Evropské unii se princip subsidiarity definuje jako zásada, že Evropská unie je oprávněna jednat jen tehdy, nelze-li daného cíle dosáhnout efektivněji na jiné úrovni. Konkrétně čl. 5 odst. 3 první pododstavec zní: „Podle zásady subsidiarity jedná Unie v oblastech, které nespadají do její výlučné pravomoci, pouze tehdy a do té míry, pokud cílů zamýšlené činnosti nemůže být dosaženo uspokojivě členskými státy na úrovni ústřední, regionální či místní, ale spíše jich, z důvodu jejího rozsahu či účinků, může být lépe dosaženo na úrovni Unie.“ Bližší podmínky stanoví Protokol o používání zásad subsidiarity a proporcionality připojený ke Smlouvě o EU, který upravuje postup, jakým parlamenty členských států EU kontrolují, zda Unie tuto zásadu neporušuje.\n\nTrestní právo má působit jako poslední možnost reakce na společensky nepřijatelné chování, jde o uplatnění principu \"ultima ratio\". Pokud tedy má být reagováno právními prostředky, mají přednost mírnější formy represe, např. posouzení věci jako přestupku. Teprve je-li to nezbytné, nastupuje trestněprávní řešení. V českém právu je tato zásada vyjádřena v § 12 odst. 2 trestního zákoníku: \"„Trestní odpovědnost pachatele a trestněprávní důsledky s ní spojené lze uplatňovat jen v případech společensky škodlivých, ve kterých nepostačuje uplatnění odpovědnosti podle jiného právního předpisu.“\" Jiným právním předpisem je pak míněn zejména zákon o přestupcích.\n\n\n"}
{"id": "19573", "url": "https://cs.wikipedia.org/wiki?curid=19573", "title": "Svrchovanost", "text": "Svrchovanost\n\nSvrchovanost (též suverenita) je právo vykonávat neomezeně moc na území státu, které náleží každému nezávislému státu. \nV reprezentativních demokraciích propůjčují občané toto své právo k vykonáváním svým reprezentantům po dobu jejich mandátu.\n\nMyšlenka suverenity byla vyjádřena již ve 13. století ve Francii větou „král je vládcem svého vlastního království“, tzn. stojí nad všemi pány a šlechtici v rámci své země. Tato myšlenka začala hrát roli v debatách ohledně královské moci a stala se nejen předstupněm rozkvětu absolutistické monarchie v Evropě, ale také etapou na cestě ke vzniku moderního státu.\nV 16. století vyvstala nutnost lokalizovat moc v komunitě kvůli náboženským rozepřím. Zdrojem moci v raně moderní Evropě byla právě suverenita. Stát se stal teritoriální organizací subjektů podřízených panovníkovi.\n\nTehdejším významným teoretikem suverenity byl Jean Bodin, který se zabýval definováním kritérií suverenity. Suverenita je podle něho typem autority, která je absolutní. Absolutní suverénní autorita znamená autoritu neomezenou mocí, působením ani časem. Ten, kdo tuto suverenitu drží nepodléhá nikomu, ani zákonům. Suverén zákony vytváří, ale nepodléhá jim a může si je podle potřeby změnit. Panovník je tedy někdo, kdo dává zákony jiným. „Zákon není nic jiného, než příkaz suveréna.“\n\nStejně jako vnitřní suverenita v rámci daného teritoriálního společenství (státu) existuje i myšlenka vnější suverenity, což je představa, že stát nepodléhá autoritě cizího státu. Princip vnější suverenity byl rozporuplný zejména během středověku, kdy existovala nevyjasněná role mezi císařem a papežem. Vestfálský mír z roku 1648 však dal jednotlivým subjektům v rámci říše právo řídit své zahraniční záležitosti, čímž byl posílen princip suverenity jako základní kámen mezinárodního uspořádání. Od 17. století se tak ustálila myšlenka, že svět je rozdělen mezi nezávislé státy, jejichž suverén má absolutní autoritu v rámci svého království a zároveň nulovou autoritu v jiném království, a to jak v politickém myšlení tak v praxi.\n\nTradiční chápání suverenity pochází od Emmericha de Vattel (1714–1767), který upevnil významy ústředních termínů moderního mezinárodního myšlení. Tvrdí, že státy mají v mezinárodním právu rovné postavení bez ohledu na to, jak jsou slabé či mocné. Naopak Heinrich von Treitschke (1834–1896), obránce pruského expansionismu, tvrdí, že stát je a musí být suverénní. Měl by být maximálně soběstačný. Opravdu suverénní podle něho mohou být ale jen velké státy. Treitschke je jeden z nejčistších obhájců suverénního státu jakožto instituce založené na síle, která je nevyhnutelně vedena do konfliktu s ostatními státy a která nesnese žádná omezení. Treitschke vyjadřuje to, co si mnoho lidí v jeho době myslelo, ale neodvážili se to vyslovit. Velmi dobře vystihl tehdejší diplomatickou realitu.\n\nObjevily se však i výzvy tradičnímu systému chápání vznikajícího systému států, především od představitelů evropského osvícenství. Např. Immanuel Kant (1724–1804) předpovídal vytvoření mezinárodní federace států založené na republikanismu, která by umožnila věčný mír. V takové federaci by zvítězil rozum jako nejvyšší morální zákonodárná moc, která by odsoudila válku. Všeobecné zavedení republikánského principu by vedlo k ukončení válečných akcí. Tato pacifistická federace není světovou vládou ani světovým státem. Každý národ federace zůstává suverénním a svobodným od vnější regulace domácích záležitostí.\n\nTzv. realistickou interpretaci suverenity založenou na suverénních státech, národním zájmu a použití vojenské síly jako legitimního prostředku politického boje nabourala v druhé polovině 20. století teorie vzájemné závislosti. Robert Keohane tvrdí, že globalizace a prohlubující se mezinárodní institucionalizace – internacionalizace s sebou přinesly proměnu státní suverenity. Suverenita již neumožňuje státům vykonávat efektivní nadvládu nad tím, co se děje na jejich teritoriích. Firemní rozhodnutí jsou činěna na globální úrovni a politiky jiných států mají významný vliv v rámci jejich vlastních hranic. Teritoriálně vymezená státní suverenita tak přestala od 70. let odpovídat skutečnosti.\nMezinárodní organizace a režimy již nejsou upozaděny, ale stávají se důležitou platformou. Jejich působení může mít dopad na zájmy států, které v nich participují. To si vynucuje proměnu chápání suverenity. Státy přijaly omezení jejich dříve suverénní autority, které je výsledkem přistoupení k mnohostranným režimům.\nAni anarchie mezi suverénními státy, ani globální kapitalismus však nejsou podle \"teorie interdependence\" dané jednou provždy – jsou proměnlivými uspořádáními, která jsou nastolována a udržována institucionálně.\n\n\n\n"}
{"id": "19576", "url": "https://cs.wikipedia.org/wiki?curid=19576", "title": "344 př. n. l.", "text": "344 př. n. l.\n\n"}
{"id": "19577", "url": "https://cs.wikipedia.org/wiki?curid=19577", "title": "343 př. n. l.", "text": "343 př. n. l.\n\n\n"}
{"id": "19578", "url": "https://cs.wikipedia.org/wiki?curid=19578", "title": "342 př. n. l.", "text": "342 př. n. l.\n\n\n"}
{"id": "19579", "url": "https://cs.wikipedia.org/wiki?curid=19579", "title": "341 př. n. l.", "text": "341 př. n. l.\n\n\n"}
{"id": "19580", "url": "https://cs.wikipedia.org/wiki?curid=19580", "title": "340 př. n. l.", "text": "340 př. n. l.\n\n\n"}
{"id": "19581", "url": "https://cs.wikipedia.org/wiki?curid=19581", "title": "339 př. n. l.", "text": "339 př. n. l.\n\n"}
{"id": "19582", "url": "https://cs.wikipedia.org/wiki?curid=19582", "title": "338 př. n. l.", "text": "338 př. n. l.\n\n\n\n"}
{"id": "19583", "url": "https://cs.wikipedia.org/wiki?curid=19583", "title": "337 př. n. l.", "text": "337 př. n. l.\n\n\n"}
{"id": "19584", "url": "https://cs.wikipedia.org/wiki?curid=19584", "title": "335 př. n. l.", "text": "335 př. n. l.\n\n"}
{"id": "19585", "url": "https://cs.wikipedia.org/wiki?curid=19585", "title": "332 př. n. l.", "text": "332 př. n. l.\n\n\n"}
{"id": "19586", "url": "https://cs.wikipedia.org/wiki?curid=19586", "title": "330 př. n. l.", "text": "330 př. n. l.\n\n\n"}
{"id": "19587", "url": "https://cs.wikipedia.org/wiki?curid=19587", "title": "329 př. n. l.", "text": "329 př. n. l.\n\n"}
{"id": "19588", "url": "https://cs.wikipedia.org/wiki?curid=19588", "title": "328 př. n. l.", "text": "328 př. n. l.\n\n"}
{"id": "19589", "url": "https://cs.wikipedia.org/wiki?curid=19589", "title": "327 př. n. l.", "text": "327 př. n. l.\n\n"}
{"id": "19591", "url": "https://cs.wikipedia.org/wiki?curid=19591", "title": "326 př. n. l.", "text": "326 př. n. l.\n\n\n"}
{"id": "19592", "url": "https://cs.wikipedia.org/wiki?curid=19592", "title": "325 př. n. l.", "text": "325 př. n. l.\n\n\n"}
{"id": "19593", "url": "https://cs.wikipedia.org/wiki?curid=19593", "title": "324 př. n. l.", "text": "324 př. n. l.\n\n"}
{"id": "19594", "url": "https://cs.wikipedia.org/wiki?curid=19594", "title": "322 př. n. l.", "text": "322 př. n. l.\n\n\n\n\n\n"}
{"id": "19595", "url": "https://cs.wikipedia.org/wiki?curid=19595", "title": "321 př. n. l.", "text": "321 př. n. l.\n\n"}
{"id": "19596", "url": "https://cs.wikipedia.org/wiki?curid=19596", "title": "320 př. n. l.", "text": "320 př. n. l.\n\n"}
{"id": "19597", "url": "https://cs.wikipedia.org/wiki?curid=19597", "title": "319 př. n. l.", "text": "319 př. n. l.\n\n"}
{"id": "19598", "url": "https://cs.wikipedia.org/wiki?curid=19598", "title": "318 př. n. l.", "text": "318 př. n. l.\n\n"}
{"id": "19599", "url": "https://cs.wikipedia.org/wiki?curid=19599", "title": "317 př. n. l.", "text": "317 př. n. l.\n\n"}
{"id": "19600", "url": "https://cs.wikipedia.org/wiki?curid=19600", "title": "316 př. n. l.", "text": "316 př. n. l.\n\n"}
{"id": "19601", "url": "https://cs.wikipedia.org/wiki?curid=19601", "title": "315 př. n. l.", "text": "315 př. n. l.\n\n\n\n"}
{"id": "19602", "url": "https://cs.wikipedia.org/wiki?curid=19602", "title": "314 př. n. l.", "text": "314 př. n. l.\n\n\n"}
{"id": "19603", "url": "https://cs.wikipedia.org/wiki?curid=19603", "title": "313 př. n. l.", "text": "313 př. n. l.\n\n\n"}
{"id": "19604", "url": "https://cs.wikipedia.org/wiki?curid=19604", "title": "312 př. n. l.", "text": "312 př. n. l.\n\n\n\n"}
{"id": "19605", "url": "https://cs.wikipedia.org/wiki?curid=19605", "title": "311 př. n. l.", "text": "311 př. n. l.\n\n"}
{"id": "19606", "url": "https://cs.wikipedia.org/wiki?curid=19606", "title": "310 př. n. l.", "text": "310 př. n. l.\n\n\n"}
{"id": "19607", "url": "https://cs.wikipedia.org/wiki?curid=19607", "title": "309 př. n. l.", "text": "309 př. n. l.\n\n\n"}
{"id": "19608", "url": "https://cs.wikipedia.org/wiki?curid=19608", "title": "308 př. n. l.", "text": "308 př. n. l.\n\n"}
{"id": "19609", "url": "https://cs.wikipedia.org/wiki?curid=19609", "title": "307 př. n. l.", "text": "307 př. n. l.\n\n\n"}
{"id": "19610", "url": "https://cs.wikipedia.org/wiki?curid=19610", "title": "306 př. n. l.", "text": "306 př. n. l.\n\n"}
{"id": "19611", "url": "https://cs.wikipedia.org/wiki?curid=19611", "title": "305 př. n. l.", "text": "305 př. n. l.\n\n\n"}
{"id": "19612", "url": "https://cs.wikipedia.org/wiki?curid=19612", "title": "304 př. n. l.", "text": "304 př. n. l.\n\n"}
{"id": "19613", "url": "https://cs.wikipedia.org/wiki?curid=19613", "title": "303 př. n. l.", "text": "303 př. n. l.\n\n"}
{"id": "19614", "url": "https://cs.wikipedia.org/wiki?curid=19614", "title": "302 př. n. l.", "text": "302 př. n. l.\n\n"}
{"id": "19615", "url": "https://cs.wikipedia.org/wiki?curid=19615", "title": "301 př. n. l.", "text": "301 př. n. l.\n\n"}
{"id": "19616", "url": "https://cs.wikipedia.org/wiki?curid=19616", "title": "300 př. n. l.", "text": "300 př. n. l.\n\n\n"}
{"id": "19618", "url": "https://cs.wikipedia.org/wiki?curid=19618", "title": "Vila Tugendhat", "text": "Vila Tugendhat\n\nVila Tugendhat v Brně je ojedinělým funkcionalistickým dílem německého architekta Ludwiga Miese van der Rohe, který v roce 1928 vypracoval návrh stavby na zakázku manželů Grety Tugendhatové (1903–1970) a Fritze Tugendhata (1895-1958). V roce 2001 byla vila Tugendhat zapsána do seznamu světového dědictví UNESCO.\n\nVila Tugendhat se nachází na adrese Černopolní 45, na území městské části Brno-sever v katastrálním území Černá Pole na parcele č. 3365. Patří k ní i přilehlá zahrada s parcelním číslem 3366. Pozemek v příkrém svahu byl součástí velkého pozemku, patřícího k vile otce Grety Tugendhatové, známého brněnského textilního průmyslníka Alfreda Löw-Beera, který horní část svého pozemku dceři věnoval jako svatební dar a celou stavbu domu také financoval.\n\nVila je označována, spolu s německým pavilónem na výstavě EXPO v Barceloně (1929), za nejvýznačnější předválečné dílo architekta Ludwiga Miese van der Rohe, který je považován za jednoho z otců moderní architektury 20. století. Zároveň je to stavba, která spoluurčila nová měřítka moderního bydlení. Patří k základním dílům světové moderní architektury – funkcionalismu.\n\nVýjimečné postavení vily je dáno řadou okolností. Architekt van der Rohe dostal v roce 1928 od investorů volnou ruku včetně finančního rámce. Stavba přišla na pět milionů prvorepublikových Kč, za tu cenu se dalo postavit 30 běžných rodinných domů. Díky dostatku peněz se tu však mohly použít unikátní technologie a moderní materiály. Dodnes architekti napodobují zejména propojení zahrady a interiéru. Výjimečnost vily spočívá i ve smutném faktu, že většina staveb, které vytvořil van der Rohe v Evropě, byla zničena. Právě vila Tugendhat a jeho německý pavilon v Barceloně (1929) jsou přitom pokládány za jeho nejlepší předválečná díla.\n\nZnámý je především prosklený hlavní obytný prostor vily Tugendhat se zimní zahradou. Dům byl ve své době převratný z několika důvodů:\n\nInteriér budovy byl taktéž vybaven elegantním a citlivě navrženým nábytkem od samotného architekta Ludwiga Miese van der Rohe. Ten zde použil část nábytku, které navrhl pro německý pavilon na výstavě EXPO v Barceloně. Soubor čtyř kusů nábytku, v roce 2011 umístěný v Moravské galerii, byl k 21. únoru 2008 uznán za kulturní památku.\n\nSamotný prostor je tvořen třemi patry, přestože z pohledu z ulice vila působí jako přízemní jednopodlažní budova. Horní patro obsahuje přijímací halu, oddělené ložnice manželů Tugendhatových (se sociálním zařízením), dva dětské pokoje a pokoj vychovatelky (druhé sociální zařízení) a rozlehlou terasu. K hornímu patru přiléhá také byt správce a garáž pro dvě auta. Konstrukci vily tvoří ocelový skelet, železobetonové stropy a cihelné zdivo. Terasy a schodiště mají travertinové obklady. Nosné ocelové pilíře architekt nijak neskrýval, jen je v obytné části nechal obalit chromovanými krytkami.\n\nProstřední patro sloužilo jako obytná a reprezentativní část. Obsahuje volný prostor náznakově dělený závěsy, jednou dřevěnou půlkruhovou stěnou (oddělující jídelní prostor) a jednou tzv. onyxovou příčkou, oddělující pracovní prostor od obývacího. Onyxová stěna (nejde zde o minerál onyx, nýbrž o odrůdu aragonitu) má tu jedinečnou vlastnost, že pod určitým úhlem propouští sluneční paprsky a mění se tak její barva. Pořízení onyxové stěny bylo však velmi nákladné – stěna stála 200 000 prvorepublikových korun. Součástí prostředního patra je i skleněnou stěnou oddělená zimní zahrada, která měla své vlastní mikroklima. Celá přední strana pokoje je prosklená sedmi velkými tabulemi velmi průzračného skla o rozměrech 5 × 3,5 metru a síle 9,8 mm. Dvě z těchto tabulí bylo možno posouvat elektromotory, případně je celé zasunout pod podlahu a otevřít tak pokoj do zahrady.\n\nSpodní patro, které je v současné době přístupné v rámci rozšířeného návštěvního okruhu, bylo vyhrazeno služebnictvu a technickému zázemí (strojovna vzduchotechniky, kotelna, strojovna pro elektrické spouštění oken, prádelna, fotokomora, místnost pro kožichy). Vytápění prostředního patra bylo na tehdejší dobu pokrokovým – na rozdíl od horního a spodního patra, kde byly normální radiátory, se prostřední patro vytápělo horkým vzduchem. Horký vzduch bylo možno pomocí technického zařízení, umístěného ve zvlášť vyhrazené místnosti ve spodním patře, nejdříve smísit s čerstvým vzduchem přiváděným průduchem z technické terasy nebo v létě s chladným vzduchem z chladicí místnosti, kde byl ochlazován vodou polévanými mořskými kameny. Smíšený vzduch byl poté zbaven nečistot v olejovém filtru, následně „provoněn“ ve filtru z cedrových hoblin a pak vháněn do obytného patra průduchy v podlaze a ve stěnách.\n\nVe spodním patře jsou také vystaveny fotografie Fritze Tugendhata dokumentující stavbu a zařízení vily. Právě Tugendhatova záliba ve fotografování byla důležitým zdrojem pro původní vzhled domu, podle kterého se orientovaly návrh a provedení rekonstrukce vily v letech 2010–2012.\n\nArchitektonický návrh vytvořil koncem roku 1928 německý architekt Ludwig Mies van der Rohe, který na pozvání manželů Tugendhatových přijel do Brna v září zmíněného roku. Stavba byla zahájena v červnu následujícího roku (1929), jako generální dodavatel byla zvolena brněnská firma Mořice a Artura Eislerových. Na stavbě se podílela řada domácích i zahraničních firem, přírodní materiál se dovážel z různých koutů světa.\n\nStavbu financoval otec Grety Tugendhat, textilní průmyslník Alfred Löw-Beer, a architektovi Miesovi van der Rohe nestanovil žádný finanční limit. Celá stavba domu včetně vybavení a zahrady přišla na pět milionů korun (prvorepublikových). Vila byla postavena v rekordně krátké době, stavba trvala pouhých 14 měsíců. Již v prosinci 1930 se manželé Tugendhatovi mohli do vily nastěhovat.\n\nManželé Tugendhatovi však obývali vilu pouze do roku 1938, kdy jakožto Židé v obavě o svůj další osud opustili před hrozbou německé expanze Československou republiku. Jelikož odjeli relativně brzy, ještě před Mnichovskou dohodou, stačili si s sebou odvézt velkou část vnitřního vybavení svého domu.\n\nSamotná budova se nevyhnula obsazení německými okupačními úřady. Na podzim roku 1939 ji zabavilo gestapo a o tři roky později byla dokonce zapsána jako majetek Velkoněmecké říše. V letech 1942–1945 měl vilu pronajatou Walter Messerschmidt, ředitel Klöcknerwerke v Brně, který ji využíval jako byt a kancelář. Inicioval první zásadní stavební úpravy (zvýšení komína, zazdění mléčného skla ve vstupní hale a průchodu na horní terasu).\n\nBěhem války byla také odstraněna zaoblená stěna z makassarského ebenu, vytvářející jídelní kout vily.\n\nV roce 1945 zabrala vilu Rudá armáda a použila ji k ubytování sovětských vojáků, a to včetně jejich koní. V této době byla zničena převážná část zbylého vybavení a mobiliáře, například police knihovny z exotického dřeva posloužily za otop. Největší ztráta však nastala několik měsíců předtím, kdy byla při náletu na Brno výbuchem pumy zničena všechna okna hlavního obytného prostoru kromě jednoho, které bylo v té době zřejmě zasunuté do podlahy. Tato koncepčně důležitá část vily byla nahrazena provizorním zasklením z malých skleněných tabulek do nově vložených dřevěných rámů.\n\nTechnická struktura stavby však zůstala i přes válečné újmy zachována. Po osvobození vila sloužila jako soukromá škola rytmiky a taneční gymnastiky paní Karly Hladké, a to v rozmezí let 1945–1950. Pak byla vila předána Státnímu ústavu léčebného tělocviku, který zde prováděl rehabilitaci dětí s vadami páteře a špatným držením těla. V 60. letech se ozývaly hlasy o významu vily jako památky moderní architektury. Tyto hlasy byly vyslyšeny 6. prosince 1969, kdy byl dům zapsán do Státního seznamu kulturních památek.\n\nV 80. letech 20. století proběhla stavební rekonstrukce, která již tenkrát byla často kritizována. Tato kritika se týkala hlavně nedůslednosti při zasklívání hlavního obytného prostoru (nepodařilo se sehnat patřičně veliké tabule skla, nová skla byla slepena silikonem ze dvou dílů). Použita byla zcela běžná skla, na rozdíl od původních, která byla při výrobě leštěna unikátní a velmi nákladnou technikou tak, aby se prakticky neleskla. Jediné dochované původní pohyblivé sklo bylo zničeno. Zničeno bylo také do té doby dochované zařízení koupelny (kovové baterie, umyvadla, obklady). Chromované doplňky a osvětlovací tělesa byly nahrazeny běžnými, typovými výrobky osmdesátých let.\n\nPřestože kritika této rekonstrukce se objevuje dodnes, stavebně historický průzkum provedený v roce 2001 tuto kritiku vyvrací. Vzhledem k tehdejším materiálovým a stavebně technickým možnostem a společensko-politické situaci můžeme tuto rekonstrukci označit za profesionální.\n\nOd počátku 90. let do roku 1994 sloužila stavba komerčním účelům.\n\nDne 8. června 1992 zde bylo vedeno první kolo koaličních rozhovorů vítězů tehdejších voleb, mezi předsedou vlády České republiky Václavem Klausem a předsedou vlády Slovenské republiky Vladimírem Mečiarem. Dohoda o rozdělení Československa byla podepsána 26. srpna také na tomto místě. Následně se zde ještě o rok později jednalo o dělení federálního majetku.\n\nZ rozhodnutí Rady města Brna byla vila předána do užívání Muzeu města Brna, které ji od 1. července 1994 veřejnosti zpřístupnilo jako památník moderní architektury. Osudy domu se staly inspirací pro román Simona Mawera \"Skleněný pokoj\".\n\nV roce 2004 začaly pokusy o další rekonstrukci vily. Soutěž, kterou vyhrála společnost OMNIA projekt, s.r.o., však byla označena za zmanipulovanou a v roce 2008 antimonopolním úřadem na základě rozhodnutí Nejvyššího správního soudu zrušena. Potomci původních majitelů žádali v letech 2006 a 2007 o navrácení vily a nabízeli provedení rekonstrukce na vlastní náklady, to však město Brno odmítlo a nakonec přistoupilo k tomu, aby společnost OMNIA Projekt realizovala svůj původní vítězný projekt.\n\nV letech 2010 až 2012 tak byla vila kvůli rekonstrukci, která stála 174 milionů korun, uzavřena a znovu otevřena až 29. února 2012 (pro veřejnost 6. března). Primátor města Brna Roman Onderka při té příležitosti obhajoval výjimečností stavby výši vstupného, které bylo stanoveno na 350 Kč za delší z nabízených okruhů.\n\nV rámci rekonstrukce se do vily vrátila např. část původní půlkruhové stěny z makassarského ebenu vyznačující jídelní kout, která byla krátce předtím objevena historikem umění Miroslavem Ambrozem v menze v budově brněnské právnické fakulty, kde v době druhé světové války mělo svůj bar gestapo.\n\nV roce 2018 ve vile probíhalo natáčení filmu Skleněný pokoj na motivy stejnojmenného románu Simona Mawera z roku 2009.\n\n\n\n"}
{"id": "19621", "url": "https://cs.wikipedia.org/wiki?curid=19621", "title": "299 př. n. l.", "text": "299 př. n. l.\n\n"}
{"id": "19622", "url": "https://cs.wikipedia.org/wiki?curid=19622", "title": "298 př. n. l.", "text": "298 př. n. l.\n\n\n"}
{"id": "19623", "url": "https://cs.wikipedia.org/wiki?curid=19623", "title": "297 př. n. l.", "text": "297 př. n. l.\n\n"}
{"id": "19624", "url": "https://cs.wikipedia.org/wiki?curid=19624", "title": "296 př. n. l.", "text": "296 př. n. l.\n\n"}
{"id": "19625", "url": "https://cs.wikipedia.org/wiki?curid=19625", "title": "295 př. n. l.", "text": "295 př. n. l.\n\n\n\n"}
{"id": "19626", "url": "https://cs.wikipedia.org/wiki?curid=19626", "title": "294 př. n. l.", "text": "294 př. n. l.\n\n"}
{"id": "19627", "url": "https://cs.wikipedia.org/wiki?curid=19627", "title": "293 př. n. l.", "text": "293 př. n. l.\n\n"}
{"id": "19628", "url": "https://cs.wikipedia.org/wiki?curid=19628", "title": "292 př. n. l.", "text": "292 př. n. l.\n\n"}
{"id": "19629", "url": "https://cs.wikipedia.org/wiki?curid=19629", "title": "291 př. n. l.", "text": "291 př. n. l.\n\n"}
{"id": "19630", "url": "https://cs.wikipedia.org/wiki?curid=19630", "title": "290 př. n. l.", "text": "290 př. n. l.\n\n"}
{"id": "19631", "url": "https://cs.wikipedia.org/wiki?curid=19631", "title": "289 př. n. l.", "text": "289 př. n. l.\n\n"}
{"id": "19632", "url": "https://cs.wikipedia.org/wiki?curid=19632", "title": "288 př. n. l.", "text": "288 př. n. l.\n\n"}
{"id": "19633", "url": "https://cs.wikipedia.org/wiki?curid=19633", "title": "287 př. n. l.", "text": "287 př. n. l.\n\n\n\n"}
{"id": "19634", "url": "https://cs.wikipedia.org/wiki?curid=19634", "title": "286 př. n. l.", "text": "286 př. n. l.\n\n"}
{"id": "19635", "url": "https://cs.wikipedia.org/wiki?curid=19635", "title": "285 př. n. l.", "text": "285 př. n. l.\n\n\n"}
{"id": "19636", "url": "https://cs.wikipedia.org/wiki?curid=19636", "title": "284 př. n. l.", "text": "284 př. n. l.\n\n\n"}
{"id": "19637", "url": "https://cs.wikipedia.org/wiki?curid=19637", "title": "283 př. n. l.", "text": "283 př. n. l.\n\n\n"}
{"id": "19638", "url": "https://cs.wikipedia.org/wiki?curid=19638", "title": "282 př. n. l.", "text": "282 př. n. l.\n\n\n\n"}
{"id": "19639", "url": "https://cs.wikipedia.org/wiki?curid=19639", "title": "281 př. n. l.", "text": "281 př. n. l.\n\n\n\n"}
{"id": "19640", "url": "https://cs.wikipedia.org/wiki?curid=19640", "title": "280 př. n. l.", "text": "280 př. n. l.\n\n\n"}
{"id": "19641", "url": "https://cs.wikipedia.org/wiki?curid=19641", "title": "279 př. n. l.", "text": "279 př. n. l.\n\n\n\n"}
{"id": "19644", "url": "https://cs.wikipedia.org/wiki?curid=19644", "title": "278 př. n. l.", "text": "278 př. n. l.\n\n\n\n"}
{"id": "19645", "url": "https://cs.wikipedia.org/wiki?curid=19645", "title": "277 př. n. l.", "text": "277 př. n. l.\n\n\n"}
{"id": "19646", "url": "https://cs.wikipedia.org/wiki?curid=19646", "title": "276 př. n. l.", "text": "276 př. n. l.\n\n"}
{"id": "19647", "url": "https://cs.wikipedia.org/wiki?curid=19647", "title": "275 př. n. l.", "text": "275 př. n. l.\n\n\n"}
{"id": "19648", "url": "https://cs.wikipedia.org/wiki?curid=19648", "title": "274 př. n. l.", "text": "274 př. n. l.\n\n"}
{"id": "19649", "url": "https://cs.wikipedia.org/wiki?curid=19649", "title": "273 př. n. l.", "text": "273 př. n. l.\n\n"}
{"id": "19650", "url": "https://cs.wikipedia.org/wiki?curid=19650", "title": "272 př. n. l.", "text": "272 př. n. l.\n\n\n"}
{"id": "19651", "url": "https://cs.wikipedia.org/wiki?curid=19651", "title": "271 př. n. l.", "text": "271 př. n. l.\n\n"}
{"id": "19652", "url": "https://cs.wikipedia.org/wiki?curid=19652", "title": "270 př. n. l.", "text": "270 př. n. l.\n\n"}
{"id": "19653", "url": "https://cs.wikipedia.org/wiki?curid=19653", "title": "269 př. n. l.", "text": "269 př. n. l.\n\n"}
{"id": "19654", "url": "https://cs.wikipedia.org/wiki?curid=19654", "title": "268 př. n. l.", "text": "268 př. n. l.\n\n\n"}
{"id": "19655", "url": "https://cs.wikipedia.org/wiki?curid=19655", "title": "267 př. n. l.", "text": "267 př. n. l.\n\n"}
{"id": "19656", "url": "https://cs.wikipedia.org/wiki?curid=19656", "title": "266 př. n. l.", "text": "266 př. n. l.\n\n"}
{"id": "19657", "url": "https://cs.wikipedia.org/wiki?curid=19657", "title": "265 př. n. l.", "text": "265 př. n. l.\n\nŘímané jsou vládci celého Apeninského ostrova, zahajují války mimo Itálii o ovládnutí dalších území.\n\n"}
{"id": "19658", "url": "https://cs.wikipedia.org/wiki?curid=19658", "title": "264 př. n. l.", "text": "264 př. n. l.\n\n\n"}
{"id": "19659", "url": "https://cs.wikipedia.org/wiki?curid=19659", "title": "263 př. n. l.", "text": "263 př. n. l.\n\n\n"}
{"id": "19660", "url": "https://cs.wikipedia.org/wiki?curid=19660", "title": "262 př. n. l.", "text": "262 př. n. l.\n\n\n"}
{"id": "19661", "url": "https://cs.wikipedia.org/wiki?curid=19661", "title": "261 př. n. l.", "text": "261 př. n. l.\n\n\n"}
{"id": "19662", "url": "https://cs.wikipedia.org/wiki?curid=19662", "title": "260 př. n. l.", "text": "260 př. n. l.\n\n\n\n"}
{"id": "19663", "url": "https://cs.wikipedia.org/wiki?curid=19663", "title": "259 př. n. l.", "text": "259 př. n. l.\n\n\n"}
{"id": "19664", "url": "https://cs.wikipedia.org/wiki?curid=19664", "title": "Stella Zázvorková", "text": "Stella Zázvorková\n\nStella Zázvorková, provdaná Stella Kopecká (14. dubna 1922 Praha – 18. května 2005 Praha) byla česká herečka.\n\nNarodila se v umělecké rodině. Její otec – architekt Jan Zázvorka (1884–1963) – byl autorem Národního památníku na Vítkově. Její starší bratr Jan Zázvorka mladší (1914–1991) se později stal významným filmovým a televizním scénografem a architektem.\n\nOd roku 1946 byla krátce provdána za herce Miloše Kopeckého. Jejich manželství vydrželo asi 1 rok, jejich dcera Jana spáchala v 15 letech sebevraždu, ona sama se už pak nikdy nevdala. Je pohřbena na hřbitově Motolského krematoria.\n\nByla řadovou členkou KSČ a roku 1977 podepsala Antichartu. Nicméně, dle slov pamětníků tak činila, stejně jako stovky dalších herců jen proto, aby měla klid a mohla hrát.\n\nAbsolvovala divadelní školu E. F. Buriana. Poté hrála v Pražském dětském divadle Míly Mellanové a ve 40. letech se objevovala na pódiu divadla Větrník. V letech 1945–1948 hrála v Divadle satiry, později byla členkou Realistického divadla a Divadla E. F. Buriana. Jan Werich ji přijal v roce 1955 do Divadla ABC. Po připojení Divadla ABC k MDP dne 1. července 1962 se stala členkou Městských divadel pražských, kde působila pak až do roku 1990.\n\nNezapomenutelné jsou její filmové role. Objevovala se v titulech, které jsou dnes ve zlatém fondu české a československé kinematografie. Diváci si pamatují její temperamentní ženy z filmů \"Anděl na horách\", \"Pane, vy jste vdova!\", \"Zítra to roztočíme, drahoušku…!\", \"Jak utopit dr. Mráčka aneb Konec vodníků v Čechách\", či role z nedávných let ve filmech \"Kolja\", \"Pelíšky\", \"Kytice\" a \"Babí léto\".\n\n\n\n"}
{"id": "19665", "url": "https://cs.wikipedia.org/wiki?curid=19665", "title": "258 př. n. l.", "text": "258 př. n. l.\n\n\n"}
{"id": "19666", "url": "https://cs.wikipedia.org/wiki?curid=19666", "title": "257 př. n. l.", "text": "257 př. n. l.\n\n\n"}
{"id": "19667", "url": "https://cs.wikipedia.org/wiki?curid=19667", "title": "256 př. n. l.", "text": "256 př. n. l.\n\n\n"}
{"id": "19668", "url": "https://cs.wikipedia.org/wiki?curid=19668", "title": "255 př. n. l.", "text": "255 př. n. l.\n\n\n"}
{"id": "19669", "url": "https://cs.wikipedia.org/wiki?curid=19669", "title": "254 př. n. l.", "text": "254 př. n. l.\n\n\n\n"}
{"id": "19670", "url": "https://cs.wikipedia.org/wiki?curid=19670", "title": "253 př. n. l.", "text": "253 př. n. l.\n\n\n"}
{"id": "19671", "url": "https://cs.wikipedia.org/wiki?curid=19671", "title": "252 př. n. l.", "text": "252 př. n. l.\n\n\n"}
{"id": "19672", "url": "https://cs.wikipedia.org/wiki?curid=19672", "title": "251 př. n. l.", "text": "251 př. n. l.\n\n\n\n"}
{"id": "19673", "url": "https://cs.wikipedia.org/wiki?curid=19673", "title": "250 př. n. l.", "text": "250 př. n. l.\n\n\n"}
{"id": "19676", "url": "https://cs.wikipedia.org/wiki?curid=19676", "title": "Veněra 4", "text": "Veněra 4\n\nVeněra 4 ( Венера-4, v ruštině obvykle psáno s pomlčkou) byla sonda sovětského programu Veněra pro výzkum Venuše z roku 1967. Byla to první sonda, která provedla analýzu atmosféry jiné planety.\n\nSonda kromě korekčního motoru a slunečních baterií obsahovala magnetometr, detektory kosmického záření, indikátor kyslíku a vodíku a iontové pasti.\n\nPřistávací pouzdro bylo vybaveno dvěma teploměry, barometrem, radiovýškoměrem, měřičem hustoty atmosféry, 11 analyzátory plynů, dvěma radiovými vysílači operujícími v decimetrovém pásmu a padákovým systémem. Jeho hmotnost byla 383 kg.\n\nVeněru 4 spolu s dalšími nezbytnými zařízeními vynesla na oběžnou dráhu kolem Země raketa typu Molnija-M. Brzy poté byla navedena pomocí posledního stupně nosné rakety ( dodatečně označen jako objekt 1967-058B, nazývaný též „Ťažolyj sputnik“) na meziplanetární dráhu k Venuši, jejíž atmosféru měla prozkoumat. Dne 29.6.1967 byla provedena ve vzdálenosti 12 mil.km od Země korekce dráhy úpravou rychlosti. Dne 18. října 1967, tedy po čtyřech měsících letu bylo obnoveno radiové spojení v době, kdy sondě k povrchu zbývalo uletět 45 000 km. Téhož dne sonda vletěla do Venušiny atmosféry a uvolnila přistávací pouzdro. Hlavní část sondy shořela v atmosféře, ale předtím poskytla cenné informace o poměrech v okolí Venuše. Přistávací modul po vstupu do atmosféry zbrzdil svůj let z počátečních 10,7 km/sec s přetížením asi 300g, rozvinul systém padáků (brzdící při rychlosti zhruba 300 m/s a hlavní po stabilizaci rychlosti klesání na 10 m/s) a po dobu 94 minut vysílal o provedených měřeních signály přímo na Zemi, dokud se neodmlčel ve výšce 24,96 km, pravděpodobně rozdrcen vysokým tlakem okolní atmosféry. Poslední měření udalo teplotu 270 stupňů.\n\n"}
{"id": "19677", "url": "https://cs.wikipedia.org/wiki?curid=19677", "title": "249 př. n. l.", "text": "249 př. n. l.\n\n\n"}
{"id": "19678", "url": "https://cs.wikipedia.org/wiki?curid=19678", "title": "248 př. n. l.", "text": "248 př. n. l.\n\n\n"}
{"id": "19679", "url": "https://cs.wikipedia.org/wiki?curid=19679", "title": "247 př. n. l.", "text": "247 př. n. l.\n\n\n\n"}
{"id": "19680", "url": "https://cs.wikipedia.org/wiki?curid=19680", "title": "246 př. n. l.", "text": "246 př. n. l.\n\n\n"}
{"id": "19681", "url": "https://cs.wikipedia.org/wiki?curid=19681", "title": "245 př. n. l.", "text": "245 př. n. l.\n\n\n\n"}
{"id": "19682", "url": "https://cs.wikipedia.org/wiki?curid=19682", "title": "244 př. n. l.", "text": "244 př. n. l.\n\n\n"}
{"id": "19683", "url": "https://cs.wikipedia.org/wiki?curid=19683", "title": "243 př. n. l.", "text": "243 př. n. l.\n\n\n"}
{"id": "19684", "url": "https://cs.wikipedia.org/wiki?curid=19684", "title": "242 př. n. l.", "text": "242 př. n. l.\n\n\n"}
{"id": "19685", "url": "https://cs.wikipedia.org/wiki?curid=19685", "title": "241 př. n. l.", "text": "241 př. n. l.\n\n\n\n\n"}
{"id": "19687", "url": "https://cs.wikipedia.org/wiki?curid=19687", "title": "240 př. n. l.", "text": "240 př. n. l.\n\nPrvní historicky doložený záznam o pozorování Halleyovy komety (čínští astronomové).\n\n"}
{"id": "19688", "url": "https://cs.wikipedia.org/wiki?curid=19688", "title": "239 př. n. l.", "text": "239 př. n. l.\n\n"}
{"id": "19690", "url": "https://cs.wikipedia.org/wiki?curid=19690", "title": "238 př. n. l.", "text": "238 př. n. l.\n\n"}
{"id": "19691", "url": "https://cs.wikipedia.org/wiki?curid=19691", "title": "237 př. n. l.", "text": "237 př. n. l.\n\n"}
{"id": "19692", "url": "https://cs.wikipedia.org/wiki?curid=19692", "title": "236 př. n. l.", "text": "236 př. n. l.\n\n\n"}
{"id": "19693", "url": "https://cs.wikipedia.org/wiki?curid=19693", "title": "235 př. n. l.", "text": "235 př. n. l.\n\n"}
{"id": "19694", "url": "https://cs.wikipedia.org/wiki?curid=19694", "title": "234 př. n. l.", "text": "234 př. n. l.\n\n\n"}
{"id": "19695", "url": "https://cs.wikipedia.org/wiki?curid=19695", "title": "233 př. n. l.", "text": "233 př. n. l.\n\n"}
{"id": "19696", "url": "https://cs.wikipedia.org/wiki?curid=19696", "title": "232 př. n. l.", "text": "232 př. n. l.\n\n\n\n"}
{"id": "19697", "url": "https://cs.wikipedia.org/wiki?curid=19697", "title": "231 př. n. l.", "text": "231 př. n. l.\n\n"}
{"id": "19698", "url": "https://cs.wikipedia.org/wiki?curid=19698", "title": "230 př. n. l.", "text": "230 př. n. l.\n\n\n"}
{"id": "19699", "url": "https://cs.wikipedia.org/wiki?curid=19699", "title": "229 př. n. l.", "text": "229 př. n. l.\n\n"}
{"id": "19700", "url": "https://cs.wikipedia.org/wiki?curid=19700", "title": "228 př. n. l.", "text": "228 př. n. l.\n\n"}
{"id": "19701", "url": "https://cs.wikipedia.org/wiki?curid=19701", "title": "227 př. n. l.", "text": "227 př. n. l.\n\n"}
{"id": "19702", "url": "https://cs.wikipedia.org/wiki?curid=19702", "title": "226 př. n. l.", "text": "226 př. n. l.\n\n\n"}
{"id": "19703", "url": "https://cs.wikipedia.org/wiki?curid=19703", "title": "225 př. n. l.", "text": "225 př. n. l.\n\n\n"}
{"id": "19704", "url": "https://cs.wikipedia.org/wiki?curid=19704", "title": "224 př. n. l.", "text": "224 př. n. l.\n\n"}
{"id": "19705", "url": "https://cs.wikipedia.org/wiki?curid=19705", "title": "223 př. n. l.", "text": "223 př. n. l.\n\n"}
{"id": "19706", "url": "https://cs.wikipedia.org/wiki?curid=19706", "title": "222 př. n. l.", "text": "222 př. n. l.\n\n\n\n"}
{"id": "19707", "url": "https://cs.wikipedia.org/wiki?curid=19707", "title": "221 př. n. l.", "text": "221 př. n. l.\n\n\nZemřel jeden z kartaginských velitelů první punské války Hasdrubal zvaný \"Sličný\".\n\n"}
{"id": "19708", "url": "https://cs.wikipedia.org/wiki?curid=19708", "title": "220 př. n. l.", "text": "220 př. n. l.\n\nStaletí: 4. století př. n. l. – 3. století př. n. l. – 2. století př. n. l.\n\nRoky: 225 224 223 222 221 220 219 218 217 216 215\n\n\n\n"}
{"id": "19709", "url": "https://cs.wikipedia.org/wiki?curid=19709", "title": "215 př. n. l.", "text": "215 př. n. l.\n\n"}
{"id": "19711", "url": "https://cs.wikipedia.org/wiki?curid=19711", "title": "214 př. n. l.", "text": "214 př. n. l.\n\n\n"}
{"id": "19712", "url": "https://cs.wikipedia.org/wiki?curid=19712", "title": "213 př. n. l.", "text": "213 př. n. l.\n\n"}
{"id": "19713", "url": "https://cs.wikipedia.org/wiki?curid=19713", "title": "212 př. n. l.", "text": "212 př. n. l.\n\n\n\n"}
{"id": "19714", "url": "https://cs.wikipedia.org/wiki?curid=19714", "title": "211 př. n. l.", "text": "211 př. n. l.\n\n"}
{"id": "19715", "url": "https://cs.wikipedia.org/wiki?curid=19715", "title": "210 př. n. l.", "text": "210 př. n. l.\n\n"}
{"id": "19716", "url": "https://cs.wikipedia.org/wiki?curid=19716", "title": "209 př. n. l.", "text": "209 př. n. l.\n\n"}
{"id": "19717", "url": "https://cs.wikipedia.org/wiki?curid=19717", "title": "208 př. n. l.", "text": "208 př. n. l.\n\n"}
{"id": "19718", "url": "https://cs.wikipedia.org/wiki?curid=19718", "title": "207 př. n. l.", "text": "207 př. n. l.\n\n\n"}
{"id": "19719", "url": "https://cs.wikipedia.org/wiki?curid=19719", "title": "206 př. n. l.", "text": "206 př. n. l.\n\n"}
{"id": "19720", "url": "https://cs.wikipedia.org/wiki?curid=19720", "title": "205 př. n. l.", "text": "205 př. n. l.\n\n"}
{"id": "19721", "url": "https://cs.wikipedia.org/wiki?curid=19721", "title": "204 př. n. l.", "text": "204 př. n. l.\n\n"}
{"id": "19722", "url": "https://cs.wikipedia.org/wiki?curid=19722", "title": "201 př. n. l.", "text": "201 př. n. l.\n\n\n"}
{"id": "19723", "url": "https://cs.wikipedia.org/wiki?curid=19723", "title": "200 př. n. l.", "text": "200 př. n. l.\n\n\n\n"}
{"id": "19725", "url": "https://cs.wikipedia.org/wiki?curid=19725", "title": "199 př. n. l.", "text": "199 př. n. l.\n\n"}
{"id": "19727", "url": "https://cs.wikipedia.org/wiki?curid=19727", "title": "198 př. n. l.", "text": "198 př. n. l.\n\n\n"}
{"id": "19728", "url": "https://cs.wikipedia.org/wiki?curid=19728", "title": "197 př. n. l.", "text": "197 př. n. l.\n\n\n"}
{"id": "19729", "url": "https://cs.wikipedia.org/wiki?curid=19729", "title": "196 př. n. l.", "text": "196 př. n. l.\n\n\n"}
{"id": "19730", "url": "https://cs.wikipedia.org/wiki?curid=19730", "title": "194 př. n. l.", "text": "194 př. n. l.\n\n\n"}
{"id": "19731", "url": "https://cs.wikipedia.org/wiki?curid=19731", "title": "193 př. n. l.", "text": "193 př. n. l.\n\n\n"}
{"id": "19732", "url": "https://cs.wikipedia.org/wiki?curid=19732", "title": "192 př. n. l.", "text": "192 př. n. l.\n\n\n\n"}
{"id": "19733", "url": "https://cs.wikipedia.org/wiki?curid=19733", "title": "191 př. n. l.", "text": "191 př. n. l.\n\n"}
{"id": "19734", "url": "https://cs.wikipedia.org/wiki?curid=19734", "title": "190 př. n. l.", "text": "190 př. n. l.\n\n"}
{"id": "19735", "url": "https://cs.wikipedia.org/wiki?curid=19735", "title": "189 př. n. l.", "text": "189 př. n. l.\n\n\n"}
{"id": "19740", "url": "https://cs.wikipedia.org/wiki?curid=19740", "title": "188 př. n. l.", "text": "188 př. n. l.\n\n\n\n"}
{"id": "19741", "url": "https://cs.wikipedia.org/wiki?curid=19741", "title": "187 př. n. l.", "text": "187 př. n. l.\n\n\n"}
{"id": "19742", "url": "https://cs.wikipedia.org/wiki?curid=19742", "title": "186 př. n. l.", "text": "186 př. n. l.\n\n"}
{"id": "19743", "url": "https://cs.wikipedia.org/wiki?curid=19743", "title": "185 př. n. l.", "text": "185 př. n. l.\n\n"}
{"id": "19744", "url": "https://cs.wikipedia.org/wiki?curid=19744", "title": "184 př. n. l.", "text": "184 př. n. l.\n\n\n"}
{"id": "19745", "url": "https://cs.wikipedia.org/wiki?curid=19745", "title": "Korán", "text": "Korán\n\nKorán (arabsky القرآن‎‎ 'al-Qurʾān', doslova: \"recitace\") je hlavní náboženský text islámu, který se skládá z recitací Muhammada (proroka islámu) během posledních 23 let jeho života. Muslimové věří, že verše koránu mu diktoval anděl Gabriel jako zprávy od jediného Boha (Aláha). Korán je rozdělen na 114 súr (kapitol), které nejsou\nchronologicky uspořádány dle času zjevení (historicky první Muhammadovo zjevení se nachází až v 96. súře ). Každá súra se skládá z určitého počtu veršů (\"ayat\"). Nejstarší rukopisné exempláře jsou uchovávány ve dvou přepisech, které se nyní nacházejí v Taškentu a v muzeu Topkapi v Istanbulu.\n\nKorán a sunna (\"cesta\"), která se skládá z hadísů a síry, jsou základní zdroje islámského vyznání. Korán jakožto „svatá kniha islámu“ má pro něj podobný význam jako Bible pro křesťanství. Korán se však od Bible velmi liší. Verše v koránu často reagují na události v Muhammadově životě a nachází se v nich pouze zjevení (řeč Aláha), bez popisu historického kontextu. Historický kontext najdeme v hadísech a síře. Zároveň, v koránu se píše, že Muhammad je \"krásný příklad\" (\"oswatun hasanatun\"), který by muslimové měli napodobovat , takže nejen korán, ale i hadísy (vyprávění o tom co Muhammad řekl nebo udělal) jsou pro muslimy závazné.\n\nPodrobným výkladem veršů koránu se zabývají tzv. tafsíry, které vysvětlují významy použitých arabských slov, význam veršů s ohledem na historický kontext jejich zjevení, nebo také vztah s jinými verši. V koránu je zmíněno, že některé verše jsou rušeny verši novými (princip abrogace) a právě tafsíry se zabývají tím, které verše byly zrušeny a čím byly nahrazeny. Tafsíry vycházejí z hadísů a síry - neobsahují subjektivní názory na výklad.\nV době, kdy korán vznikal, bylo na Arabském poloostrově už hodně židů i křesťanů, zejména na venkově ale lidé dále praktikovali mnohobožství. V 6. a 7, století byl monoteismus patrně na postupu už před Mohamedem. Svědčí o tom i několik jeho proroků, Mohamedových současníků a konkurentů. které ale Mohamed i jeho první nástupce Abu Bakr tvrdě potlačili. Na Mohamedově mimořádném úspěchu se mohly podílet i dobové politické střety, například soupeření mezi perskými Sasánovci a byzantským císařem, který právě v roce 622 zahájil válečné tažení proti Persii. Mohamedovo pozvání do Mediny ve stejném roce s tím mohlo přímo souviset.¨\nMuslimové věří, že korán obsahuje doslovně zaznamenané zjevení, jehož se Muhammadovi dostalo prostřednictvím anděla Gabriela (arabsky Džibríl). Sám Muhammad tvrdil, že korán, stejně jako bible a tóra, je obrazem dokonalého slova Božího, tzv. „Matka knih“ (\"umm-al-kitáb\") existující věčně. Jeho kritikové později poukazovali na rozpory mezi koránem a staršími texty, což vedlo k vysvětlení v koránu o pokřivení původně významově shodných knih křesťanů a židů. Muhammad je označen za tzv. „Pečeť proroků“, která uzavírá sled řady předchozích proroků, Abraháma, Mojžíše, Ježíše a mnoha dalších.\n\nSesílání veršů trvalo dohromady 23 let (609–632 n. l.). Do podoby, v jaké korán známe dnes, byl sestaven roku 651, tedy 19 let po Muhammadově smrti. Korán byl nejprve uchováván v paměti Muhammada a muslimů. První následovníci islámu znali kompletně celý korán nazpaměť a neexistovala psaná verze. Vše se opakovalo a připomínalo neustálým přednášením mezi věřícími. Lze však předpokládat, že ještě před odchodem z Mekky začala být jeho slova zapisována. Z medínského období tradice uvádí, že Muhammad, který psát neuměl, užíval některé ze svých přívrženců jako písaře, navíc řada lidí uměla části, nebo dokonce celé zjevení nazpaměť. Po jeho smrti se objevila potřeba stanovit jednoznačnou verzi, aby bylo zjevení uchráněno deformací a odlišných interpretací. Tehdejší arabské písmo například nezaznamenávalo krátké i některé dlouhé samohlásky. Existoval tak problém se záměnami gramaticky podobných slov. Proto měla písemně zachycená seslání nižší hodnotu než recitace zpaměti.\n\nPodle tradice existovalo v jisté době celkem pět exemplářů koránu, které se drobně odlišovaly. Mělo jít o kodex Muhammadovy manželky Hafsy, Hafs Ubajje ibn Ka'ba, Abdalláha ibn Mas'úda, Abú Músy al-Aš'ařího a Miqdada ibn 'Amra. Hrozilo, že rozdíly mezi nimi způsobí rozkol v islámské obci, a proto bylo třeba provést definitivní redakci textu. Za vlády třetího chalífy Uthmána tak došlo k vytvoření redakční komise, která především na základě Hafsiny verze koránu a sbírky předsedy komise Zajda ibn Thábita sestavila korán do dnešní podoby, tzv. Vulgáty v letech 651–656 v Uthmánském kodexu. Přestože se v historii objevily pochyby o pravosti této verze koránu, je muslimy používána dodnes, přes některé změny z důvodu vývoje jazyka. Moderní verzí je egyptské vydání z roku 1923. Hlavní námitku proti Vulgátě vznesli šíité, kteří Uthmána podezírají, že z koránu vyškrtal všechny zmínky o Alím. Jelikož se však různé šíitské sekty nikdy nedokázaly shodnout na společné verzi, zůstalo při Uthmánově textu. Tvrdí však, že skutečně správnou verzi zná jedině „skrytý imám“, jehož příchod očekávají.\n\nKorán se po staletí šířil ústním podáním nebo rukopisy, a to výhradně v arabštině. V roce 1924 jej káhirská islámská Univerzita al-Azhar vydala poprvé tiskem, který muslimské autority schválily. Roku 2016 vydal uznávaný islámský vědec Abdelmajid Charfi, od roku 2015 volený prezident Tuniské akademie věd a umění, průkopnické dílo: první kritické vydání koránu. V pěti svazcích a na 2330 stránkách následují jednotlivé verše koránu v kaligrafii i v současném arabském písmu a za nimi textové varianty. S výjimkou několika nejkratších veršů je ke každému verši řada variant, které publikace uvádí i s autorem a zdrojem. \n\nCharfi ví, že toto kritické vydání není pro široké vrstvy, nicméně je jako věřící muslim přesvědčen, že změna v přístupu ke koránu čeká všechny věřící. Množství textových variant, i když většinou formálních, ukazuje, jak je nebezpečné doslovné čtení starých textů, a korán také vznikal za určitých historických a společenských okolností. Proto je velmi problematické tvrdit, že korán tvrdí to a to, a pečlivý čtenář najde místa, kde říká něco jiného. To se týká i dnes velmi aktuálních míst o vztahu k „nevěřícím“, k židům a křesťanům, kterých je v kánonickém textu koránu přes 250.\n\nNa základě mnohaleté práce dospěl Chárfí k názoru, že současný text koránu se skládá ze čtyř vrstev:\nJen krátké a snadno zapamatovatelné súry z prvního (mekkánského) období jsou ve všech islámských tradicích totožné a tvoří asi 5 % celého koránu.\n\nMravenčí práce Charfiho a jeho dobrovolných spolupracovníků narazila ovšem také na odpor, byla cenzurována a nesměla vyjít. Charfi se musel vzdát postavení děkana fakulty, ale pokračoval jako soukromník, s podporou Adenauerovy nadace, které hradila cesty do archivů, a nakonec se našel i libanonský mecenáš, který zaplatil nákladný tisk. V Saúdské Arábii byla kniha okamžitě zabavena, kdežto v Tunisu je vyprodána.\n\nKorán v podstatě nemá žádnou pevnou strukturu, souvislý „příběh“. Spíše než kniha v klasické podobě je to sbírka písemně zaznamenaných poselství proroka Muhammada, převážně napomenutí do života věřících. To také vysvětluje, proč se některé motivy a témata opakují i desetkrát. Je sice rozdělen na 114 súr (kapitol) a 6236 áj (veršů), ale i jednotlivé súry jsou často složeny z nesourodých skupin veršů, mnohdy patrně seslaných v rozpětí mnoha let. Klíč, podle kterého byly verše zařazeny do právě 114 súr, není jasný. Základ rozdělení na súry byl položen již Muhammadem, definitivní podobu dostal korán při uthmánské redakci. Tehdy došlo k seřazení súr podle délky od nejdelších k nejkratším. Ani tento postup však nebyl zcela dodržen, například na začátek byla zařazena krátká súra, tzv. „Otevíratelka“ (al-fátiha). Kromě deváté súry (\"At-Tawba\") všechny ostatní uvozuje tzv. basmala: „Ve jménu Boha milosrdného, slitovného“, která se do počtu veršů započítává pouze jednou.\n\nEvropští učenci se opakovaně pokoušeli seřadit súry chronologicky, podle předpokládané doby seslání jejich podstatné části. Stejně tak činí české vydání z roku 1972 v překladu Ivana Hrbka. Takové řazení je logičtější, přesto text ani tak nezískává ucelenou podobu. Chronologické řazení je však důležité i kvůli učení o verších „zrušených a zrušujících“ \"nasch\". Podle této praxe, zavedené již Muhammadem, mají později seslané verše vyšší hodnotu a ruší význam těch starších. Důvodem byla nutnost znovu přeformulovávat příkazy a zákazy podle aktuální situace islámské obce. Tento princip (nasch) je však poměrně sporný a jsou o něm vedeny vášnivé spory mezi tradicionalisty a modernisty.\n\nOrientalisté, kteří řadili súry chronologickým způsobem:\nV češtině se o chronologické řazení pokusil Ivan Hrbek (1972).\n\nKorán není srovnatelný s hebrejskou Biblí formou ani obsahem. Starý zákon čili Tóra je rozsáhlejší a obsahuje velmi rozmanité texty (knihy), které vznikaly téměř tisíc let. Obsahuje písně a básně, příběhy, historická vyprávění i prorocké texty. Srovnávat s koránem by se snad daly náboženské a právní předpisy, konkrétní pravidla, příkazy, zákazy a někdy i tresty za porušení těchto pravidel. Islám nerozlišuje mezi náboženstvím a právem, což začíná již v koránu. Příčinou jsou okolnosti vzniku této knihy. Muhammad nebyl pouze duchovní, ale též politický a vojenský představitel, obsah koránu proto odpovídá jeho aktuální situaci a potřebám. Již v Mekce však korán formuloval některé zásady věřících muslimů, jako je například podoba modlitby.\n\nVýklad koránu je oblastí zájmu islámských učenců po celé islámské dějiny. Ačkoliv korán tvoří základ šarí'y, pro jeho výklad jsou používány další prameny a uznávané právní postupy. Tradičně se korán dělil na 30 zhruba stejně dlouhých částí (\"ajzá\"), aby se dal celý projít v modlitbě za 30 dnů.\n\nZ historického hlediska se koránský text rozděluje na 4 části podle doby seslání, které spojuje podobný obsah a forma. Jedná se o první, druhé a třetí mekkánské období a medínské období. Toto rozdělení je však spíše přibližné, není možné určit jejich přesné hranice (snad vyjma posledního) a celá věc je ještě komplikována pozdějšími úpravami a doplňováním starších súr. Otázka původu jednotlivých úseků súr je velmi složitá a názory nejsou jednotné.\n\nJazyk a forma koránu jsou velice rozmanité. Jednoduše můžeme říci, že lze sledovat vývoj od velice poetických a obrazných veršů k sušším spíše právnickým a prozaickým textům. Především formou, nicméně do jisté míry i obsahem sdělení, se ze začátku Muhammad nijak nevymyká z řady předchozích staroarabských hanífů (poslů monoteismu) a káhinů (věštců). K jejich charakteristice patří krátký verš, extatická řeč, přírodní a kosmické obrazy, přísahy, hrozby, kletby a apokalyptické vize. Přirovnávání ke káhinům se Muhammad při diskusích se svými kritiky ostře bránil.\n\nZa nejpoetičtější je možno považovat verše z prvního mekkánského období, zmiňována bývá především súra 55 pro hojný výskyt až monotónně se opakujícího refrénu „\"Které z dobrodiní Pána svého můžete popírat?\"“, v dalších obdobích se postupně prosazují delší súry a delší verše, které začínají postrádat poetické prvky, jakými jsou anafora (užití stejných slov na začátku veršů), epifora (opakování stejných slov na konci veršů) a již zmíněný refrén, až se nakonec v medínském období vytrácejí takřka docela. Ani přísahy a zvolání k Bohu, které jsou ze začátku velmi často využívány jako jakési úvody súr, se v medínském období nevyskytují zdaleka v tak hojném počtu.\n\nJak již bylo zmíněno, arabský jazyk v době vzniku koránu trpěl především ve své psané formě značnou nedokonalostí. Posledně je nutno také říci, že ani slovní zásoba arabštiny neodpovídala Muhammadovým potřebám. Ten se proto uchyloval jednak k aktualizaci významu již existujících slov, jednak k přejímání zcela nových výrazů, například z aramejštiny, hebrejštiny, syrštiny či etiopštiny. Tento fakt však nemá žádný zásadnější vliv na výklad koránu. Odlišné výklady se spíše objevují v souvislosti s některými gramatickými obměnami, které mohou i zcela zásadně změnit význam veršů a posloužit tak jako argument pro ten či onen postoj odporující tradičnímu výkladu. Výklad gramatiky byl také jednou z metod fikhu.\n\nJazyk koránu byl až do moderní doby přijímán jako norma spisovné arabštiny.\n\nMuhammad považoval své proroctví za návrat k přirozenému monoteismu, který hlásali již před ním mnozí prorokové a které navazuje na judaismus a křesťanství. Po odchodu do Medíny, kde se setkala komunita prvních muslimů s židovskou a později i křesťanskou, se zjevují verše reagující na aktuální situace. Orientace modlitby se přesunuje z Jeruzaléma na Mekku. Muhammad deklaruje, že přináší stejné poselství jako přední hanífa Abrahám, který založil modlitebnu Ka'ba. Korán považuje židy a křesťany za „lid Knihy“, který sice zbloudil, ale zaslouží si ochranu a úctu muslimů, pokud proti nim nevystupují nepřátelsky; na jiných místech je ale řadí mezi \"nevěřící\" a hrozí vyhubením (Súra 2:253; 8:7 aj.).\n\nV koránu se například objevují příběhy o starých arabských prorocích, kteří nebyli vyslyšeni. V koránu jsou zmínky o džinech. Na některých místech se píše, že džinové, stejně jako lidé, jsou dobří, nebo zlí.\n\nZe súr prvního mekkánského období je možné cítit nadšení z přítomnosti Boží a jeho moci stvořitele. Líčení Boha jako tvůrce všeho, nejvyššího vládce, kterému je nutno se bezpodmínečně odevzdat a poslouchat jeho vůli, je záhy doplňováno eschatologickými představami o konci světa, posledním soudu, ráji a peklu. Muhammad se asi velmi rychle setkal s odporem, zjevuje se podrobný popis ráje a pekla k přesvědčování oponentů. Verše o posmrtném životě jsou velice sugestivní a přímočaré. Pozdější kritika Muhammada ze strany židů a křesťanů se často opírá právě o tuto část koránu. Vadí jim na ní její materialismus, přesvědčování k víře skrze přesné popisy rajských slastí a naopak vyhrožování fyzickým utrpením v pekle.\n\nNa závěr prvního období, po odvolání „Satanských veršů“, pokračuje korán druhým obdobím. Druhé období je charakteristické právě zdůrazňováním Boží jedinosti. Eschatologické představy poněkud ustupují do pozadí a hlavní argumentační proud se točí okolo příběhů předchozích proroků a obcí, které je neuposlechly. Klasická struktura příběhu, prorok – odmítnutí – Boží pomsta, se neustále opakuje, zaměňována jsou pouze jména, ale i ta se několikrát opakují. Charakteristickou by mohla být poměrně dlouhá súra 26 – Básníci.\n\nPodoba seslání z třetího mekkánského období je zcela určena situací Muhammada v Mekce, která začínala být značně kritická. Na druhou stranu již Muhammad začal zcela vážně uvažovat o útěku z Mekky, a proto měl islám rozšířit i mimo své domovské město. Co se formy týče, styl se začíná blížit medínskému, poezie ustupuje próze. Pokud bychom měli vybrat jeden charakteristický rys, byla by to představa o predestinaci. Muhammadovi, čelícímu vytrvalému odmítání a posměchu spojenému se zcela reálnými hrozbami i vůči samotnému životu Proroka, zjevují se verše o předurčenosti lidí stát se věřícími nebo zůstat v rouhačské lži. Rozpor Boží všemocnosti a vševědoucnosti se svobodou lidské vůle je ostatně trvalým filosofickým tématem i v křesťanském světě. V koránu se píše, že kdyby Bůh chtěl, všichni lidé by byli věřící (10:99): „A kdyby si tvůj Pán přál, všichni lidé na zemi by rázem uvěřili! Budeš tedy (Muhammade) nutit lidi proti jejich vůli, aby se stali věřícími?“\n\nMedínské období je z našeho pohledu nejdůležitější. Teprve po svém přesunu do Medíny získal Muhammad možnost určit konkrétní pravidla života své obce. Přestože korán obsahuje jen velmi málo jasných příkazů, naprosto minimálně se zabývá postihy, a musí být proto doplňován dalšími prameny, je obecným základem islámského práva i etiky, jež mají nejvyšší právní autoritu.\n\nTémata, kterými se korán zabývá a tvoří základ islámské věrouky nebo jsou jinak významná.\n\nKoránská eschatologie je zaměřena především na vypočítávání požitků ráje a utrpení v pekle. Verše jsou velmi barvité a nápadité. Podle koránu budou v den posledního soudu všichni lidé rozděleni podle svých skutků na tři skupiny (56:7–14). Po pravici budou stát ti věřící, kteří za svého života konali dobré skutky (a opakovaně je zdůrazňováno, že nestačí být ani pouze věřící, ani pouze dobrý), po levici pak nevěřící a hříšníci. Ve třetí skupině jsou „předáci“, význam zmínky o nich je nejasný, snad má jít o posly a proroky, kteří budou zvlášť blízko Bohu.\nLíčení pekelných utrpení, která budou trvat věčně, bývá spojováno s bolestí, řetězem a ohněm (súra 88), později též s utrpením žízní a hladem. Naopak v ráji se věřící mají dočkat zasloužené odměny, potečou zde řeky chladivé, dostatek bude všeho jídla, především ovoce (súra 78). Nevšední pozornost Muhammad věnuje tomu, že v ráji nebude nikoho obtěžovat prázdné tlachání. Nejspornějším podobenstvím ráje je představa tzv. hurisek, húrí. Tyto „dívky s plnými ňadry“ (78:33) mají být jednou z odměn věřícím; verš 56:35 je vykládán tak, že se jejich panenství bude neustále obnovovat. Všichni věřící mají být v ráji stejného věku, podle tradice jim bude 33 let. V dalších obdobích již není o huriskách řeč, místo toho se při líčení posmrtného života v ráji vždy objevují manželky věřících (36:56). Stejně tak zatímco verš 78:40 naznačuje blízkost konce světa, dále již je korán méně jednoznačný a zdůrazňuje, že o této otázce je zpraven pouze Bůh sám (72:26).\n\nZáklad teorie o verších zrušených a zrušujících – nasch – byl položen odvoláním tzv. satanských veršů, které byly původně umístěny v 53:19–23. Polyteismus připouštějící verše byly odvolány a nahrazeny verši, které naopak na mnohobožství tvrdě útočí, využívajíce k tomu staroarabskou představu bohyň ženského pohlaví.\n\nVerš 2:100 tvrdí, že za každý zapomenutý či zrušený verš je seslán jiný a lepší.\nVe 22:51 jde tato konstrukce tak daleko, že prý v poselství každého proroka byla část podvržena satanem proto, aby později mohla být odvolána a bylo odhaleno, kdo je skutečně pevný ve víře. Jasně se vyjadřuje verš 13:39: „(Alláh) vymazává i potvrzuje to, co chce, a u Něho je kniha původní“.\n\nKultovní předpisy islámu částečně vycházejí z koránu. Víra v Boha je prokazovaná skutky lásky k bližnímu a kultovními úkony. Islámská teologie později formulovala 5 základních povinností, tzv. „Pět pilířů islámu“, ke kterým některé sekty přidávají jako šestý pilíř džihád.Muslimové se původně modlili především v noci, aby se nevystavovali zbytečnému pronásledování nepřátelského okolí. V koránu se dokonce vybízí, aby to muslimové se zbožností nepřeháněli, někteří se prý modlili i celou noc. Počet modliteb byl nižší než dnes. Ze začátku pouze jedna, později přibyla druhá a třetí. Učení o pěti modlitbách pochází až z období po Muhammadově smrti. Přesná podoba modlitby není v koránu řešena, Muhammad zanechal odkaz, ať se lidé modlí tak, jak viděli se modlit jeho. Orientace modlitby, qibla, byla původně směrem k Jeruzalému, ale po rozkolu s židy byla veršem 2:136 změněna na Mekku, spolu s rozvinutím učení o Abrahámovi jako zakladateli Ka'by. Korán klade poměrně velký důraz na sociální aspekty. Přikazuje dávat almužnu, pomáhat nemajetným, sirotkům, starým a nemocným. Tato povinnost, zakát (očista) se postupně změnila v náboženskou daň, kterou vůdcové náboženské obce mohli využívat nejen na sociální účely, ale i pro potřeby státu a na vojenské účely. Společným prvkem všech monoteistických náboženství je půst, který je v koránu rozveden a určen na měsíc ramadán. Půst se drží od východu do západu slunce a nemocní, cestující a další, kteří nemohou běžně držet půst, jej mohou odložit na jiný termín (2: 180–181). Další náboženskou povinností je pouť do Mekky (velká a malá pouť, hadždž a 'umra). Tento zvyk je od doby prvních proroků. Po vystoupení Muhammada se mnozí Mekkánci obávali o osud tohoto zvyku a svých příjmů. Korán pouť zachovává, vrací jí však původní smysl, tj. uctívání jednoho Boha. Mekkánská modlitebna Ka'aba byla založena hanífem Abrahámem a je tak symbolem nezkaženého původního monoteismu. Zdůrazňován je také kult Ismaela. Vrcholem pouti je rituální obětování zvířat tak, jak tomu bylo i dříve. Nemá to však být oběť pro Boha, ale pouze výraz zbožnosti – oběti jsou rozdány nemajetným. Koránská pravidla stravování jsou o poznání volnější než pravidla židovská a pravděpodobně i než původní pravidla arabská. Z jídel je zakázáno pouze vepřové maso, zdechliny a maso zvířat zasvěcených jinému bohu. Korán naopak zcela zakazuje, spolu s hazardními hrami, víno (2:216, 4:46 a 5:92). Tento zákaz byl přenesen na alkoholické nápoje vůbec. Zajímavé je, že ve starším verši 16:67 je naopak existence skvělého nápoje vína ukazována jako důkaz Boží dobrotivosti, objevuje se ale, že víno má dobré i špatné stránky.\n\nVztah Muhammada k židům a křesťanům prošel poměrně dramatickým vývojem, jehož odrazem je koránský text. Ze začátku se Muhammad považuje za hlasatele názorů těchto monoteistických systémů jako protikladu k realitě předislámské polyteistické Mekky. Po odchodu do Medíny, ve které žilo několik židovských kmenů, očekával, že se podrobí jeho autoritě. To se však nestalo – židé jeho proroctví zpochybňovali a dokonce se spojili s jeho nepřáteli. Proti těmto židovským kmenům Muhammad později nařídil vojenské expedice (viz Seznam Muhammadových vojenských expedicí). Rozchod se židy je završen změnou kultovních předpisů i rozpracováním představy o původním monoteismu Abraháma (16:120, 3:60), který je nazván „hanífou“. I spojenectví s křesťany nakonec padá, když se v koránu objevují útoky na křesťanské učení o Trojici.\n\nPřes to všechno je tón koránu k „národům Knihy“ většinou příznivější; nepatří mezi zásadní nepřátele jako modloslužebníci a nevěřící, ačkoliv některé skutky a činy je do této kategorie mohou uvrhnout. Ke konverzi nemají být donucováni (na rozdíl od nevěřících či polyteistů), ale musí se podrobit pravidlům islámské společnosti.\n\nJak bylo řečeno, islám sjednocuje v sobě veškeré aspekty života. Náboženství, etika a právo jsou proto pevně spojené pojmy. Islám nahrazuje místní z pojetí beduínských kmenů, jakožto bratrských společenství bez nerovnosti a nahrazuje ho bratrstvím celé muslimské obce, ummy. Proto je také islám veskrze neindividualistický systém, což je nejjasněji vyjádřeno kolektivní povinností všech muslimů bez ohledu na postavení: „přikazuj vhodné a zakazuj zavrženíhodné“ (31:16). Ale kdo chce, může si v koránu najít i verše, které naznačují soukromí svědomí před Bohem. Ve verších 11:87, 6:68 a 160 a velmi jasně ve 42:4 se praví, že prorok není strážcem nad lidem svým. To může být vyloženo i tak, že teprve Bůh má právo rozsoudit poctivé a nepoctivé. Nutno je také odmítnout, že by islám popíral hierarchii vlády i společnosti. Ostatně v čele ummy stál Prorok a následné ustanovení chalífátu není s islámským učením v rozporu. Nedošlo ani ke zrušení otroctví, přestože propouštění věřících otroků je považováno za dobrý skutek. Tím se de facto otroctví časem vytratilo, protože lidé své otroky propouštěli. Pro společnost nenastal žádný ekonomický šok.\n\nMnozí věřící po Muhammadovi požadovali jakési islámské „Desatero“. Takto formulovaného seznamu pravidel se nedočkali, ale za dobrý základ mohou být považovány verše 17:23–41 či zkráceně 6:152–154. Korán (až na zabití, krádež a nevěru) nestanovuje za porušení svých pravidel žádné tresty. Obecně se v islámském právu hovoří o vyšším významu svědomí. Na druhou stranu korán není jako bible (respektive Nový zákon), neobsahuje jen obecná mravní poselství, ale i řadu velmi konkrétních pojednání. Samozřejmě že i verše obecnějšího rázu zde nalezneme. Důraz je kladen na sociální otázky (sirotci, chudina, nemocní) či na slušnost k ostatním, laskavost k rodině, dodržování smluv, čestnost, upřímnost a pravdomluvnost.\n\nPoctivost v obchodě je jedním z důležitých přikázání. Muhammad, původem obchodník, opakovaně zdůrazňuje poctivost v dávání měr a vah. Důležitější jsou však verše zakazující lichvu. První zmínka o ni je ve verši 30:39, nicméně zde ještě není zakázána. Pouze je řečeno, že dáváním úroku nezíská člověk žádného úroku u Boha. Definitivní zákaz pak přichází ve verších 3:130, 2:275–280 a 4:161. Dnes se mnohé muslimské tradicionalisticky nebo fundamentalisticky založené státy pokoušejí rozvinout tzv. islámské bankovnictví, které úrok nahrazuje složitými dohodami o podílnictví na zisku apod.\n\nKrevní msta má být vykonávána jedině na pachateli samotném, ne na celém jeho kmeni. Ve verši 2:178 stojí: „muž za muže, otrok za otroka, žena za ženu“. Doporučována je umírněnost a přijímání výkupného (dija).\n\nDalším prohřeškem, za který je stanoven postih, je krádež. Podle verše 5:42 má být takovémuto viníkovi useknuta ruka, není specifikováno která.\n\nPoslední hřích, který má určen přesný trest, je cizoložství (ziná'). Tomuto tématu se věnují verše 4:15–16 a 24:2–9. Trestem má být sto ran bičem oběma viníkům a zákaz vstupu do manželství s věřícím (změkčeno možností pokání). Druhý chalífa Umar ibn al-Chattáb tvrdil, že slyšel Muhammada recitovat verše o kamenování, nicméně nakonec se nechal přesvědčit, že se mýlil a v koránu se nic takového neobjevilo. Korán požaduje čtyři svědky nevěry, čehož je obtížné dosáhnout. To je poněkud změkčeno možností samotného svědectví manžela, pokud bude pětkrát přísahat, nicméně ani to není platné, pokud bude manželka pětkrát přísahat, že to není pravda.\n\nCo se týče postavení žen v islámském právu, žena stojí o stupeň níže, než muž (2:228), což je ve verši 4:34 vysvětleno tím, že Bůh tak rozhodl a že muž ženu živí. Tento verš také obsahuje kontroverzní část: „A ty, jejichž neposlušnosti se obáváte, varujte a vykažte jim místa na spaní a bijte je! Jestliže vás však jsou poslušny, nevyhledávejte proti nim důvody…“ \n\nOproti minulosti je postavení žen výrazně posíleno. Muhammad kritizoval praxi zahrabávání novorozeňat ženského pohlaví do země z obavy před zchudnutím (16:58–60). Nicméně nerovné postavení žen především v manželství zůstává, svědectví ženy má také jen poloviční hodnotu co svědectví muže (2:282). Korán velice podrobně rozebírá dědické podíly (4:12 a dále) a i zde jsou ženy značně znevýhodněné. Všichni synové sice mají dědit rovné podíly a dědí i dcery, ale vdovy jsou z dědictví vyloučeny. Na druhou stranu je uváděno, že umírající musí svou manželku zaopatřit na celý rok (2:240). Ženy jsou v mnoha verších vybízeny k cudnosti. Verš 33:59 je vybízí, aby „přitahovaly k sobě závoje své“, což je fundamentalisty interpretováno jako výzva k zahalování obličejů. Pravým význam je ale výzva k nenošení otevřených vyzývavých šatů, zahalování je výmyslem až pozdějších dob. Ve stejném smyslu ostatně hovoří verše 24:30–31, které doporučují zahalování ňader.\n\nDalší zachovanou praxí je mnohoženství, korán naopak zakazuje polyandrii („mnohomužství“). Muž může mít až čtyři manželky, ale musí jim věnovat naprosto stejnou pozornost. To je ve verši 4:128 označeno za nemožné, což slouží modernistům k argumentaci za zákaz tohoto pravidla. Každopádně se v koránu doporučuje mít pouze jednu manželku, pokud by si člověk nebyl jist, že bude schopen dostát svým závazkům. Verš 2:220 zakazuje sňatek s modloslužebnicí a za lepší považuje právě věřící konkubínu. V otázce rozvodu zavedl korán čtyřměsíční čekací dobu pro muže, kteří požádají o rozvod a zavedl povinnost postarat se o bývalou manželku, \n\nZajímavé je, že korán nijak zvlášť neřeší homosexualitu. Několik negativních narážek lze najít ve vyprávění o Lotovi a Sodomě a Gomoře (7:80–84, 11:77–83, 21:74, 22:43, 26:165–175, 27:56–59 a 29:27–33). \n\nKorán neuznává rovnoprávnost věřících a nevěřících. Nevěřící přirovnává k dobytku (2:171), nazývá je nespravedlivými (2:254), zakazuje přátelství mezi věřícími a nevěřícími (4:144) nebo vyzývá k boji proti nevěřícím (8:65, 9:73, 9:123).\n\nVerše 23:97–98, 41:34 a 16:127 praví: „\"Jsme věru s to ti ukázat, co jsme jim slíbili, avšak raději odvracej zlé tím, co je lepší! My dobře známe, co si vymýšlejí\"“. Tyto verše pocházejí ještě z mekkánského období. Pro islámskou etiku mají velký význam – říkají vlastně, že na zlo má člověk odpovídat ještě větším dobrem. Jsou dokladem toho, že ve své době byla islámská etika skokem k větší humanitě.\n\nV koránu lze nalézt řadu veršů o predestinaci i svobodné vůli. Je však nutno říci, že jednoznačně inklinuje k predestinaci. Zatímco myšlenku svobodné vůle je třeba z veršů spíše odhadovat (29:5, 33:52), verše o predestinaci hovoří jasněji. Zvláště v souvislosti s předurčením zůstávat nevěřícím (76:30, 32:13). Velice pěkný verš, který však o sporu osudu se svobodou až tolik neříká, je 47:38: „Život pozemský je pouze hra a zábava.“\n\nV koránu se objevuje větší množství veršů, které se obrací na Muhammada, upravuje jeho postavení a práva, či ho dokonce kárá. Verš 11:15 naráží na to, že Muhammad snad nesděloval veškerá seslání, kterých se mu dostalo. 29:47 zase popírá, že by kdy Prorok četl bibli nebo tóru. V medínském období se také objevují materiálnější seslání. 8:42 stanovuje, že pětina veškeré kořisti patří Bohu a poslu, příbuzným, sirotkům a nuzným, tedy že je Muhammadovi k dispozici pro potřeby obce. 33:40 zase o Muhammadovi hovoří jako o Pečeti proroků, čímž vyjadřuje, že po Muhammadovi již žádný další prorok nepřijde.\n\nZvláště sporně působí verše, které se vztahují k Muhammadově manželství. Verš 33:4 obhajuje jeho manželství s bývalou manželkou Muhammadova nevlastního syna. 33:49 zase umožňuje právě Muhammadovi jako Prorokovi mít neomezený počet manželek.\n\nCelá řada biblických motivů nachází své místo i v koránu. Vyskytují se zde ovšem mnohé odchylky. Tak kupříkladu v příhodě o Boží zkoušce Abraháma, jenž mu má obětovat svého syna Izáka, je Izák nahrazen jiným Abrahámovým synem, údajným prapředkem Arabů, Ismaelem (37:101). Oproti pojetí tohoto příběhu v bibli je v koránu Abrahám na pochybách a ptá se Izmaela, co má dělat. Ten mu pak potvrdí, aby se odevzdal do vůle Boží.\n\nVe verších 4:171 a 5:73 se objevuje také zmínka o Svaté trojici, která je zde kritizována.\n\nVelice zajímavý je původ veršů 18:59 a dále. Tato súra obecně patří k nejoblíbenějším a někde se recituje každý pátek v mešitách. Zmiňovaná pasáž súry je vlastně spojením příběhu Mojžíše, Alexandra Velikého a rabínské legendy o proroku Eliášovi. Poselstvím je ukázka lidské nevědomosti a nutnosti odevzdat se do vůle vševědoucího a všemocného Boha.\n\nČásti koránu mají také velký mystický vliv. „Verš světla“ 24:35 je občas označován za nejpoetičtější vůbec a je vepsán do kopule istanbulské mešity Hagia Sofia. Za nejkrásnější súru vůbec je považována súra 12 – Josef. Cháridžovské sekty ji naopak považovaly za podvrženou pro svou údajnou přílišnou světskost.\n\nVerši 17:1 a 17:95 podložili islámští teologové rozsáhlý příběh o údajném Muhammadově setkání s Bohem. Muhammad se měl v noci zázračně přepravit do Jeruzaléma v (Izraeli) a vystoupat na Nebesa (Mi'rádž). Na tomto základě je Jeruzalém muslimy považován za třetí nejposvátnější město. To hraje svou roli v palestinsko-izraelském konfliktu.\n\nKorán je využíván rozličnými skupinami jako základ často i protichůdných názorů. Charakteristickým je výběr pouze několika konkrétních veršů a konkrétního výkladu. Modernisté i fundamentalisté využívají koránu ve svém politickém slovníku podle toho, jak se jim to zrovna hodí.\n\nV současnosti existují čtyři české překlady koránu. Tři z nich jsou překlady orientalistů a jeden je překladem skupiny ahmadíja. Nejběžnějším překladem u nás je překlad I. A. Hrbka (1972), který je tradičně používán i česky hovořícími muslimy, zřídka jsou k sehnání i překlady A. R. Nykla (1938) a I. Veselého (1912). Všechny tři překlady jsou také dostupné on-line. Překlad muslimské skupiny \"ahmadíja\" je většinovou částí muslimů považován za nevyhovující z důvodu sektářství. Kritici také namítají, že nevychází přímo z arabštiny, ale z anglického překladu, čili jde o překlad překladu.\n\n\n\n"}
{"id": "19746", "url": "https://cs.wikipedia.org/wiki?curid=19746", "title": "183 př. n. l.", "text": "183 př. n. l.\n\n"}
{"id": "19747", "url": "https://cs.wikipedia.org/wiki?curid=19747", "title": "181 př. n. l.", "text": "181 př. n. l.\n\n\n"}
{"id": "19749", "url": "https://cs.wikipedia.org/wiki?curid=19749", "title": "180 př. n. l.", "text": "180 př. n. l.\n\n\n\n"}
{"id": "19754", "url": "https://cs.wikipedia.org/wiki?curid=19754", "title": "179 př. n. l.", "text": "179 př. n. l.\n\n\n"}
{"id": "19755", "url": "https://cs.wikipedia.org/wiki?curid=19755", "title": "178 př. n. l.", "text": "178 př. n. l.\n\n"}
{"id": "19756", "url": "https://cs.wikipedia.org/wiki?curid=19756", "title": "177 př. n. l.", "text": "177 př. n. l.\n\n\n"}
{"id": "19757", "url": "https://cs.wikipedia.org/wiki?curid=19757", "title": "176 př. n. l.", "text": "176 př. n. l.\n\n"}
{"id": "19758", "url": "https://cs.wikipedia.org/wiki?curid=19758", "title": "175 př. n. l.", "text": "175 př. n. l.\n\n"}
{"id": "19759", "url": "https://cs.wikipedia.org/wiki?curid=19759", "title": "174 př. n. l.", "text": "174 př. n. l.\n\n"}
{"id": "19760", "url": "https://cs.wikipedia.org/wiki?curid=19760", "title": "173 př. n. l.", "text": "173 př. n. l.\n\n"}
{"id": "19761", "url": "https://cs.wikipedia.org/wiki?curid=19761", "title": "172 př. n. l.", "text": "172 př. n. l.\n\n\n"}
{"id": "19762", "url": "https://cs.wikipedia.org/wiki?curid=19762", "title": "171 př. n. l.", "text": "171 př. n. l.\n\n"}
{"id": "19763", "url": "https://cs.wikipedia.org/wiki?curid=19763", "title": "170 př. n. l.", "text": "170 př. n. l.\n\n"}
{"id": "19764", "url": "https://cs.wikipedia.org/wiki?curid=19764", "title": "169 př. n. l.", "text": "169 př. n. l.\n\n"}
{"id": "19765", "url": "https://cs.wikipedia.org/wiki?curid=19765", "title": "168 př. n. l.", "text": "168 př. n. l.\n\n"}
{"id": "19768", "url": "https://cs.wikipedia.org/wiki?curid=19768", "title": "Kyanovodík", "text": "Kyanovodík\n\nKyanovodík (\"HCN\") je bezbarvá, velmi těkavá kapalina s intenzivním pachem hořkých mandlí. Soli kyanovodíku – kyanidy – se mohou vlivem vzdušné vlhkosti a oxidu uhličitého rozkládat za vzniku kyanovodíku. Roztok kyanovodíku ve vodě je označován jako kyselina kyanovodíková.\n\nKyanovodík je velmi silný jed – LD kyanovodíku je 1,5 mg/kg těla, smrtelná koncentrace LC je 25 ppm. Toxický účinek spočívá v blokování enzymů tkáňového dýchání. Transport kyslíku v krvi je zachován, ale nastává tkáňová hypoxie. Toxicita však velmi závisí na koncentraci a době působení, i středně vysoké dávky absorbované během desítek minut nebudou mít letální následky (např. 0,1 g/m bude letální až po hodině dýchání), ovšem jen lehce vyšší koncentrace navodí smrt během jednotek minut (2,4 g/m po dobu jedné minuty). Toxický exponent n je tak n = 1,5.\n\nKyanovodík je extrémně hořlavý, hoří podle rovnice:\n\nKyanovodík lze vyrobit:\n\n\nKyanovodík přes svou vysokou toxicitu a letálnost (usmrcení) není jako bojový plyn příliš vhodný, protože je lehčí než vzduch a rychle vyprchá do okolní atmosféry. Nebezpečné jsou uzavřené neodvětrané prostory a blízké okolí místa malého úniku. Velké úniky ale mohou vytvořit přízemní mrak únikem ochlazeného vzduchu, který je hlavně ve městě smrtelně nebezpečný.\nUragan D2 se používá jako dezinsekční a deratizační prostředek při plynování (fumigaci) např. v zemědělství. Kyanovodík byl hlavní složkou Cyklonu B, látkou používanou nacisty v koncentračních táborech.\n\nKyanovodík může vznikat jako součást zplodin při požárech, hořením plastů jako polyurethan, polyamidy, melamin apod.\n\n\nKyselina kyanovodíková (zapisovaná stejným chemickým vzorcem HCN) je označení pro vodný roztok plynného kyanovodíku. Je to velmi slabá kyselina (pK = 9,1), bezbarvá kapalina, jejíž bod varu je 26,5 °C. Používá se jako bojová látka. Zapáchá po hořkých mandlích. Je velmi jedovatá, smrtelná je již dávka o hmotnosti 0,05 g. Její soli – kyanidy – se používají k mnohým účelům jako např. získávání zlata. Je obsažen i v hořkých mandlích ve formě své soli – kyanidu draselného – ze které se uvolní v žaludku pomocí kyseliny chlorovodíkové.\n\nMůže se připravit mnoha způsoby, např. :\n\nRozkladem svých solí kyselinami, např. kyselinou sírovou:\n\nSpalování směsi methanu a amoniaku za použití katalyzátoru (platina s příměsí rhodia) je spíše průmyslovou výrobou, k laboratorní přípravě tato metoda není vhodná (probíhá za teplot 1000-1200 °C).\n\nDalší možnosti laboratorní přípravy jsou např. rozklad hexakyanoželeznatanu draselného kys. sírovou, reakce kyanidu rtuťnatého se sulfanem, dehydratace formamidu (případně mravenčanu amonného nebo i formaldoximu) vhodným činidlem, např. oxidem fosforečným, nebo lze použít velmi elegantní přípravu kyanovodíku in situ hydrolýzou trimethylsilylkyanidu přesným množstvím vody\n\nSoli kyseliny kyanovodíkové se nazývají kyanidy. Kyanidy alkalických kovů jsou snadno rozpustné ve vodě, zatímco kyanidy těžkých kovů jsou ve vodě až na výjimky nerozpustné. Nejdůležitějšími kyanidy jsou kyanid sodný a draselný.\n\nKromě jednoduchých kyanidů s aniontem CN existují i složitější sloučeniny s kyanidovým aniontem, komplexní sloučeniny. Příkladem těchto sloučenin jsou hexakyanoželezitany a hexakyanoželeznatany, existují také hexakyanomanganatany. Nejdůležitějšími sloučeninami tohoto typu jsou hexakyanoželezitan draselný, hexakyanoželeznatan draselný a berlínská modř.\n\nKyselina kyanovodíková je prudce jedovatá. Může se používat jako postřik proti škůdcům v zemědělství. Velké nebezpečí spočívá v použití této sloučeniny jako chemické zbraně. Je také používána jako složka nechvalně proslulého cyklonu B, který nacisté používali v koncentračních táborech.\n\n"}
{"id": "19770", "url": "https://cs.wikipedia.org/wiki?curid=19770", "title": "Palmovka (stanice metra)", "text": "Palmovka (stanice metra)\n\nPalmovka (zkratka PA) je stanice metra nacházející se v Libni na Palmovce, na provozním úseku II.B byla dokončena roku 1990.\n\nStanice se nachází podélně s a pod ulicí Na Žertvách. Je hloubená, založená v mělké jámě (12,4 m pod povrchem), 8,5 m pod hladinou podzemní vody. Palmovka je dlouhá 203 m a má 10 m široké nástupiště, bez sloupů. Stanice je obložena bílým, perleťovým dekorativním sklem a obkladačkami, vestibuly jsou obloženy mramorovými deskami. \n\nZe stanice vedou dva vestibuly spojené s nástupištěm eskalátory. První vestibul vede na pěší zónu ke křižovatce Palmovka, kde je možný přestup na tramvajovou dopravu, druhý pak směřuje k místnímu autobusovému nádraží na náměstí Bohumila Hrabala.\n\nStanice je od listopadu 2017 bezbariérovou stanicí. Při jízdě po eskalátorech je možné si všimnout malé cedulky, která ukazuje, kam až byla stanice zatopena při povodních v roce 2002.\n\nV blízké budoucnosti se připravuje zástavba prostoru nad stanicí metra obytným komplexem One Palmovka.\n\n"}
{"id": "19771", "url": "https://cs.wikipedia.org/wiki?curid=19771", "title": "167 př. n. l.", "text": "167 př. n. l.\n\n\n"}
{"id": "19772", "url": "https://cs.wikipedia.org/wiki?curid=19772", "title": "166 př. n. l.", "text": "166 př. n. l.\n\n"}
{"id": "19773", "url": "https://cs.wikipedia.org/wiki?curid=19773", "title": "165 př. n. l.", "text": "165 př. n. l.\n\n"}
{"id": "19774", "url": "https://cs.wikipedia.org/wiki?curid=19774", "title": "164 př. n. l.", "text": "164 př. n. l.\n\npovstání Judy Makabejského\n\n"}
{"id": "19775", "url": "https://cs.wikipedia.org/wiki?curid=19775", "title": "163 př. n. l.", "text": "163 př. n. l.\n\n"}
{"id": "19776", "url": "https://cs.wikipedia.org/wiki?curid=19776", "title": "162 př. n. l.", "text": "162 př. n. l.\n\n"}
{"id": "19777", "url": "https://cs.wikipedia.org/wiki?curid=19777", "title": "161 př. n. l.", "text": "161 př. n. l.\n\n"}
{"id": "19778", "url": "https://cs.wikipedia.org/wiki?curid=19778", "title": "160 př. n. l.", "text": "160 př. n. l.\n\n"}
{"id": "19779", "url": "https://cs.wikipedia.org/wiki?curid=19779", "title": "159 př. n. l.", "text": "159 př. n. l.\n\n"}
{"id": "19780", "url": "https://cs.wikipedia.org/wiki?curid=19780", "title": "158 př. n. l.", "text": "158 př. n. l.\n\n"}
{"id": "19781", "url": "https://cs.wikipedia.org/wiki?curid=19781", "title": "157 př. n. l.", "text": "157 př. n. l.\n\n\n"}
{"id": "19782", "url": "https://cs.wikipedia.org/wiki?curid=19782", "title": "156 př. n. l.", "text": "156 př. n. l.\n\n\n"}
{"id": "19783", "url": "https://cs.wikipedia.org/wiki?curid=19783", "title": "155 př. n. l.", "text": "155 př. n. l.\n\n"}
{"id": "19784", "url": "https://cs.wikipedia.org/wiki?curid=19784", "title": "154 př. n. l.", "text": "154 př. n. l.\n\n\n"}
{"id": "19786", "url": "https://cs.wikipedia.org/wiki?curid=19786", "title": "Hrad", "text": "Hrad\n\nHrad (cizojazyčně a odborně též \"kastel\" z latinského ) je opevněné feudální sídlo vystavěné většinou v rozmezí jedenáctého až šestnáctého století. Ve spojení „raně středověký hrad“ označuje raně středověká hradiště. Největším hradem v České republice a zároveň jedním z největších hradů na světě je Pražský hrad.\n\nČeská literatura rozlišuje základní typy hradů rozdělené podle rozmístění a vzájemného vztahu budov:\n\n\nDalší možné členění hradů je podle stavebníka na hrady královské a šlechtické.\n\nDalšími typy hradů jsou hrady skalní nebo vodní, jejichž hradby byly obklopené příkopy naplněnými vodou. Bývaly stavěny v rovinatém terénu. Příklady v Česku jsou Švihov, Blatná a Okoř nebo Loevestein v Nizozemsku.\n\nJako prvotní fázi hradů na českém území můžeme definovat raně středověké hrady označované nepřesně jako hradiště (hradiska). Jednalo se o území opevněné pomocí zemního valu, který mohl mít rozdílnou konstrukci od prostého sypaného přes roštovou až po komorovou (srubovou). Většinou byl osazen dřevěnou palisádou. Přední strana mohla být zpevněna kamennou plentou (na sucho postavenou zdí). Na vojensky exponovaných místech byl většinou před val předsazen příkop. Do prostoru hradiště se vcházelo branou. Samotný prostor hradiště pak mohl být dále členěn na více prostor, kde na nejchráněnějším místě se nacházela akropole se sídlem majitele nebo správce.\n\nPodle způsobu osídlení se hradiště dělí na útočištná, která sloužila jako místo obrany v případě nouze bez trvalého osídlení, a trvale osídlená, která mohla dosáhnout až rozměrů prvotních měst. Podle polohy se hradiště dělí na výšinná, nížinná, blatná nebo ostrožná.\n\nJako první kamenné hrady začal stavět panovník, následovala církev a pak i šlechta. Ve 14. století existovalo jenom v Čechách téměr 700 hradů. \n\nV pozdním 14. a na počátku 15. století je i v Česku patrný vývoj směrem k zámku, kdy palác není stavěn na nejchráněnějším místě, ale dostává se do přední linie (Točník, Nový hrad u Kunratic, Krakovec). Tento vývoj byl přerušen husitskými válkami, kdy v reakci na vojenské události a masivní nasazení střelných zbraní dochází k různým tendencím – uchýlení se na nedostupné výšiny, vývoj prvních dělostřeleckých věží a bašt až po znovuzavedení zemních valů jako prvních v Evropě.\n\n\n\n"}
{"id": "19788", "url": "https://cs.wikipedia.org/wiki?curid=19788", "title": "Staroměstská (stanice metra)", "text": "Staroměstská (stanice metra)\n\nStaroměstská (zkratka ST) je stanice metra v centru Prahy, nacházející se na lince A, na provozním úseku I.A. Veřejnosti byla otevřena 12. srpna 1978.\n\nStaroměstská je trojlodní ražená stanice, se zkráceným středním tunelem a s osmi páry prostupů na nástupiště nacházející se 28 m pod povrchem. Ze stanice vede jeden eskalátorový tunel do vestibulu pod Kaprovou ulicí, kde je možný přestup na tramvaje. Dříve se také uvažovalo o vybudování druhého vestibulu s vyústěním u Staroměstského náměstí – koncepce z roku 1987 počítala s jeho výstavbou v roce 1995, znovu se pak myšlenka objevila na konci 90. let, ale byla odložena na neurčito kvůli extrémně vysokým nákladům na jeho stavbu. Obkladem stanice je bílý kámen a v prostoru nástupiště červené a zlaté hliníkové eloxované výlisky. Výstavba stanice stála 265 milionů Kčs.\n\nDům „Na Kocandě“, sousedící s domem, v němž je jeden ze dvou vstupů do stanice metra Staroměstská, byl po dobu celé jedné generace v dezolátním stavu. V současnosti (červen 2017) je opravena fasáda a do konce roku 2017 by měla být hotova rekonstrukce celého domu. V budově mají opět být luxusní byty.\n"}
{"id": "19789", "url": "https://cs.wikipedia.org/wiki?curid=19789", "title": "Dřevovina", "text": "Dřevovina\n\nDřevovina je vysokovýtěžkový materiál používaný na výrobu papírů horších jakostí, který má v současné době čím dál menší uplatnění, neboť je s úspěchem nahrazován vlákninou ze sběrového papíru. Jako suroviny se používá dřevo, jak z jehličnatých stromů, tak i ze stromů listnatých. Na rozdíl od chemických vláknin – buničin se při výrobě dřevoviny vlákna (v tomto případě rostlinné buňky) uvolňují především mechanickým namáháním dřeva. Dřevovina se používá (používala) například pro výrobu novinového papíru a plné lepenky.\n\nVýroba má několik fází:\n\n\nVlákna dřevoviny jsou výrobou značně poškozena. Oproti vláknům buničiny jsou krátká, málo fibrilovaná, mají minimální pevnostní vlastnosti. Navíc obsahují značné množství ligninu, který z dřevoviny barví (zejména po delším působení slunečního světla) na žluto.\n\nV současné době se však již od dřevoviny ustupuje. Celá výroba je energeticky velice náročná a vlastnosti dřevovinových vláken jsou velice podobné vlastnostem vláken ze sběrového papíru. Navíc dřevovinová vlákna jsou výrobou velice poškozena, takže je velmi obtížné tato vlákna využít pro recyklaci. Proto není důvod ve výrobě dřevoviny pokračovat.\n"}
{"id": "19790", "url": "https://cs.wikipedia.org/wiki?curid=19790", "title": "Malostranská (stanice metra)", "text": "Malostranská (stanice metra)\n\nMalostranská (zkratka MA) je stanice metra v Praze, na trase A, na úseku I.A. Nachází se u řeky Vltavy, byla otevřena v roce 1978 a umožňuje přímou obsluhu Malé Strany. V roce 2004 byla nejméně vytíženou stanicí na trase A.\n\nMalostranská je ražená, trojlodní stanice, nacházející se 32 m pod Klárovem. Má čtyři páry prostupů na nástupiště a prodlouženou střední loď. Dostavba dodatečného vestibulu není z důvodu umístění stanice možná. Z Malostranské vede jeden vestibul, který je s nástupištěm spojen dvěma trojicemi eskalátorů.\n\nMezi lety 1973–1978, kdy probíhala výstavba stanice, bylo na její vybudování vynaloženo 248 milionů Kčs.\n\nV roce 2002 byla stanice zatopena pětisetletou povodní. Obkladem stanice je šedý dekorativní kámen a eloxované hliníkové výlisky v zelené barvě.\n"}
{"id": "19791", "url": "https://cs.wikipedia.org/wiki?curid=19791", "title": "Hradčanská (stanice metra)", "text": "Hradčanská (stanice metra)\n\nHradčanská (zkratka HR) je stanice metra na trase A v Praze, konkrétně na úseku I.A. Byla otevřena 12. srpna 1978. Její projektový název byl \"Obránců Míru\", podle tehdejšího jména ulice Milady Horákové.\n\nHradčanská je ražená, trojlodní stanice se zkrácenou střední lodí s devíti páry prostupů na nástupiště, které je 43 m pod povrchem.\n\nZ Hradčanské vede jeden výstup po eskalátorovém tunelu s tříramennými hlubinnými eskalátory k stejnojmenné tramvajové zastávce a stanovišti autobusů; možný je i přestup na nádraží Praha-Dejvice. Vestibul, který se rozprostírá pod tramvajovou zastávkou a do kterého eskalátorový tunel vstupuje přímo veprostřed je vyložen opukou s reliéfní výzdobou. Stanice samotná je pak v prostoru nástupiště obložená hliníkovými eloxovanými výlisky oranžové barvy, které plynule přecházejí do barvy zlatavé Champagne, typické pro celý úsek I.A. Výstavba Hradčanské v letech 1973–1978 stála 369 milionů Kčs.\n\nKonstrukce stanice umožňuje dostavbu dalšího vestibulu, směřujícího zhruba k ulici Dejvická (podle plánu z roku 1987 měl být vystavěn někdy v roce 1992). Tento projekt sice byl po roce 1989 zrušen, s vybudováním druhého výstupu se však začalo uvažovat i opět poté, co se začal zvažovat systém rychlodráhy na pražské letiště. Právě Hradčanská by totiž mohla být významným přestupním bodem mezi oběma druhy dopravy.\n\nVestibul je obložen žlutou opukou, která je vyzdobena reliéfními výjevy z dějin českého státu. Autory výzdoby byli Petr Honzátko, Slavoj Nejdl a Jiří Prádler. Jedna stěna byla tematicky věnována korunovaci Vratislava II. prvním českým králem, zde byl reliéf zobrazující iniciálu z Kodexu vyšehradského, rok korunovace římskými číslicemi „MLXXXV“ (1085), latinský nápis „\"In die ordinationis regis\"“ (V den korunování krále) a historický erb s českým lvem. V této stěno s Nejdlovým reliéfem byla umístěna i kamenná větrací mříž od Prádlera s reliéfem koruny. Další stěna byla věnována novějším dějinám, byl zde vyobrazen český lev z nového znaku na pavéze, nápis „Veškerá moc v ČSSR patří pracujícímu lidu“ a spletence rukou v revolučním gestu.\n\n"}
{"id": "19792", "url": "https://cs.wikipedia.org/wiki?curid=19792", "title": "Cyklon B", "text": "Cyklon B\n\nCyklon B (německy Zyklon B) je obchodní název insekticidu německé firmy IG Farben. Je to granulovaná křemelina nasycená kyanovodíkem, ze které se po otevření obalu začal uvolňovat plynný kyanovodík (HCN). Jeho původní zamýšlené použití spočívalo v dezinsekci.\n\nOd roku 1941 začal být používán jako nástroj genocidy v plynových komorách koncentračních táborů během druhé světové války, především v táborech Auschwitz-Birkenau a Majdanek.\n\nKlíčovým mužem, který byl pověřen optimalizací zabíjení Cyklonem B ve vyhlazovacích táborech, byl německý důstojník SS Neo Kurt Gerstein. Konkrétně měl zvýšit jeho smrtící efektivitu a zkrátit jak dobu působení, tak i čištění „po použití“. Gerstein se původně staral o dezinfekci vody a s hromadným vyvražďováním nesouhlasil. Jakmile se o něm ale dozvěděl, snažil se tuto informaci vyvést z nacistického Německa, konkrétně do Vatikánu k papeži. Ke konci války se vzdal francouzské armádě a ve vazbě sepsal tzv. Gersteinovu zprávu, která podrobně popisuje použití Cyklonu B.\n\nProducentem Cyklonu B byla firma \"Deutsche Gesellschaft für Schädlingsbekämpfung GmbH\" (zkráceně \"Degesch\") z Frankfurtu nad Mohanem, součást koncernu \"IG Farben\" AG, který byl v roce 1951 rozdělen a v roce 2003 poslán do likvidace. Průmyslově začala poprvé Cyklon B vyrábět továrna \"Dessauer Werke für Zucker und chemische Industrie\" (DZR) v obchodním roce 1924/25; až do roku 1935 byla tato továrna jediným výrobcem tohoto plynu. Cyklon B vyráběla i její tehdejší pobočka Draslovka v Kolíně. V letech 1941–1943 byla drtivá většina tohoto plynu vyrobena v Desavě (např. v roce 1943 399,2 tun v Desavě oproti 58,4 tunám v Kolíně), údaje pro léta 1944 a 1945 neznáme.\n\nProdukce Cyklonu B v Lučebních závodech Draslovka ve středočeském Kolíně dále pokračuje pod změněným obchodním názvem Uragan D2. Používá se jako dezinsekční a deratizační prostředek při plynování (fumigaci) např. v zemědělství.\n\nURAGAN D2 je stabilizovaný kapalný kyanovodík (min. 97,6%), zcela nasáklý do porézní hmoty, plynotěsně uzavřený v plechovkách. Stabilizace se provádí kyselinou fosforečnou v množství 0,1 % a oxidem siřičitým v množství 0,9 – 1,1 %. URAGAN D2 (HCN) je zařazen do skupiny vysoce toxických látek a extrémně hořlavých ve smyslu platných předpisů o nebezpečných látkách zdraví škodlivých.\nKyanovodík je velmi silný jed. Toxický účinek spočívá v blokování enzymů tkáňového dýchání. Transport kyslíku v krvi je zachován, ale nastává tkáňová hypoxie.\n\n\n"}
{"id": "19795", "url": "https://cs.wikipedia.org/wiki?curid=19795", "title": "Albánci", "text": "Albánci\n\nAlbánci (zastarale též \"Škipetaři\" nebo ojediněle \"Arnauti\") jsou národ žijící v jihovýchodní Evropě. Předchůdci dnešních Albánců jsou podle některých teorií indoevropští Illyrové (existují však teorie o thráckém či jiném původu Albánců). Původ Albánců je přitom dodnes ožehavé téma, neboť během územních sporů (například o status Kosova) se jednotlivé národy často prohlašují za původní národ na daném území. V 5. a 6. století našeho letopočtu přešli stejným územím Vizigóti, Hunové a Ostrogóti, v raném středověku o něj soupeřily Byzanc, Turecko, Bulhaři a Srbové. V roce 1468 byl potlačen 15 let trvající odpor pod vedením hrdiny Skanderbega a území dnešní Albánie se stalo součástí Osmanské říše. V roce 1881 turecká armáda potlačila první snahy o nezávislost země, po balkánských válkách zde v roce 1913 vzniklo knížectví – Albánie, určitá část Albánců však zůstala mimo jeho území.\nJejich počet dnes činí okolo 8 mil., žijí většinou v Albánii, v Kosovu a v přilehlých územích Severní Makedonie, Řecka a centrálního Srbska. Jejich jazykem je albánština, což je samostatný indoevropský jazyk.\nNejznámějším Albáncem je Matka Tereza.\n\nAlbánský původ měl nositel Nobelovy ceny za fyziologii Ferid Murad. Prvním albánským historikem byl Marin Barleti.\n\nNejslavnějším albánským spisovatelem je Ismail Kadare. Kněz Gjon Buzuku napsal první knihu v albánštině. Za prvního albánského spisovatele bývá označován Pjetër Bogdani. Rozvoj středověké albánštiny ovlivnil Frang Bardhi. Klíčovou postavou albánského národního obrození byl spisovatel Naim Frashëri, stejně jako jeho bratr Sami Frašeri. Slavný epos \"Horská loutna\" sepsal Gjergj Fishta. Báseň Aleksandëra Stavre Drenovy se stala textem albánské hymny. Představitelem socialistické poezie byl Dritëro Agolli. Mezi významné albánské osobnosti patří také malíř Ibrahim Kodra a skladatel Simon Gjoni. Mezi interprety vážné hudby vynikla sopranistka Inva Mula. V zahraničních produkcích se prosadila v posledních letech herečka Masiela Lusha. I američtí herci John Belushi a jeho bratr Jim Belushi měli albánský původ. Herečka Eliza Dushku je dcerou albánského otce.\n\nZa národního hrdinu je považován zakladatel albánské státnosti Gjergj Kastrioti Skanderbeg. S ním byl spřízněn papež Klement XI., který nechal sepsat dějiny Balkánu \"Illyricum Sacrum\", kterážto kniha je dnes nejcennějším zdrojem informací o nejstarších albánských dějinách. Vlivnými ministerskými předsedy (velkovezíry) Osmanské říše se stali například Kara Mustafa či Muhammad Alí Paša, místokrál Egypta. Zakladatelem moderního albánského státu byl Ismail Kemali. Albánskou pravoslavnou církev založil Fan Stilian Noli, který sehrál klíčovou roli též v revoluci z roku 1924. Dlouholetým vůdcem socialistické Albánie byl Enver Hodža.\n\nPjetër Budi, Jeronim de Rada, Kostandin Kristoforidhi, Millosh Gjergj Nikolla, Lasgush Poradeci, Etëhem Haxhiademi, Kasëm Trebeshina, Petro Marko, Dhimitër Xhuvani, Xhevahir Spahiu, Bashkim Shehu, Rexhep Qosja.\n\nRita Ora, Bebe Rexha, Dua Lipa, Era Istrefi, Claydee\n\n\n"}
{"id": "19796", "url": "https://cs.wikipedia.org/wiki?curid=19796", "title": "Politický systém", "text": "Politický systém\n\nPolitický systém je politologický pojem zahrnující charakteristiky modelu politického systému a přístupy k jeho zkoumání.\n\nPojem politický systém vychází z teorie politického systému (systémového přístupu), který se v politologii etabluje v 50. a 60. letech 20. století. Svým principem vychází z pojmu systém a z jiných věd, které nějaký systém také popisují, např. kybernetika nebo biologie. Z těchto věd pochází pro systém důležité pojmy jako \"vstupy, výstupy, centrum, smyčka, zpětná vazba, informace\". Nejobsáhlejší model politického systému představil David Easton. Jeho podoba systémové teorie je nejobsáhlejším nástrojem pro popsání zákonitostí vztahu mocenské sféry a společnosti, čímž obohatil politologii o výzkum procesů, vztahů a vazeb, které jsou utvářeny na základě interakce mezi politickými subjekty\n\nTeorie politického systému přichází v době rozvíjejícího se behavioralismu (tedy tzv. nové politické vědy), mezi jehož cíle patřilo například analyzovat volební chování, tedy faktory, vedoucí k rozhodnutí voliče volit danou politickou stranu nebo kandidáta. Spojením teorie politického systému a klasického zájmu politologie o státovědu se otevřel přístup k aplikovanému analyzování politických systémů jednotlivých zemí. Například použitím strukturně-funkcionální analýzy je možné měřit podoby jednotlivých částí modelu politického systému.\n\nPolitika je zde chápána jako prostředí šířící hodnoty. Východiskem je obecná teorie akce sociologa Talcotta Parsonse, která pojímá politiku jako subsystém společnosti. Cílem je stabilní systém dosažený rovnováhou skrze konsensus. Hlavními funkcemi politiky jsou: uchování systému, adaptace a integrace. Výstupem politiky má být efektivnost.\n\nObecný model politického systému byl poprvé popsán D. Eastonem v 50. letech 20. století. Termín systém zde popisuje komplex systémových prvků, které je možné ohraničit vůči okolí. Systém je definován skrze tři složky:\n\n\nPro komplexní sledování systému je nutné se zaměřit na vstupy (vše, co do systému vstupuje) a výstupy (vše, co systém produkuje).\n\nVstupy se dále dělí na:\n\n\nVýstupy se dále dělí na:\n\nDle Giovanni Sartoriho je významnou složkou jednání politického systému socializace a politická socializace. Socializací se rozumí začlenění jedince do socio-kulturních hodnot a zvyků společnosti v daném státě (systému). Socializace nejčastěji probíhá formou státního vzdělání a působením rodinné výchovy, kdy se předávají informace, a tím se zajišťuje kulturní kontinuita a zachování národní identity. Politická socializace zahrnuje proces začlenění jedince do politické kultury. Podstatou je zachovat struktury daného systému. Vžil se také název politizace společnosti. Podmínkami jsou formulování (artikulace) zájmů a jejich sdružování (agregace) do zájmových skupin.\n\nGabriel Almond v 60. letech 20. století rozlišil čtyři základní struktury formující zájmy.\n\nJedním z cílů politologie je zkoumat rysy existujících politických systémů a komparovat je mezi sebou.\n\n"}
{"id": "19797", "url": "https://cs.wikipedia.org/wiki?curid=19797", "title": "Genialita", "text": "Genialita\n\nGénius (z latinského \"genius\", německy \"Genie\"), je označení nejvyššího tvůrčího a duchovního nadání. Bylo používáno nejprve v Německu, a to od 18. století. Z psychologického hlediska se jedná o třetí stupeň rozvinutí schopností (1. nadání - 2. talent - 3. genialita), jehož biologickým základem je vloha. Je to tak mimořádná míra určitého talentu, že vysoce převyšuje všechny ostatní a vede k vytvoření mimořádných výkonů.\n\nSlovo génius původně ve starém Římě označovalo ochranné božstvo, později strážného ducha.\n\nObecně platí, že vyhraněný talent určitým způsobem vyřazuje génia mimo okolní komunitu. Ve společnosti jsou jeho díla, tvorba a zásluhy ceněny, ale občas není tolerováno jeho „podivínství“. Pokud nepřátelský a odmítavý postoj okolí vůči géniovi překročí míru, může to způsobit výrazné poruchy jeho osobnosti a duševního zdraví.\n\nVzhledem k potřebě individuální péče o rozvoj osobnosti v dětství a dospívání (a nedostatku obecných zkušeností s touto problematikou) mají výjimečně nadaní lidé problémy s nalezením životního partnera. Osobní problémy skutečných i fiktivních géniů jsou častým námětem literárních a dramatických děl.\n\nV literatuře se hovoří o genialitě univerzální a genialitě v určitém oboru. Za univerzální génie se považují mj. Aristoteles, Leonardo da Vinci, Gottfried Wilhelm Leibniz a Johann Wolfgang von Goethe. Jako géniové například v oboru hudby platí mj. Johann Sebastian Bach, Wolfgang Amadeus Mozart, Ludwig van Beethoven, Giuseppe Verdi a Petr Iljič Čajkovský.\n\nOznačení někoho za geniálního podle testu IQ bývá ale často kritizováno, neboť kritériem geniality není pouze formální schopnost řešit úlohy. Lidé s IQ nad 130 bodů se mohou přihlásit do společnosti Mensa.\n\nUznáváme několik dalších typů inteligence, například sociální a emoční. Sociální inteligence začíná být zkoumána a žádána u manažerských postů a v personalistice.\n\n"}
{"id": "19798", "url": "https://cs.wikipedia.org/wiki?curid=19798", "title": "Talent (rozcestník)", "text": "Talent (rozcestník)\n\nTalent (řec. \"talanton\"), česky hřivna, může označovat:\n\n\n\n"}
{"id": "19800", "url": "https://cs.wikipedia.org/wiki?curid=19800", "title": "Vloha", "text": "Vloha\n\nVloha je vrozený předpoklad pro vykonávání nějaké mentální nebo senzomotorické činnosti. Cvičením vloh se vyvíjí schopnosti. Vlohou je například hudební sluch nebo schopnost rozlišovat vůně (percepční vloha). Bez rozvíjení vlohy v dětství může zůstat vloha zakrnělá.\n\nVlohy se nevztahují jen k intelektuálním výkonům, ale i k emocionalitě a rozlišují se vlohy obecnější (k zapamatování, k myšlení) a specifické (prostorová představivost, hudební sluch). Cvičením lze vlohy rozvíjet jen do určité míry.\n\nSrovnávací studie jednovaječných dvojčat s identickými vlohami, vychovávaných v různém prostředí, ukazují na významný vliv dědičnosti v utváření vloh.\n\nTaké některé charakterové rysy mohou vyplývat z interakcí vloh a sociálních zkušeností.\n\n"}
{"id": "19803", "url": "https://cs.wikipedia.org/wiki?curid=19803", "title": "Katalánsko", "text": "Katalánsko\n\nKatalánsko (katalánsky \"Catalunya\", španělsky \"Cataluña\", okcitánsky \"Catalonha\") je jedno ze 17 autonomních společenství a historické území na severovýchodě Španělska při pobřeží Středozemního moře. Metropolí Katalánska, které ve středověku tvořilo součást Aragonského království, je velkoměsto Barcelona, v jejíž aglomeraci žije více než 3 miliony obyvatel. Celé Katalánsko je pak se 7 475 420 obyvateli druhým nejlidnatějším společenstvím Španělska.\n\nKatalánsko ohraničuje na severu Okcitánie (Francie) a Andorra, na východě Středozemní moře, na jihu Valencie (Španělsko) a na západě Aragonie (Španělsko).\n\nDne 27. října 2017 přijal autonomní katalánský parlament rezoluci o nezávislosti. Katalánsko vyhlásilo na základě hlasování svého parlamentu republiku nezávislou na Španělském království. Tuto nezávislost Španělsko ani jiný stát neuznal jako právně platnou a území je stále pod právní kontrolou Španělska.\n\nKatalánsko na severu hraničí s Francií a Andorrou, na západě s autonomním společenstvím Aragonií, na jihu s autonomním společenstvím Valencií, na východě pak sousedí se Středozemním mořem.\n\nKatalánsko má v hrubých rysech tvar rovnostranného pravidelného trojúhelníka na severu hraničí s Francií a Andorrou, na západě se zbytkem Španělska (autonomním společenstvím Aragon), na východě (nejdelší hranice) je hranicí pobřeží Středozemního moře a hranice příbřezních vod, na jihu vede krátká hranice s Valencií. Celé území i jednotlivé úseky hranice jsou více nebo méně přírodně determinovány. Na severu jsou to masivy Pyrenejí, na západě tvoří převážnou část hranice se Španělskem řeka Noguera Ribagorçana a její příkré kaňony. Výchozí a určující je pobřežní linie, která je také nejdelším vymezením. Hranice na severu je tvořena vrcholovými hřebeny Pyrenejí a je v podstatě totožná se jejich hlavním vrcholovým pásmem a tím pádem je totožná s rozvodnicí řek Ebre a Le Tech. Většina území se rozkládá na levém břehu Ebre a v oblasti menších pobřežních řek, které nejsou součástí povodí Ebre.\nMalá část území Katalánska se rozkládá na pravém břehu zcela dolního toku a hranicí je poslední větší pravobřežní přítok Ebre - Ribarroja až po pobřeží. Takto přírodně determinované území je stabilizováno jako „historická hranice“ po dobu několika století.\n\nKlima je s ohledem na rozrůznění reliéfu značné rozmanité. V úzkém pobřežním pásu panuje čisté středomořské podnebí. V převážné části je to obecné středomořské podnebí (Cfa), na jihu v oblasti delty Ebre je to horké středomořské podnebí s horkými léty dle Köppenovy klasifikace Csb). Střední trojúhelníkové území katalánského vnitrozemí (vnitro katalánské sníženiny) je v obecnosti a převážně (pseudo) oceanické (atlantické) povahy (Cfb), místně se však mohou vyskytovat menší biotopická území charakterem podobná spíše vlhkému kontinentálnímu podnebí nebo naopak mírnějšímu středomořskému podnebí. Přesně vyjádřeno pravé oceanické podnebí panuje pouze v údolí pramenné oblasti francouzské řeky Garonny v severozápadním cípu Pyrenejí.\nHorské masivy, zejména nejvyšší polohy Pyrenejí mají podnebí subpolární (alpínské – Dsc a Dsa). V obecném úhrnu lze konstatovat, že podnebí Katalánska je mírnější, pestřejší a ne tak horké a aridní jako území iberského Španělska. Jižní okraje Pyrenejského podhůří a příčná údolí prostupující od pobřeží do vnitrozemí střídají nebo mísí chladné alpínské klima s klimatem oceanickými a ojediněle středomořským, pří pobřežní příčné koridory pak středomořské s oceanickým. Průměrné roční teploty jsou v Barceloně +18,5 °C, Gironě +14,7 °C, v Pyrenejích průměrné (zimní) teploty -2 °C.\nKatalánsko je na rozdíl od větší části Španělska (přímé úmoří Atlantského oceánu) odvodňováno do Středozemního moře. Největší řekou je Ebre (španělsky Ebro), jež zasahuje do území Katalánska jen relativně malým úsekem před deltou. Povodí Ebre také tvoří jen část území Katalánska. Je to povodí samotné řeky a povodí jejich třech velkých levobřežních přítoků Noguera Ribagorçana, Noguera Pallaresa a Segre, včetně jejích přítoků. Pravý břeh Ebre zasahuje katalánské území jen malým povodím a sice polovinou největšího dolního přítoku Matarranya (řeka sama je hranicí země). Větší část pobřežního a příbřežního pásu odvodňují řeky, které nenáleží do povodí Ebre, ale jsou samostatné a ústí přímo do Středozemního moře. Severně od masivu Puig Pelat (1075) to jsou řeky: Francoli, Gaia, Maspujols, Noya, Llobregat a Ter.\n\nNa území Katalánska je několik (ne příliš velkých) přírodních jezer, vesměs ledovcového (morénového) původu. Největším z nich je Banyoles (\"Estany de Banyoles\"), které ale ledovcového původu není. Pak jsou to menší horská jezera v Pyrenejích jako kaskáda \"Estanys de Mulières\" v prameništi Noguery Ribagorçany. Katalánsko ve spolupráci se sousedy vybudovalo celou řadu přehradních jezer, hlavně pro potřebu elektrické energie při nedostatku uhlí.\n\nNa hranicích s Francií se zde rozkládá pohoří Pyreneje, od kterého na jih odbočuje pohoří Serralada Costero - Catalana, kopírující v nevelké vzdálenosti od Středozemního moře tvar zdejších pobřežních oblastí Costa Daurada a Costa Brava. Na západě Katalánska na jihu provincie Lleida se zde pak nachází nížina, po jejímž jižním okraji protéká nejdůležitější řeka regionu a jedna z významných řek Španělska, Ebro.\n\nOd roku 1833 se Katalánsko člení na 4 provincie: Barcelona, Girona (kastilsky \"Gerona\"), Lleida (\"Lérida\") a Tarragona. Menšími správními celky je 41 comarek.\n\nOd roku 2010 se Katalánsko také člení na 8 \"vegueries\": Alt Pireneu i Aran, Àmbit Metropolità, Àmbit de Ponent, Camp de Tarragona, Comarques Centrals, Comarques Gironines, Terres de l'Ebre, Penedès.\n\nK roku 2007 mělo 10 katalánských obcí více než 100 000 obyvatel:\n\nDalšími významnějšími městy a regionálními centry jsou Girona, Figueres, Granollers, Vic, Manresa, Salou či Tortosa.\n\nOsídlení Katalánska je doloženo od starší a mladší doby kamenné. V antice, v éře Římské říše, bylo Katalánsko již civilizovaným územím a města jako Girona a Barcelona mají počátek právě v této době.\n\nÚzemí Katalánska bylo mezi lety 1164 a 1707 podřízeno svrchovanosti aragonského krále. V roce 1469 Ferdinand II. Aragonský uzavřel ještě jako dědic aragonského trůnu sňatek s dědičkou kastilského trůnu Isabelou Kastilskou. V zemích aragonské koruny vládl Ferdinand II. až do své smrti v roce 1516, kdy nastoupil na trůn vnuk Ferdinanda a Isabely Karel V. z rodu Habsburků, který sjednotil kastilské a aragonské území do jednoho státního útvaru, Španělského království.\n\nV rámci Španělska měla dominantní postavení Kastilie. V roce 1640 Katalánsko spolu s Portugalskem povstalo proti španělské nadvládě a byla vyhlášena Katalánská republika, ale i přes francouzskou vojenskou pomoc bylo katalánské povstání v roce 1652 potlačeno (Portugalci si vydobyli nezávislost). Přesto si Katalánsko jako součást Aragonské koruny udrželo rozsáhlou autonomii a své tradice. Definitivní konec autonomie přišel až s nástupem Bourbonů na španělský trůn v roce 1707 během války o španělské dědictví, ve které Aragonie podporovala dosud vládnoucí Habsburky proti Bourbonům. To učinily tzv. Dekrety de Nueva Planta, které ze Španělska utvořily centralizovaný stát.\n\nVe 30. letech během Španělské republiky získalo Katalánsko autonomii, ale po vítězství generála Francisca Franka ve španělské občanské válce byla autonomie zrušena a jakékoliv projevy katalánské identity byly zakázány. Katalánština byla potlačována a oficiálně zakázána. V roce 1940 byl prezident Katalánska Lluís Companys na žádost Španělska zatčen německým gestapem, dopraven do Španělska a tam popraven. Teprve v roce 1978 po skončení Frankovy diktatury byla v Katalánsku obnovena autonomie.\n\nKatalánsko je hospodářsky vyspělou a úspěšnou zemí. Jednotlivá hospodářská odvětví jsou příznivě vyvážená a diverzifikovaná. Rozhodujícími odvětvími jsou průmysl, sofistikovaný průmysl, vědomostní ekonomika a služby, zejména ty spojené s turismem. Výkonnost hospodářství je na úrovni HDP 43.837 US$ na obyvatele což řadí Katalánsko ke 20 nejvyspělejším zemím (v porovnání pořadí se suverénními státy).\nKatalánsko disponuje značně rozvinutým průmyslem, i když jeho počátky byly poměrně pozdní - až před polovinou 19. století. Průmysl se podílí 37% na celkovém hospodářském obrazu Katalánska. V minulosti byly dominantními v průmyslu výroba textilu (bavlnářství), papíru a mýdla. Později textilní průmysl jako i jinde v Evropě musel transformovat a jeho význam v celkovém podílu se snížil. V Katalánsku jej do značné míry nahradil automobilní průmysl a transformovaná textilní výroba pro potřeby výroby dopravních prostředků. V současnosti jsou profilovými obory katalánského průmysluː chemie, farmaceutický průmysl, výroba zařízení pro IT, telematických výrobků, a potravinářský průmysl. V oblasti Tarragony je významný podíl petrochemického průmyslu s velkými rafineriemi. V Katalánsku se s ohledem na limitované zdroje příliš nerozvinul těžký průmysl, zejména pro omezené zdroje uhlí.\n\nTerciární sektor je v katalánské ekonomice již od 70. let dominantní (podíl 60̬% HDP), velmi vyspělý a zahrnuje pestrou a vyváženou skladbu různých aktivit s velkou přidanou hodnotou. Zahrnuje turistický průmysl, hotelnictví, veřejné služby, služby v kultuře ale i bouřlivě se rozvíjející nové druhy služeb v sociálních sítích, reklamně a vědomostní ekonomice. Katalánsko má příznivé a rozvinuté podmínky pro turistický ruch. Atraktivní středomořské pobřeží Costa Brava a Costa Daurada (španělsky Costa Dorada), horské rezorty alpského lyžování Banquera-Beret, La Molina, Port Le Comte, Valter 2000, Port Aine. Sektor peněžnictví, rovněž dobře rozvinutý, reprezentují obří spořitelny: La Caixa a Caixa Catalunya a Banc Sabadell. Barcelonská burza cenných papírů (\"Borsa de Barcelona\") s kótovaným objemem obchodů v roce 2017 ve výši 515.4 mld. €.\nKatalánsko má velmi dobré dopravní spojení s vnějším světem i dobrou a dobře fungující vnitřní infrastrukturu. S ohledem na sousedství jen s jedním větším státem (Francií) ale velkým objemem mezinárodního pohybu zboží i osob, je stěžejní doprava letecká a námořní.\n\nKatalánsko má pět mezinárodních letišť, ze kterých je Barcelonské letiště El Prat 6. nejrušnějším letištěm Evropy (44.5 mil. cestujících – 3,5 násobek LVH v Praze). Další velká letiště jsou: \"Girona-Costa Brava Airport\" (GRO, Aena), \"Reus Airport\" (REU, Aena), \"Lleida-Alguaire Airport\" (ILD, Aeroports de Catalunya), \"Sabadell Airport\" (QSA, Aena), La Seu d'Urgell Airport (\"LEU, Aeroports de Catalunya\"). Katalánsko disponuje dvěma velkými přístavy: Barcelona a Tarragona. Mezinárodní železniční spojení zajišťují vysokorychlostní tratě, (v Katalánsku Alta Velocitat Espanyola (AVE)) do Lyonu, Paříže, a směrem do kontinentálního Španělska do Zaragozy a Madridu pro rychlost 330 km/h. Dálniční spojení s Francií je pobřežním dálničním tahem: Středomořskou dálnicí (\"Autopista de la Mediterrània\") AP-7 a dálnicí Madrid-Barcelona, označovanou jako Severovýchodní dálnice (\"Autovia del Nord-est\") A-2.\n\nOd pádu Francova diktátorského režimu v roce 1975 a přijetí demokratické španělské ústavy z roku 1978 byla postupně obnovena a dále v dotčeném článku 155 ústavy rozšířena autonomie Katalánska a dalších regionů.\n\nNejvyšším právním dokumentem v regionu, hned za ústavou Španělska, je Katalánský autonomní statut (katalánsky Estatut d'Autonomia de Catalunya), představující ústavu autonomního společenství. Poprvé byl přijat v roce 1979 a následně jednou pozměněn do svojí současné podoby, kterou schválili občané Katalánska v referendu roku 2006, kdy při účasti 49,41 % oprávněných voličů pro nový autonomní statut hlasovalo 73,90 %, proti 20,76 %, prázdné hlasovací lístky odevzdalo 5,34 % a neplatné hlasovací lístky odevzdalo 0,90 % ze zúčastněných.\n\nVrcholným orgánem exekutivy je katalánská vláda (katalánsky Generalitat de Catalunya), v jejímž čele stojí prezident Katalánska (katalánsky President de la Generalitat de Catalunya). Generalitat sídlí v paláci Palau Generalitat v centru Barcelony ve čtvrti Barri Gòtic. V čele legislativy stojí Parlament Katalánska (katalánsky Parlament de Catalunya), který vykonává dozorčí moc nad katalánskou vládou tím, že jí vyhlašuje důvěru, případně nedůvěru. Sídlí v paláci stejného jména.\n\nDne 9. listopadu 2014 uspořádala katalánská vláda nezávazné referendum o nezávislosti, ve kterém se kolem 80 % hlasujících vyslovilo pro nezávislost za účasti 41,6 % oprávněných voličů.\n\nDne 6. září 2017 katalánský parlament schválil nový zákon, kterým vyhlásil nové referendum o svojí nezávislosti. Zákon o referendu byl ovšem ústavním soudem Španělska prohlášen za neplatný. Přes aktivní odpor španělské ústřední vlády se hlasování uskutečnilo 1. října 2017. V důsledku zásahu španělské policie proti hlasování bylo zraněno téměř 900 osob. Podle údajů katalánské regionální vlády se 90,09 % z 2,26 miliónu hlasujících vyslovilo pro nezávislost, volební účast byla okolo 42 % oprávněných voličů. S odvoláním na tyto výsledky 27. října 2017 katalánský parlament vyhlásil jednostrannou nezávislost Katalánska na Španělsku a schválil vyhlášení nezávislého státu Katalánská republika. Španělský parlament mezitím schválil omezení autonomie a převzetí kontroly nad regionem. Půl milionu lidí v ten den demonstrovalo v Barceloně na podporu katalánské nezávislosti. Tím eskalovala nově vzniklá politická krize v Katalánsku.\n\nV prosinci 2017 se konaly volby, ve kterých ale opět většinu získaly separatistické strany.\n\nVlastním jazykem Katalánska je katalánština (s výjimkou Val d'Aran, kde je jím okcitánština, zde oficiálně nazývaná aranéština). Na celém území je také používána kastilština, což je jiné označení pro španělštinu. Podle Katalánského statistického institutu 36 % obyvatel Katalánska používá jako běžný dorozumívací jazyk katalánštinu, 46 % kastilštinu, 12 % oba jazyky a 0,03 % aranéštinu. 6 % obyvatel společenství se běžně dorozumívá jinými jazyky (arabština, rumunština, angličtina a další).\n\nPodle výzkumů rozumí katalánsky 93,8 % obyvatel, avšak jen 56,3 % v ní dovede psát. Naproti tomu kastilsky rozumí 99 % obyvatel a písemně se dovede vyjadřovat 88,8 %. Je to mimo jiné výsledkem frankistických represí proti menším jazykům a kulturám Španělska; po obnovení demokracie však nastoupila prokatalánská politika, které se daří znalost katalánštiny zvyšovat.\n\nKatalánci mají bohatou kulturní tradici a rádi demonstrují její nezávislost na Španělsku. Počátky katalánské literatury sahají do 12. století. Z Katalánska pocházejí světoznámí malíři (Salvador Dalí a Joan Miró), architekti (Lluís Domènech i Montaner, Antoni Gaudí) a hudebníci (violoncellista Pau Casals či současný písničkář Lluís Llach).\n\nKatalánsko je bohaté architekturou všech slohových období a to jak v Barceloně tak v řadě míst mimo ni. Barcelona má za sebou více než dvoutisíciletý urbanizační vývoj, čemuž odpovídají i architektonické stopy, ze kterých nejstarší jsou (byť drobné) antické fragmenty. V celém Katalánsku je hojnost románské, předrománské i gotické architektury. Mezi nimi vyniká katedrála S. Značný mezinárodní vliv má secesní hnutí na čele s fenomenálním Antoni Gaudí. Barcelona ovšem stojí v popředí moderní architektury a to ve vyrovnané tvorbě velmi vysoké úrovně od domácích architektů stejně jako mnoha velikánů světového dosahu jako: Richard Maier, Alvaro Siza, Norman Foster, Richardo Bofill, Rafael Moneo, Josep Lluís Mateo, Santiago Calatrava, Arata Isozaki, Vittorio Gregoti. Z Barcelony pochází gigant světového sochařství Joan Miró a dlouho zde působil i Pablo Picasso. V ulicích a náměstích lze najít sochy od Roye Liechtensteina nebo Alexandera Caldera.\n\nV většině měst jsou činná rozmanitá muzea a největší je v Barceloně. Některá z nich vynikají jako unikátní v evropském nebo dokonce světovém měřítku, jak je tomu a případě Mořského muzea (\"Museu Marítim\"). Znamenité sbírky má i Národní muzeum umění (\"Museu nacional d´Art\"), Katalánské archeologické muzeum nebo Muzeum soudobého umění (\"Museu d´Art Contemporani\"), jehož budova velmi ceněná v mezinárodním kontextu je od amerického architekta Richarda Meiera. Vyhledávané je i Muzeum Pabla Picasa s rozsáhlými fondy, Dalího muzeum ve Figueres a Miróovo muzeum Fundació Joan Miró.\n\nKatalánsko je první španělský pevninský region, kde byly zakázány býčí zápasy, a to v roce 2010 katalánským parlamentem. Ovšem katalánský ústavní soud tento zákaz v roce 2016 zrušil.\n\n\n"}
{"id": "19804", "url": "https://cs.wikipedia.org/wiki?curid=19804", "title": "XIII. století", "text": "XIII. století\n\nXIII. století je česká hudební skupina. Svou hudbu charakterizuje jako gothic rock a podle rozhovorů s frontmanem Petrem Štěpánem se XIII. století distancuje od jakéhokoliv spojování s tvorbou či zaměřením skupin označujících se jako „metalgotické“, „doomgotické“, apod.. Vznikla roku 1990 z punkové kapely HNF (Hrdinové nové fronty) a své první album \"Amulet\" vydali o dva roky později. Tato skupina je populární také v Polsku. V různých obměnách sestavy doposud natočila a vydala 10 řadových alb, 2 záznamy koncertů (Nocturno, Live in Berlin) a tři kompilace (Karneval, 2CD Ritual, 3CD Horizont události). Album \"Horizont události\" obsahuje mimo skladeb skupiny a nových skladeb Faust a Bohové na strojích i skladatelskou tvorbu Petra Štěpána — scénickou hudbu k divadelním hrám a elektronický projekt Hindenburg. U příležitosti oslav výročí pětadvaceti let fungování XIII. století 5. února 2016 vydalo studiové album s názvem \"Intacto\". Dle slov Petra Štěpána by mělo \"Intacto\" být poslední studiovou deskou skupiny. 21. října 2016 vyšel desetialbový box, pojmenovaný \"Pandora\". Exkluzivně k jeho vydání skupina v červnu téhož roku dodatečně ve studiu natočila dvě nové, bonusové skladby- Nový věk temnoty a Evropa.\n\n1991 – vznik skupiny\n\n1992 – vychází album AMULET (s hity Justina a Růže a kříž)\n\n1993 – skupina natáčí album GOTIKA\n\n1994 – vychází album GOTIKA (hity Macbeth, či Mystery Ana)\n\n1995 – album NOSFERATU (hity Nosferatu is dead a Nevěsta temnot)\n\n1996 – vychází album WEREWOLF (hit Transylvanian Werewolf)\n\n1997 – natáčení výpravného videoklipu Transylvanian Werewolf\n\n1998 – vychází album ZTRACENI V KARPATECH (hit Elizabeth)\n\n1999 – XIII.století poprvé vystupuje na polském festivalu Castle Party\n\n2000 – vychází album METROPOLIS (hit Fatherland)\n\n2001 – 10 let výročí skupiny, vychází kompilace KARNEVAL\n\n2002 – skupina se věnuje koncertní činnosti\n\n2003 – XIII.století opět vystupuje na polském festivalu Castle party\n\n2004 – vychází album VENDETTA (s titulním hitem Vendetta)\n\n2005 – vydání prvního dema VAMPIRE SONGS z roku 1991 na CD\n\n2006 – skupina nekoncertuje\n\n2007 – XIII.století nyní tvoří pouze zakládající členové bratři Štěpánové\n\n2008 – opětovné zahájení činnosti v novém obsazení, návrat na koncertní pódia\n\n2009 – vychází album DOGMA (hity Katakomby a Prokletí domu slunečnic)\n\n2010 – XIII.století vystupuje v Moskvě, vychází live album NOCTURNO\n\n2011 – 20 let výročí skupiny, vychází 2CD kompilace RITUAL\n\n2012 – XIII.století vystupuje v Berlíně v legendárním klubu SO36\n\nZáznam koncertu vychází na DVD a CD pod názvem LIVE IN BERLIN\n\n2013 – XIII.století je oceněno hudební cenou Břitva a uvedeno do Galerie legend\n\nVychází 3CD HORIZONT UDÁLOSTI (hit Bohové na strojích)\n\n2014 – skupina vystupuje na řadě domácích i zahraničních pódií\n\n2015 – po sedmi letech je skupina opět ve studiu, kde natáčí nové album INTACTO\n\n2016 – 25 let výročí skupiny, vychází album INTACTO a desetialbový box PANDORA\n\n2019 – v únoru skupina ve studiu nahrála dvě nové písně Frankenstein a Chaotica pro připravované album FRANKENSTEIN složené ze singlů, které dosud nebyly vydány na albech. Album vyšlo 31.května 2019 ve formátech standardního CD a LP. \n\n\n\n\n"}
{"id": "19806", "url": "https://cs.wikipedia.org/wiki?curid=19806", "title": "153 př. n. l.", "text": "153 př. n. l.\n\n"}
{"id": "19807", "url": "https://cs.wikipedia.org/wiki?curid=19807", "title": "152 př. n. l.", "text": "152 př. n. l.\n\n"}
{"id": "19808", "url": "https://cs.wikipedia.org/wiki?curid=19808", "title": "151 př. n. l.", "text": "151 př. n. l.\n\n"}
{"id": "19809", "url": "https://cs.wikipedia.org/wiki?curid=19809", "title": "150 př. n. l.", "text": "150 př. n. l.\n\n"}
{"id": "19810", "url": "https://cs.wikipedia.org/wiki?curid=19810", "title": "149 př. n. l.", "text": "149 př. n. l.\n\n\n"}
{"id": "19811", "url": "https://cs.wikipedia.org/wiki?curid=19811", "title": "148 př. n. l.", "text": "148 př. n. l.\n\n"}
{"id": "19812", "url": "https://cs.wikipedia.org/wiki?curid=19812", "title": "147 př. n. l.", "text": "147 př. n. l.\n\n"}
{"id": "19813", "url": "https://cs.wikipedia.org/wiki?curid=19813", "title": "146 př. n. l.", "text": "146 př. n. l.\n\n\n"}
{"id": "19814", "url": "https://cs.wikipedia.org/wiki?curid=19814", "title": "145 př. n. l.", "text": "145 př. n. l.\n\n"}
{"id": "19815", "url": "https://cs.wikipedia.org/wiki?curid=19815", "title": "144 př. n. l.", "text": "144 př. n. l.\n\n"}
{"id": "19816", "url": "https://cs.wikipedia.org/wiki?curid=19816", "title": "143 př. n. l.", "text": "143 př. n. l.\n\n\n"}
{"id": "19817", "url": "https://cs.wikipedia.org/wiki?curid=19817", "title": "142 př. n. l.", "text": "142 př. n. l.\n\n"}
{"id": "19818", "url": "https://cs.wikipedia.org/wiki?curid=19818", "title": "141 př. n. l.", "text": "141 př. n. l.\n\n\n"}
{"id": "19819", "url": "https://cs.wikipedia.org/wiki?curid=19819", "title": "140 př. n. l.", "text": "140 př. n. l.\n\n\n"}
{"id": "19820", "url": "https://cs.wikipedia.org/wiki?curid=19820", "title": "139 př. n. l.", "text": "139 př. n. l.\n\n"}
{"id": "19821", "url": "https://cs.wikipedia.org/wiki?curid=19821", "title": "138 př. n. l.", "text": "138 př. n. l.\n\n"}
{"id": "19822", "url": "https://cs.wikipedia.org/wiki?curid=19822", "title": "137 př. n. l.", "text": "137 př. n. l.\n\n"}
{"id": "19823", "url": "https://cs.wikipedia.org/wiki?curid=19823", "title": "136 př. n. l.", "text": "136 př. n. l.\n\n\n"}
{"id": "19824", "url": "https://cs.wikipedia.org/wiki?curid=19824", "title": "135 př. n. l.", "text": "135 př. n. l.\n\n"}
{"id": "19825", "url": "https://cs.wikipedia.org/wiki?curid=19825", "title": "134 př. n. l.", "text": "134 př. n. l.\n\n\n\n"}
{"id": "19826", "url": "https://cs.wikipedia.org/wiki?curid=19826", "title": "133 př. n. l.", "text": "133 př. n. l.\n\n\nAsie (provincie) se stala římskou provincií.\n\n"}
{"id": "19827", "url": "https://cs.wikipedia.org/wiki?curid=19827", "title": "132 př. n. l.", "text": "132 př. n. l.\n\n"}
{"id": "19828", "url": "https://cs.wikipedia.org/wiki?curid=19828", "title": "131 př. n. l.", "text": "131 př. n. l.\n\n"}
{"id": "19829", "url": "https://cs.wikipedia.org/wiki?curid=19829", "title": "130 př. n. l.", "text": "130 př. n. l.\n\n\n\n"}
{"id": "19830", "url": "https://cs.wikipedia.org/wiki?curid=19830", "title": "129 př. n. l.", "text": "129 př. n. l.\n\n\n"}
{"id": "19831", "url": "https://cs.wikipedia.org/wiki?curid=19831", "title": "128 př. n. l.", "text": "128 př. n. l.\n\n"}
{"id": "19832", "url": "https://cs.wikipedia.org/wiki?curid=19832", "title": "127 př. n. l.", "text": "127 př. n. l.\n\n"}
{"id": "19833", "url": "https://cs.wikipedia.org/wiki?curid=19833", "title": "126 př. n. l.", "text": "126 př. n. l.\n\n"}
{"id": "19834", "url": "https://cs.wikipedia.org/wiki?curid=19834", "title": "125 př. n. l.", "text": "125 př. n. l.\n\n"}
{"id": "19835", "url": "https://cs.wikipedia.org/wiki?curid=19835", "title": "124 př. n. l.", "text": "124 př. n. l.\n\n\n"}
{"id": "19836", "url": "https://cs.wikipedia.org/wiki?curid=19836", "title": "123 př. n. l.", "text": "123 př. n. l.\n\n\n"}
{"id": "19837", "url": "https://cs.wikipedia.org/wiki?curid=19837", "title": "122 př. n. l.", "text": "122 př. n. l.\n\n"}
{"id": "19838", "url": "https://cs.wikipedia.org/wiki?curid=19838", "title": "121 př. n. l.", "text": "121 př. n. l.\n\n\n\n"}
{"id": "19839", "url": "https://cs.wikipedia.org/wiki?curid=19839", "title": "120 př. n. l.", "text": "120 př. n. l.\n\n\n"}
{"id": "19840", "url": "https://cs.wikipedia.org/wiki?curid=19840", "title": "119 př. n. l.", "text": "119 př. n. l.\n\n\n\n"}
{"id": "19841", "url": "https://cs.wikipedia.org/wiki?curid=19841", "title": "118 př. n. l.", "text": "118 př. n. l.\n\n\n"}
{"id": "19842", "url": "https://cs.wikipedia.org/wiki?curid=19842", "title": "117 př. n. l.", "text": "117 př. n. l.\n\n\n\n"}
{"id": "19843", "url": "https://cs.wikipedia.org/wiki?curid=19843", "title": "116 př. n. l.", "text": "116 př. n. l.\n\n\n"}
{"id": "19844", "url": "https://cs.wikipedia.org/wiki?curid=19844", "title": "115 př. n. l.", "text": "115 př. n. l.\n\n"}
{"id": "19845", "url": "https://cs.wikipedia.org/wiki?curid=19845", "title": "114 př. n. l.", "text": "114 př. n. l.\n\n"}
{"id": "19846", "url": "https://cs.wikipedia.org/wiki?curid=19846", "title": "113 př. n. l.", "text": "113 př. n. l.\n\n"}
{"id": "19847", "url": "https://cs.wikipedia.org/wiki?curid=19847", "title": "112 př. n. l.", "text": "112 př. n. l.\n\n"}
{"id": "19848", "url": "https://cs.wikipedia.org/wiki?curid=19848", "title": "111 př. n. l.", "text": "111 př. n. l.\n\n"}
{"id": "19849", "url": "https://cs.wikipedia.org/wiki?curid=19849", "title": "110 př. n. l.", "text": "110 př. n. l.\n\n\n"}
{"id": "19850", "url": "https://cs.wikipedia.org/wiki?curid=19850", "title": "109 př. n. l.", "text": "109 př. n. l.\n\n\n"}
{"id": "19851", "url": "https://cs.wikipedia.org/wiki?curid=19851", "title": "108 př. n. l.", "text": "108 př. n. l.\n\n"}
{"id": "19852", "url": "https://cs.wikipedia.org/wiki?curid=19852", "title": "107 př. n. l.", "text": "107 př. n. l.\n\n"}
{"id": "19853", "url": "https://cs.wikipedia.org/wiki?curid=19853", "title": "106 př. n. l.", "text": "106 př. n. l.\n\n"}
{"id": "19854", "url": "https://cs.wikipedia.org/wiki?curid=19854", "title": "105 př. n. l.", "text": "105 př. n. l.\n\n\n"}
{"id": "19855", "url": "https://cs.wikipedia.org/wiki?curid=19855", "title": "104 př. n. l.", "text": "104 př. n. l.\n\n\n\n"}
{"id": "19856", "url": "https://cs.wikipedia.org/wiki?curid=19856", "title": "103 př. n. l.", "text": "103 př. n. l.\n\n\n"}
{"id": "19857", "url": "https://cs.wikipedia.org/wiki?curid=19857", "title": "102 př. n. l.", "text": "102 př. n. l.\n\n\n"}
{"id": "19858", "url": "https://cs.wikipedia.org/wiki?curid=19858", "title": "101 př. n. l.", "text": "101 př. n. l.\n\n\n"}
{"id": "19859", "url": "https://cs.wikipedia.org/wiki?curid=19859", "title": "100 př. n. l.", "text": "100 př. n. l.\n\n\n\n\n\n"}
{"id": "19860", "url": "https://cs.wikipedia.org/wiki?curid=19860", "title": "99 př. n. l.", "text": "99 př. n. l.\n\n\n"}
{"id": "19861", "url": "https://cs.wikipedia.org/wiki?curid=19861", "title": "98 př. n. l.", "text": "98 př. n. l.\n\n\n"}
{"id": "19862", "url": "https://cs.wikipedia.org/wiki?curid=19862", "title": "97 př. n. l.", "text": "97 př. n. l.\n\nTitus Lucretius Carus, římský básník a filosof († 55 př. n. l. sebevražda)\n\n"}
{"id": "19863", "url": "https://cs.wikipedia.org/wiki?curid=19863", "title": "96 př. n. l.", "text": "96 př. n. l.\n\nKonzulové: Gaius Cassius Longinus a Gnaeus Domitius Ahenobarbus.\nKyrenaika odkázána římskému lidu jejím vládcem Pteolemaiem Apionem.\n\n\n"}
{"id": "19864", "url": "https://cs.wikipedia.org/wiki?curid=19864", "title": "95 př. n. l.", "text": "95 př. n. l.\n\n\n"}
{"id": "19865", "url": "https://cs.wikipedia.org/wiki?curid=19865", "title": "94 př. n. l.", "text": "94 př. n. l.\n\n"}
{"id": "19866", "url": "https://cs.wikipedia.org/wiki?curid=19866", "title": "93 př. n. l.", "text": "93 př. n. l.\n\n"}
{"id": "19867", "url": "https://cs.wikipedia.org/wiki?curid=19867", "title": "92 př. n. l.", "text": "92 př. n. l.\n\n"}
{"id": "19868", "url": "https://cs.wikipedia.org/wiki?curid=19868", "title": "91 př. n. l.", "text": "91 př. n. l.\n\n\n\n"}
{"id": "19869", "url": "https://cs.wikipedia.org/wiki?curid=19869", "title": "90 př. n. l.", "text": "90 př. n. l.\n\n90-88 př.n.l.\nLatinské kmeny se snaží získat římské občanství\n\n"}
{"id": "19870", "url": "https://cs.wikipedia.org/wiki?curid=19870", "title": "89 př. n. l.", "text": "89 př. n. l.\n\n\n"}
{"id": "19871", "url": "https://cs.wikipedia.org/wiki?curid=19871", "title": "88 př. n. l.", "text": "88 př. n. l.\n\n\n"}
{"id": "19872", "url": "https://cs.wikipedia.org/wiki?curid=19872", "title": "87 př. n. l.", "text": "87 př. n. l.\n\n\n\n\n"}
{"id": "19873", "url": "https://cs.wikipedia.org/wiki?curid=19873", "title": "86 př. n. l.", "text": "86 př. n. l.\n\n\nGaius Marius (asi 157 př. n. l. – 13. ledna 86 př. n. l.) – římský politik a reformátor\n\n"}
{"id": "19874", "url": "https://cs.wikipedia.org/wiki?curid=19874", "title": "85 př. n. l.", "text": "85 př. n. l.\n\n"}
{"id": "19875", "url": "https://cs.wikipedia.org/wiki?curid=19875", "title": "84 př. n. l.", "text": "84 př. n. l.\n\n\n"}
{"id": "19876", "url": "https://cs.wikipedia.org/wiki?curid=19876", "title": "83 př. n. l.", "text": "83 př. n. l.\n\n\n"}
{"id": "19877", "url": "https://cs.wikipedia.org/wiki?curid=19877", "title": "82 př. n. l.", "text": "82 př. n. l.\n\n\n"}
{"id": "19878", "url": "https://cs.wikipedia.org/wiki?curid=19878", "title": "81 př. n. l.", "text": "81 př. n. l.\n\n"}
{"id": "19879", "url": "https://cs.wikipedia.org/wiki?curid=19879", "title": "80 př. n. l.", "text": "80 př. n. l.\n\n\n"}
{"id": "19880", "url": "https://cs.wikipedia.org/wiki?curid=19880", "title": "79 př. n. l.", "text": "79 př. n. l.\n\n"}
{"id": "19881", "url": "https://cs.wikipedia.org/wiki?curid=19881", "title": "78 př. n. l.", "text": "78 př. n. l.\n\n"}
{"id": "19882", "url": "https://cs.wikipedia.org/wiki?curid=19882", "title": "77 př. n. l.", "text": "77 př. n. l.\n\n"}
{"id": "19883", "url": "https://cs.wikipedia.org/wiki?curid=19883", "title": "76 př. n. l.", "text": "76 př. n. l.\n\n"}
{"id": "19884", "url": "https://cs.wikipedia.org/wiki?curid=19884", "title": "75 př. n. l.", "text": "75 př. n. l.\n\n\n"}
{"id": "19885", "url": "https://cs.wikipedia.org/wiki?curid=19885", "title": "74 př. n. l.", "text": "74 př. n. l.\n\nLucius Varius Rufus (někdy se udává 70 př. n. l.), římský epický a tragický básník († pravděpodobně 14 př. n. l., někdy se udává 15 př. n. l.)\n\n"}
{"id": "19886", "url": "https://cs.wikipedia.org/wiki?curid=19886", "title": "73 př. n. l.", "text": "73 př. n. l.\n\nV městě Capua vypuklo Spartakovo povstání\n\n"}
{"id": "19887", "url": "https://cs.wikipedia.org/wiki?curid=19887", "title": "72 př. n. l.", "text": "72 př. n. l.\n\n"}
{"id": "19888", "url": "https://cs.wikipedia.org/wiki?curid=19888", "title": "71 př. n. l.", "text": "71 př. n. l.\n\n\n"}
{"id": "19889", "url": "https://cs.wikipedia.org/wiki?curid=19889", "title": "70 př. n. l.", "text": "70 př. n. l.\n\n\n"}
{"id": "19890", "url": "https://cs.wikipedia.org/wiki?curid=19890", "title": "69 př. n. l.", "text": "69 př. n. l.\n\n\n"}
{"id": "19891", "url": "https://cs.wikipedia.org/wiki?curid=19891", "title": "68 př. n. l.", "text": "68 př. n. l.\n\n"}
{"id": "19892", "url": "https://cs.wikipedia.org/wiki?curid=19892", "title": "67 př. n. l.", "text": "67 př. n. l.\n\n\n"}
{"id": "19893", "url": "https://cs.wikipedia.org/wiki?curid=19893", "title": "66 př. n. l.", "text": "66 př. n. l.\n\n\n"}
{"id": "19894", "url": "https://cs.wikipedia.org/wiki?curid=19894", "title": "65 př. n. l.", "text": "65 př. n. l.\n\n\n"}
{"id": "19895", "url": "https://cs.wikipedia.org/wiki?curid=19895", "title": "64 př. n. l.", "text": "64 př. n. l.\n\nPompeius poráží pontského krále Mithridata VI., ten spáchá sebevraždu.\n\nSesazení Antiocha XIII. Zánik Seleukovské říše a přeměna v římskou provincii Syria.\n\n\n"}
{"id": "19896", "url": "https://cs.wikipedia.org/wiki?curid=19896", "title": "63 př. n. l.", "text": "63 př. n. l.\n\n\n"}
{"id": "19897", "url": "https://cs.wikipedia.org/wiki?curid=19897", "title": "62 př. n. l.", "text": "62 př. n. l.\n\n"}
{"id": "19898", "url": "https://cs.wikipedia.org/wiki?curid=19898", "title": "61 př. n. l.", "text": "61 př. n. l.\n\n"}
{"id": "19899", "url": "https://cs.wikipedia.org/wiki?curid=19899", "title": "60 př. n. l.", "text": "60 př. n. l.\n\n\n"}
{"id": "19900", "url": "https://cs.wikipedia.org/wiki?curid=19900", "title": "James Herriot", "text": "James Herriot\n\nJames Herriot, občanským jménem James Alfred Wight (3. října 1916 Sunderland – 23. února 1995 Thirlby u Thirsku) byl britský veterinář a spisovatel, který proslul sérií knih o svém životě veterináře a působení u RAF za druhé světové války.\n\nNarodil se 3. října 1916 v anglickém městě Sunderland. Rodiče, James a Hannah se brzy po svatbě přestěhovali do Glasgow ve Skotsku, kde James pracoval ve výrobně lodí a hrál na klavír v místním kině, zatímco Hannah byla švadlenou a zpěvačkou. V konečné fázi těhotenství odjela Hannah zpět do Sunderlandu, kde porodila a o tři týdny později se vrátila zpět do Glasgow. James chodil na základní školu v Yokeru a poté na střední školu v Glasgow.\n\nV roce 1939 ve svých 23 letech úspěšně ukončil studia na veterinární škole v Glasgowě a stal se zvěrolékařem. V lednu roku 1940 krátce pracoval ve veterinární praxi v Sunderlandu, pak se v červnu přestěhoval do města Thirsk v hrabství Yorkshire blízko národního parku North York Moors, kde byl až do konce života zaměstnán v soukromé veterinární ordinaci. 5. listopadu 1941 se oženil s Joan Catherine Anderson Danburyovou. Společně vychovali dvě děti, Jamese Alexandra (narozen 1943), který se později také stal veterinářem a partnerem téže ordinace. Jejich dcera Rosemary (narozena 1947) vystudovala medicínu a stala se lékařkou.\nV roce 1942 sloužil u Royal Air Force. Během té doby se jeho manželka odstěhovala zpět do domu svých rodičů. Po skončení služby u RAF se k nim přistěhoval také. Zde zůstali až do roku 1946 a poté se přestěhovali zpět do Kirgate 23. V roce 1953 společně koupili dům v ulici Topcliffe Road v Thirsku. Z původní ordinace je dnes muzeum „Svět Jamese Herriota“, zatímco dům v Topcliffe Road je v soukromém vlastnictví a není přístupný veřejnosti. Později se přestěhovali do 6 kilometrů vzdálené vesnice Thirlby, kde Wight žil až do konce života.\nSnil o psaní knih po celý život, ale vzhledem k jeho povolání, časovému vytížení a rodině se mu tento záměr nedařilo uskutečnit. Až v roce 1966 v padesáti letech začal psát díky nátlaku manželky. Po několika odmítnutých rukopisech, které se týkaly fotbalu a jiných témat, se zaměřil na oblast, kterou znal nejlépe. V roce 1966 napsal první knihu \"Zvěrolékař na blatech\", která se brzy stala hitem a zároveň základem jeho série knih o práci veterináře a o působení v Royal Air Force během 2. Světové války. Vzhledem k zákonu, který zakazoval veterinářům reklamu, musel pro svou tvorbu používat pseudonym. Rozhodl se vystupovat pod jménem James Herriot poté, co se inspiroval skotským brankářem, který exceloval ve fotbalovém zápase mezi Manchester United a Birmingham City F.C.. Soubor povídek \"Zvěrolékař na blatech\" byl poprvé vydán ve Spojeném království roku 1970 nakladatelstvím Michaela Josepha. O dva roky později byl vydán další soubor povídek \"To by se zvěrolékaři stát nemělo\". Ze začátku se povídky neprodávaly moc dobře, ale brzy se vše obrátilo k lepšímu díky Thomasu McCormackovi z newyorského nakladatelství St.Martin, který se rozhodl vydat soubory jako jedinou knihu. Výsledkem byla kniha pod názvem \"All Creatures Great and Small\" (1978, v ČR nebyla vydána), která se doslova přes noc stala trhákem. Následovala četná pokračování, filmy, a velmi úspěšná televizní adaptace.\nV roce 1991 mu byla zjištěna rakovina prostaty. Podstoupil četné léčebné procedury, ale nakonec zemřel 23. února 1995 ve věku 78 let ve svém domě v Thirlby.\n29. června 2009 byl po něm pojmenován vlak jezdící ze Sunderlandu do Londýna. Obřad byl zorganizován jeho dcerou Rosie a synem Jamesem.\n\nMěsto Darrowby, jak ve svých knihách nazývá své působiště, je inspirováno městy Thirsk a Sowerby. Také přejmenoval Donalda Sinclaira a jeho bratra Briana Sinclaira jako Sigfrieda a Tristana.\n\nJeho knihy jsou autobiografické pouze z části. Proto by postavy a příběhy neměly být považovány za zcela skutečné. Vzhledem k tomu můžeme jeho tvorbu považovat za fikci. Dokonce i skutečné příběhy a postavy byly převyprávěny tak, že chronologicky neodpovídají jeho životu. Syn James v biografii o svém otci uvádí, že mnoho povídek bylo umístěno do doby 30. a 40. let, ale ve skutečnosti se odehrály až o 20 či 30 let později.\n\nZ historického hlediska povídky napomáhají dokumentaci vývoje zvěrolékařství v minulém století: zemědělství se přesouvalo od tradičního používání tažných zvířat (v Anglii zejména koní) k mechanizaci a medicína se právě zabývala objevováním antibiotik a jiných látek, které nahradily mnoho stále ještě používaných zastaralých farmaceutických výrobků. Tyto a jiné sociologické faktory během 20. století velmi ovlivnily a zlepšily zvěrolékařství: na začátku minulého století trávili zvěrolékaři všechen čas ošetřováním dobytka, ovcí, koní a jiných hospodářských zvířat. Na konci tisíciletí se většina veterinářských praxí zabývá hlavně, nebo pouze, ošetřováním malých zvířat, např. psů, koček a jiných domácích mazlíčků. Ve svých povídkách občas vystupuje z role vypravěče a vysvětluje, jak primitivní bylo soudobé zvěrolékařství. Některé příběhy uvádějí tehdy novátorské léčebné postupy, např. hysterektomii kočky nebo jeho první provedený císařský řez, který málem skončil katastrofou.\nNa jeho knihy je často odkazováno jako na „zvířecí příběhy“ (on sám je nazýval jako své malinké „psí a kočičí povídky“), protože pojednávaly zejména o životě venkovského zvěrolékaře, v jehož životě hrají zvířata klíčovou roli. Existuje jen málo povídek, které se netýkají zvířat (zejména příběhy, kde popisuje vztah s Helen), ale je možno tvrdit, že obecným tématem povídek je venkov v Yorkshire, jehož obyvatelé a zvířata dávají povídkám výrazné a nevšední vlastnosti.\nKnihy posloužily jako předlohy pro dva filmy a televizní program společnosti BBC se stejným názvem \"All Creatures Great and Small\".\n\nV roce jeho smrti byl publikován výběr Reader's Digest (96. díl, 1973 #5), který se díky otištění \"All Creatures Great And Small\" stal nejpopulárnějším dílem v historii Reader's Digest. Poslední Wightova kniha \"Zvěrolékař a jeho přátelé\" se ihned dostala na seznam deseti britských top bestsellerů a již v prvním vydání bylo v USA vytištěno na 865 000 kopií.\n\nJeho sláva významně podpořila turistický ruch města Thirsk. Ve spojitosti s ním v tomto městě dodnes funguje muzeum „Svět Jamese Herriota\" (nachází se v ulici Kirkgate 23, kde byla původní praxe) a hostinec „Darrowby Fayre“. Velmi též zpopularizoval profesi veterináře a obrátil k ní pozornost mnoha svých čtenářů.\n\n\n\n\n\n\n\n"}
{"id": "19901", "url": "https://cs.wikipedia.org/wiki?curid=19901", "title": "Historia Francorum", "text": "Historia Francorum\n\nFredegarova kronika neboli Historia Francorum je franská kronika, sepsaná v 7. století v Burgundsku. Ačkoliv je zřejmé, že autorů tohoto díla bylo více, je označována jako „\"Kronika tak řečeného Fredegara Scholastika, knihy IV\"“ či „\"Fredegarova kronika\"“ - takto označili autora až ke sklonku 16. století humanisté Joseph Justus Scaliger a Marquard Freher. Ani přesný tvar jména údajného autora, mnicha Fredegara, není znám. Někdy je uváděn jako Fredegard nebo Fredegart.\n\nKronika se skládá ze čtyř knih, počíná se rokem 583 a její pokračovatelé ji dovedli až k roku 768. Dochovalo se několik rukopisů, jeden z nich je uložen v rakouské národní knihovně ve Vídni. Fredegarovu kroniku vydal v roce 1888 Bruno Krusch v edici Monumenta Germaniae Historica, \"Scriptores rerum Merovingiarum II\", český překlad vyšel v práci V. Husa \"Naše národní minulost v dokumentech\", Praha, 1954.\n\nHistoria Francorum je nejstarším věrohodným zdrojem informací o Slovanech na území střední Evropy v době Sámovy říše. Těchto informací je celkově velmi málo a také zmínky v tomto díle mají velmi omezený rozsah.\n\n\n"}
{"id": "19902", "url": "https://cs.wikipedia.org/wiki?curid=19902", "title": "Brian Kernighan", "text": "Brian Kernighan\n\nBrian Kernighan (* 1942 Toronto, Ontario, Kanada; \"g\" ve slově \"Kernighan\" se nevyslovuje) je kanadský programátor známý především spoluautorstvím knihy \"The C Programming Language\" o programovacím jazyce C, kterou napsal spolu s autorem jazyka Dennisem Ritchiem. Kernighan potvrdil, že na návrhu jazyka nemá žádný podíl („Vše je práce Dennise Ritchieho“).\n\nPodle této základní referenční příručky o jazyce C z roku 1978 se tehdejší standard jazyka označoval K&R podle prvních písmen příjmení obou autorů.\n\nKernighan stál u zrodu skriptovacího jazyka AWK, kde ono \"K\" v názvu opět pochází z jeho příjmení. Vytvořil také mnoho programů pro operační systém Unix.\n\n"}
{"id": "19904", "url": "https://cs.wikipedia.org/wiki?curid=19904", "title": "59 př. n. l.", "text": "59 př. n. l.\n\n\n"}
{"id": "19905", "url": "https://cs.wikipedia.org/wiki?curid=19905", "title": "58 př. n. l.", "text": "58 př. n. l.\n\n\n"}
{"id": "19906", "url": "https://cs.wikipedia.org/wiki?curid=19906", "title": "57 př. n. l.", "text": "57 př. n. l.\n\n"}
{"id": "19907", "url": "https://cs.wikipedia.org/wiki?curid=19907", "title": "56 př. n. l.", "text": "56 př. n. l.\n\n"}
{"id": "19908", "url": "https://cs.wikipedia.org/wiki?curid=19908", "title": "55 př. n. l.", "text": "55 př. n. l.\n\n\n\n\n"}
{"id": "19909", "url": "https://cs.wikipedia.org/wiki?curid=19909", "title": "54 př. n. l.", "text": "54 př. n. l.\n\n\n"}
{"id": "19910", "url": "https://cs.wikipedia.org/wiki?curid=19910", "title": "53 př. n. l.", "text": "53 př. n. l.\n\n\n\n"}
{"id": "19911", "url": "https://cs.wikipedia.org/wiki?curid=19911", "title": "52 př. n. l.", "text": "52 př. n. l.\n\nKonzulové: Quintus Caecilius Metellus Pius Scipio Nasica a Gnaeus Pompeius Magnus.\n\n"}
{"id": "19912", "url": "https://cs.wikipedia.org/wiki?curid=19912", "title": "51 př. n. l.", "text": "51 př. n. l.\n\n\n"}
{"id": "19913", "url": "https://cs.wikipedia.org/wiki?curid=19913", "title": "50 př. n. l.", "text": "50 př. n. l.\n\n"}
{"id": "19914", "url": "https://cs.wikipedia.org/wiki?curid=19914", "title": "49 př. n. l.", "text": "49 př. n. l.\n\n10. ledna – Caesar se slovy „\"Kostky jsou vrženy\"“ (\"Alea iacta est\") překročil říčku Rubikon, čímž začala v Římě další občanská válka.\n\n\n"}
{"id": "19915", "url": "https://cs.wikipedia.org/wiki?curid=19915", "title": "48 př. n. l.", "text": "48 př. n. l.\n\n\n"}
{"id": "19916", "url": "https://cs.wikipedia.org/wiki?curid=19916", "title": "47 př. n. l.", "text": "47 př. n. l.\n\nStaletí: 2. století př. n. l. – 1. století př. n. l. – 1. století\n\nRoky: 52 51 50 49 48 47 46 45 44 43 42\n\n\n\n"}
{"id": "19917", "url": "https://cs.wikipedia.org/wiki?curid=19917", "title": "46 př. n. l.", "text": "46 př. n. l.\n\nZavedení Juliánského kalendáře v Římě Caesarem.\n\nPublius Quinctilius Varus, správce provincie Germania\n\nVercingetorix – náčelník galského kmene Avernů, zabit patrně zardoušením.\n\n"}
{"id": "19918", "url": "https://cs.wikipedia.org/wiki?curid=19918", "title": "45 př. n. l.", "text": "45 př. n. l.\n\n\n\n"}
{"id": "19919", "url": "https://cs.wikipedia.org/wiki?curid=19919", "title": "44 př. n. l.", "text": "44 př. n. l.\n\n\n"}
{"id": "19920", "url": "https://cs.wikipedia.org/wiki?curid=19920", "title": "43 př. n. l.", "text": "43 př. n. l.\n\n\n\n\n"}
{"id": "19921", "url": "https://cs.wikipedia.org/wiki?curid=19921", "title": "42 př. n. l.", "text": "42 př. n. l.\n\n\n\n"}
{"id": "19922", "url": "https://cs.wikipedia.org/wiki?curid=19922", "title": "41 př. n. l.", "text": "41 př. n. l.\n\n\n"}
{"id": "19923", "url": "https://cs.wikipedia.org/wiki?curid=19923", "title": "40 př. n. l.", "text": "40 př. n. l.\n\n\n"}
{"id": "19924", "url": "https://cs.wikipedia.org/wiki?curid=19924", "title": "39 př. n. l.", "text": "39 př. n. l.\n\n"}
{"id": "19925", "url": "https://cs.wikipedia.org/wiki?curid=19925", "title": "38 př. n. l.", "text": "38 př. n. l.\n\n\n"}
{"id": "19926", "url": "https://cs.wikipedia.org/wiki?curid=19926", "title": "37 př. n. l.", "text": "37 př. n. l.\n\n\n"}
{"id": "19927", "url": "https://cs.wikipedia.org/wiki?curid=19927", "title": "36 př. n. l.", "text": "36 př. n. l.\n\n\n"}
{"id": "19928", "url": "https://cs.wikipedia.org/wiki?curid=19928", "title": "35 př. n. l.", "text": "35 př. n. l.\n\n\n\n"}
{"id": "19929", "url": "https://cs.wikipedia.org/wiki?curid=19929", "title": "34 př. n. l.", "text": "34 př. n. l.\n\n"}
{"id": "19930", "url": "https://cs.wikipedia.org/wiki?curid=19930", "title": "33 př. n. l.", "text": "33 př. n. l.\n\n"}
{"id": "19931", "url": "https://cs.wikipedia.org/wiki?curid=19931", "title": "32 př. n. l.", "text": "32 př. n. l.\n\n\n"}
{"id": "19932", "url": "https://cs.wikipedia.org/wiki?curid=19932", "title": "31 př. n. l.", "text": "31 př. n. l.\n\n\n"}
{"id": "19933", "url": "https://cs.wikipedia.org/wiki?curid=19933", "title": "30 př. n. l.", "text": "30 př. n. l.\n\n\n\n\n"}
{"id": "19934", "url": "https://cs.wikipedia.org/wiki?curid=19934", "title": "29 př. n. l.", "text": "29 př. n. l.\n\n"}
{"id": "19935", "url": "https://cs.wikipedia.org/wiki?curid=19935", "title": "The C Programming Language", "text": "The C Programming Language\n\nThe C Programming Language (česky \"Programovací jazyk C\") je slavná kniha o programovacím jazyku C, kterou v roce 1978 napsali Dennis Ritchie a Brian Kernighan – podle příjmení autorů se kniha také označuje zkráceně jako K&R.\n\nMezi programátory byla označována jako „Bible jazyka C“ a po mnoho let sloužila jako neformální specifikace jazyka. Knihou popisovaná verze C bývá označována jako K&R C. Druhé vydání knihy z roku 1988 popisovalo novější standard ANSI C.\n\nV knize se také poprvé objevil legendární program Hello World!. Namísto dlouhého teoretického vysvětlování syntaxe jazyka je uveden zdrojový kód kratičkého programu, který na obrazovku počítače pouze vypíše pozdrav „hello world!“ (v češtině „Ahoj, světe!“ nebo „Ahoj, lidi!“).\nTento způsob výuky se velmi osvědčil a v informatice se stal tradicí.\n\nKniha byla přeložena do dvaceti jazyků.\n\nV českém překladu vyšla kniha poprvé v roce 2006 jako \"Programovací jazyk C\" v překladu Zbyňka Šťávy. Knihu vydalo nakladatelství Computer Press. Kniha je doplněna o dodatky k standardu C99 od Miroslava Viriuse.\n\n\n"}
{"id": "19936", "url": "https://cs.wikipedia.org/wiki?curid=19936", "title": "28 př. n. l.", "text": "28 př. n. l.\n\n"}
{"id": "19937", "url": "https://cs.wikipedia.org/wiki?curid=19937", "title": "27 př. n. l.", "text": "27 př. n. l.\n\n\n"}
{"id": "19938", "url": "https://cs.wikipedia.org/wiki?curid=19938", "title": "26 př. n. l.", "text": "26 př. n. l.\n\n"}
{"id": "19939", "url": "https://cs.wikipedia.org/wiki?curid=19939", "title": "25 př. n. l.", "text": "25 př. n. l.\n\n\n\n"}
{"id": "19940", "url": "https://cs.wikipedia.org/wiki?curid=19940", "title": "24 př. n. l.", "text": "24 př. n. l.\n\n\n"}
{"id": "19941", "url": "https://cs.wikipedia.org/wiki?curid=19941", "title": "23 př. n. l.", "text": "23 př. n. l.\n\n"}
{"id": "19942", "url": "https://cs.wikipedia.org/wiki?curid=19942", "title": "22 př. n. l.", "text": "22 př. n. l.\n\n"}
{"id": "19943", "url": "https://cs.wikipedia.org/wiki?curid=19943", "title": "21 př. n. l.", "text": "21 př. n. l.\n\n"}
{"id": "19944", "url": "https://cs.wikipedia.org/wiki?curid=19944", "title": "20 př. n. l.", "text": "20 př. n. l.\n\n"}
{"id": "19945", "url": "https://cs.wikipedia.org/wiki?curid=19945", "title": "19 př. n. l.", "text": "19 př. n. l.\n\n\n\n"}
{"id": "19946", "url": "https://cs.wikipedia.org/wiki?curid=19946", "title": "18 př. n. l.", "text": "18 př. n. l.\n\n"}
{"id": "19947", "url": "https://cs.wikipedia.org/wiki?curid=19947", "title": "17 př. n. l.", "text": "17 př. n. l.\n\n"}
{"id": "19948", "url": "https://cs.wikipedia.org/wiki?curid=19948", "title": "16 př. n. l.", "text": "16 př. n. l.\n\n\n"}
{"id": "19949", "url": "https://cs.wikipedia.org/wiki?curid=19949", "title": "15 př. n. l.", "text": "15 př. n. l.\n\n\n\n"}
{"id": "19950", "url": "https://cs.wikipedia.org/wiki?curid=19950", "title": "14 př. n. l.", "text": "14 př. n. l.\n\n\n\n\n"}
{"id": "19951", "url": "https://cs.wikipedia.org/wiki?curid=19951", "title": "13 př. n. l.", "text": "13 př. n. l.\n\n\n"}
{"id": "19952", "url": "https://cs.wikipedia.org/wiki?curid=19952", "title": "12 př. n. l.", "text": "12 př. n. l.\n\n\n"}
{"id": "19953", "url": "https://cs.wikipedia.org/wiki?curid=19953", "title": "11 př. n. l.", "text": "11 př. n. l.\n\n\n"}
{"id": "19954", "url": "https://cs.wikipedia.org/wiki?curid=19954", "title": "10 př. n. l.", "text": "10 př. n. l.\n\n\n\n"}
{"id": "19955", "url": "https://cs.wikipedia.org/wiki?curid=19955", "title": "9 př. n. l.", "text": "9 př. n. l.\n\n\n\n\n\n"}
{"id": "19956", "url": "https://cs.wikipedia.org/wiki?curid=19956", "title": "8 př. n. l.", "text": "8 př. n. l.\n\n\n"}
{"id": "19957", "url": "https://cs.wikipedia.org/wiki?curid=19957", "title": "7 př. n. l.", "text": "7 př. n. l.\n\n\n"}
{"id": "19958", "url": "https://cs.wikipedia.org/wiki?curid=19958", "title": "6 př. n. l.", "text": "6 př. n. l.\n\n\n\n"}
{"id": "19959", "url": "https://cs.wikipedia.org/wiki?curid=19959", "title": "5 př. n. l.", "text": "5 př. n. l.\n\n\n"}
{"id": "19960", "url": "https://cs.wikipedia.org/wiki?curid=19960", "title": "4 př. n. l.", "text": "4 př. n. l.\n\n\n\n\n"}
{"id": "19961", "url": "https://cs.wikipedia.org/wiki?curid=19961", "title": "3 př. n. l.", "text": "3 př. n. l.\n\n\n\nV tomto roce se pravděpodobně narodil římský filozof, dramatik, básník a politik Seneca.\n\n"}
{"id": "19962", "url": "https://cs.wikipedia.org/wiki?curid=19962", "title": "2 př. n. l.", "text": "2 př. n. l.\n\n\n\n"}
{"id": "19963", "url": "https://cs.wikipedia.org/wiki?curid=19963", "title": "1 př. n. l.", "text": "1 př. n. l.\n\n\nNěkteří učenci uvádějí tento rok jako rok narození Ježíše Krista.\n\n\n"}
{"id": "19964", "url": "https://cs.wikipedia.org/wiki?curid=19964", "title": "Sámo", "text": "Sámo\n\nSámo († 658 nebo 659) byl francký kupec, vůdce kmenového svazu Slovanů existujícího v 7. století a označovaného jako „Sámova říše“. O jeho životě a osobnosti je jen velmi málo dokladů. Jediné stručné zmínky se nalézají ve 48. kapitole kroniky nazývané Fredegarova.\n\nČást Slovanů žijících na území dnešního Česka, především na jižní Moravě, byla po řadu let vystavena loupeživým nájezdům a násilnostem Avarů, jejichž říše se rozkládala v dnešním Maďarsku. Sámo přišel se svým silně ozbrojeným doprovodem ve čtyřicátém roce panování franského krále Chlothara II., tedy v letech 623 až 624, právě v době, kdy vypukla slovanská vzpoura proti Avarům. Důvodem jeho příchodu byla pravděpodobně snaha ochránit vlastní obchodní zájmy ohrožené válečným konfliktem.\n\nSámo je ve Fredegarově kronice označován za pohana, ačkoliv Frankové přijali křesťanství už kolem roku 496. Je možné, že byl židovského původu. Sámo se přidal na stranu Slovanů a společně podnikli výpad proti Avarům. Ve vítězném boji údajně prokázal takovou statečnost a velitelskou dovednost, že byl zvolen za krále. Přesně se neví ani to, kam až Sámova moc sahala, ale pravděpodobně přesahovala hranice dnešních Čech a Moravy. Záznamy franského kronikáře Fredegara popisují další vývoj těmito slovy:\n\nPozději se Sámovi Slované dostali do konfliktu s franskou říší. Její vládce Dagobert I. chtěl rozšířit svou vládu dále na východ a napadl slovanská území pod záminkou pomsty za násilí údajně spáchané na franských kupcích. Dagobert I. byl v roce 631 poražen v bitvě u slovanského hradiště Wogastisburgu. Bitva probíhala tři dny. Nebojovalo se nepřetržitě, spíše to byly dny opakovaných pokusů dobýt slovanskou pevnost. Po porážce u Wogastisburgu vyjednával Dagobert se slovanským panovníkem o míru, ačkoliv ještě krátce předtím Dagobertův vyslanec Sicharius považoval za nemožné, aby se Frankové přátelili s pohany. Přesné místo, kde se pevnost Wogatisburg nacházela, není známo a dodnes se po něm pátrá. Jedním z mnoha míst, kde pevnost Wogastisburg mohla stát, je vrch Rubín na Podbořansku. Pro tuto lokalizaci však dosud nebyly sneseny všeobecně přijímané důkazy.\n\nSámo zemřel pravděpodobně kolem roku 659. O dalším vývoji jeho říše, která nebyla skutečným státním útvarem s pevnou organizací, není mnoho známo. Předpokládá se, že slovanské kmeny se od sebe opět oddělily a vyvíjely se samostatně. Hlavním cílem kmenového svazu bylo sjednotit Slovany k obraně proti Avarům a Frankům a usnadnit jejich kořistnické výpravy proti sousedům. Jakmile avarské a také franské nebezpečí pominulo, svaz se rozpadl.\n\nPozdní prameny uvádějí jako Sámova pokračovatele jeho údajného syna Moravoda. Ten ovládal snad jen území dnešní Moravy a jeho rod měl navazovat na historické Mojmírovce. Historikové toto však jednoznačně zpochybňují, jelikož jde o barokní záznamy Tomáše Pěšiny z Čechorodu a Gelasia Dobnera, kteří se inspirovali dynastickým mýtem v Čechách.\n\n\nRománové zpracování\n\n\n"}
{"id": "19973", "url": "https://cs.wikipedia.org/wiki?curid=19973", "title": "Piet Cronje", "text": "Piet Cronje\n\nPieter Arnoldus Cronjé, známý jako Piet Cronje (4. října 1836, Colesberg [podle jiných zdrojů 1840] – 4. února 1911, Potchefstroom) byl búrský generál, který vedl jednotky Transvaalu za búrských válek.\n\nBěhem první búrské války vedl obléhání Potchefstroomu. Za druhé búrské války řídil búrské jednotky v západním Transvaalu. Vedl obléhání měst Kimberley a Mafeking a společně s Koosem de la Reyem porazil anglická vojska v bitvě u Magersfontein. 27. února 1900 kapituloval s celou svou 4000 armádou u Paarderbergu a byl uvězněn na ostrově Svaté Heleny až do kapitulace všech vojsk Transvaalu a Svobodného státu Oranžsko v roce 1902.\n"}
{"id": "19974", "url": "https://cs.wikipedia.org/wiki?curid=19974", "title": "Číslo", "text": "Číslo\n\nČíslo je abstraktní entita užívaná pro vyjádření množství nebo pořadí. Čísla se dnes obvykle zapisují v desítkové poziční číselné soustavě pomocí arabských číslic a pomocných znaků, zejména desetinné čárky a znamének plus a mínus. V informatice se užívají i jiné poziční soustavy, například dvojková nebo šestnáctková soustava.\n\nNěkdy se používají i starší nepoziční číselné soustavy, jako jsou například římské číslice (nejčastěji k označení pořadí).\n\nV laickém použití se někdy výraz \"číslo\" mylně používá ve významu \"číslice\".\n\nNejstarší archeologické doklady o počítání představují patrně tzv. vrubovky, kostěné nebo dřevěné tyčky se zářezy, kde každý zářez odpovídá jednomu počítanému objektu. Kolem roku 3000 př.n.l. byly v Sumerské říši k vyjadřování množství obchodovaného zboží používány různě vytvarované zhruba centimetrové hliněné žetony, představující například jednu ovci, jednu domluvenou míru obilí nebo oleje apod., počet žetonů pak vyjadřoval celkové domluvené množství zboží. Žetony byly po obchodním jednání uzavřeny do duté hliněné koule opatřené pečetěmi smluvních stran. Pro ověření množství bylo ovšem nutno pečetě porušit. Proto bylo kromě pečetí na kouli napsáno, jaké žetony v jakém množství se v ní nacházejí. Obchodníci si po čase všimli, že tak vlastně žetony nepotřebují.\n\nEgyptské číslice používají například symbol Z1 pro 1 a V20 pro 10.\n\nK označování pořadí (např. panovníků, knih apod.) se naproti tomu v mnoha kulturách užívala písmena abecedy. V řeckých, hebrejských i hlaholských textech se písmena příslušné abecedy s pevně danými hodnotami užívala i pro zaznamenávání nejčastějších čísel (např. 1-9, 10-90, 100-900). Jiné hodnoty se zapisovaly jako součty těchto čísel. Podobný nepoziční systém představují římské číslice, které ale nepoužívají všechny znaky abecedy v jejich pořadí, nýbrž jen znaky I, V, X, L, C, D a M. Hodnotu čísla tvoří součet jejich hodnot. Číslo 2012 se zapíše jako MMXII.\n\nVruby i nepoziční číselné soustavy jsou poměrně názorné, hodí se však jen pro zápis malých přirozených čísel a neposkytují žádnou podporu pro aritmetické operace. Další rozvoj počítání a matematiky proto velmi podpořilo zavedení pozičních číselných soustav o daném základu.\n\nPoziční číselná soustava o základu N užívá N různých číslic, jejich hodnota však závisí na umístění čili pozici v celém zápisu čísla: tatáž číslice 2 v zápisu 222 znamená jednou 200, podruhé 20 a na posledním místě 2.\n\nDnes používáme desítkovou (dekadickou) soustavu čísel, která využívá základu deset. Pracuje s deseti různými číslicemi 0, 1, 2, 3, 4, 5, 6, 7, 8 a 9. První dvoumístné číslo (10) tvoří základ soustavy. Dvojková (binární) soustava používá pouze dvou číslic 0 a I, číslo dvě se zapíše jako I0, čtyři jako I00 atd. Hodnotu lze také vyjádřit v šestnáctkové soustavě (hexadecimální) pomocí hexadecimálního čísla, které používá běžné číslice pro hodnoty 0–9 a „číslice“ A–F (nebo a–f) pro (desítkové) hodnoty 10–15. Číslo 16 se zapíše jako 10, číslo 30 jako 1E.\n\nČíselný obor je množina čísel, na nichž je bez omezení definována operace sčítání a násobení. Vůči těmto operacím je uzavřený, to znamená, že i jejich výsledky patří do téhož oboru.\n\nZvláštním případem „vyjádření množství“ je „vyjádření počtu“ – přidělení určitého čísla skupině objektů, o kterých uvažujeme jako o jednotkových (každý z nich je „jeden“) a dále nedělitelných. Tomuto vyjadřování počtu říkáme v běžném jazyce počítání a čísla, používaná k vyjádření počtu jsou označována jako přirozená čísla.\n\nPřirozená čísla jsou obvykle označována symbolem formula_1 (v teorii množin také symbolem formula_2). Podle toho, k jakým účelům se definice přirozených čísel používá, je mezi ně někdy zařazován i „počet objektů v prázdném souboru“ – číslo 0. Aby v tomto nedocházelo k nejasnostem, používá se obvykle pro přirozená čísla s nulou symbol\nformula_3\na pro přirozená čísla bez nuly symbol\nformula_4\nV tomto článku je používán symbol formula_1 ve smyslu „počtů v neprázdných souborech objektů“, takže formula_6\n\nPřirozená čísla jsou naprosto postačující, dokud je v rámci počítání používáno pouze sčítání a násobení, případně mocnění. Při pokusu o „opačné“ početní operace ale přirozená čísla již nestačí.\n\nPříkladem takové nedostatečnosti je určení „počtu peněz, které dluží Karel Jirkovi“. Dokud Karel dluží Jirkovi, je vše v pořádku a „vejdu“ se do přirozených čísel. Dokonce ještě v případě, kdy Karel vše vrátí, lze se s tím vypořádat v oboru formula_7. Co ale s případem, kdy se situace otočí a Karel naopak půjčí nějaké peníze Jirkovi (nebo mu vrátí víc, než kolik mu dlužil)?\n\nTato motivace – zachycení záporných počtů především v oblasti financí, vedla k rozšíření oboru přirozených čísel na celá čísla, která vzniknou z formula_7 přidáním „zrcadlových obrazů“ jednotlivých počtů:\nformula_9\n\nTyto zrcadlové obrazy mi umožňují odpověď ve výše uvedeném příkladě i v obrácené situaci (lze dlužit zápornou částku). Obor celých čísel je totiž uzavřený i co se týká operace opačné ke sčítání – odčítání. Lze tedy napsat například:\n\nStejně, jako je odečítání opačnou operací ke sčítání (a abychom mohli odečítat bez omezení, museli jsme rozšířit přirozená čísla na celá čísla), nabízí se otázka, co s opačnou operací k násobení – s dělením. Při pokusech o „vracení do původního stavu“ po vynásobení – což přesně dělení vlastně je – brzy přijdeme na to, že v některých případech nevystačíme s celými čísly. Číselný obor celých čísel by bylo potřeba rozšířit o čísla vyjadřující taková množství (v tuto chvíli už nelze mluvit o počtu) jako je „sedm polovin“, „jedna třetina“ nebo „sedmnáct setin“.\n\nRozšíření oboru celých čísel o tato „zlomková množství“ vzniká obor racionálních čísel\nformula_12\n\nTento zápis vypadá hrozivě, ale nevyjadřuje nic jiného, než to, co vedlo k zavedení pojmu racionálního čísla – potřebu vyjádřit zlomková množství. Konkrétně „sedm polovin“, „jedna třetina“ a „sedmnáct setin“ lze zapsat takto:\nformula_13\n\nV dnes běžně používané desítkové číselné soustavě mají obzvláštní důležitost zlomky dělící objekt na části odpovídající mocninám desítky – například na desetiny, setiny, tisíciny. Pro ty je používán zjednodušený zápis s použitím desetinné čárky:\n\n\n\nZdálo by se, že množina racionálních čísel je již dostatečná pro řešení všech matematických úloh, které by koho mohly napadnout. To vychází z myšlenky, že mezi libovolnými dvěma racionálními čísly se nachází jejich průměr, neboli jejich součet vydělený dvěma, což je také racionální číslo, takže racionální čísla pokryjí číselnou osu \"celou\". Že tomu tak není, to zjistila již sekta Pýthágorejců v antickém Řecku. Problém, ke kterému neexistuje řešení mezi racionálními čísly, lze formulovat následujícím způsobem:\n\"Najděte takové číslo, jehož druhá mocnina je 2.\"\n\nDůkaz, že takové racionální číslo neexistuje, lze najít zde.\n\nPředstavím-li si rozmístění racionálních čísel na číselné ose, pak na každém jejím sebemenším kousku jich je nekonečně mnoho. Přesto se na tuto číselnou osu vejde i veliké množství (dokonce mnohem větší množství, než je všech racionálních čísel) čísel jiných – iracionálních čísel. Příkladem je číslo z výše uvedeného příkladu, které je obvykle označováno symbolem formula_17. Takováto čísla (která jsou řešením nějaké polynomické rovnice, nebo zjednodušeně řečeno, která lze vyjádřit pomocí sčítání, odčítání, násobení, dělení, mocnění a odmocňování racionálních čísel) jsou nazývána algebraická.\n\nOtázka, zda existují ještě jiná, než algebraická čísla, byla vyřešena kladně – například Ludolfovo číslo formula_18 není algebraické – jedná se o takzvané transcendentní číslo.\n\nMnožina čísel, která odpovídají veškerým myslitelným množstvím (tj. racionální, iracionální, algebraická, transcendentní), nazýváme množinou reálných čísel, používá se pro ní označení formula_19. Na rozdíl od racionálních čísel tato množina již beze zbytku vyplňuje číselnou osu.\n\nPoznámka: To, že reálná čísla „beze zbytku vyplňují číselnou osu“ se zásadním způsobem odráží v některých vlastnostech, na kterých stojí celý obor matematické analýzy. Například je zde pravda, že „\"každá omezená množina má supremum a infimum\"“ nebo „\"z omezené posloupnosti lze vybrat konvergentní posloupnost\"“, což jsou tvrzení, která neplatí ani na oboru racionálních čísel, dokonce ani na oboru algebraických čísel.\n\nZdálo by se, že již není v rozšiřování číselných oborů kam postupovat, neboť reálná čísla již pokrývají jakékoliv myslitelné množství. Pro zjednodušení některých matematických výpočtů se přesto zavádí ještě širší číselný obor – tzv. komplexní čísla.\n\nMotivací pro jejich zavedení je, aby každá polynomická rovnice měla nějaké řešení. V příkladu z předchozího odstavce jsme v podstatě řešili polynomickou rovnici formula_20, jejím řešením jsou dvě čísla: formula_17 a formula_22.\n\nPokusím-li se vyřešit podobnou rovnici formula_23, pak v oboru reálných čísel řešení nenajdeme. Komplexní čísla jsou proto zaváděna jako dvojice reálných čísel, která tvoří jejich reálnou a imaginární část (vizuálně odpovídá obor komplexních čísel nikoliv číselné ose, ale číselné rovině a komplexní číslo můžeme chápat jako zápis vektoru z počátku souřadnic).\n\nDalší rozšíření představují:\n\nPostupným rozšiřováním řešeným matematických úloh jsme se dostali k následující hierarchii číselných oborů:\n\nformula_24\n\nGrafické zobrazení vztahu mezi jednotlivými množinami\nJiným směrem zobecnění přirozených čísel je jejich rozšíření do třídy kardinálních a ordinálních čísel.\nPlatí:\nformula_25\n\n\n\n"}
{"id": "19979", "url": "https://cs.wikipedia.org/wiki?curid=19979", "title": "Louis Botha", "text": "Louis Botha\n\nLouis Botha (27. září 1862, Greytown – 27. srpna 1919, Pretoria) byl búrský generál a politik, vrchní velitel vojsk Transvaalu (1900–1902), premiér Transvaalu (1907–1910) a první premiér Jihoafrické unie (1910–1919).\n\nLouis Botha se stal členem Volksraadu v roce 1897 za Vryheid. O dva roky později, když Britové Transvaal anektovali, se stal generálem búrských jednotek v druhé búrské válce. Porazil britské síly v bitvách u Colensa (1899), Spioencopu (1900), Colensa (1900) a Val Krantzu (1900). V roce 1900 se po smrti P. J. Jouberta stal vrchním velitelem vojsk Transvaalu. Po pádu Pretorie vedl dál společně s Koosem de la Reyem a Chritiaanem de Wetem gerilovou válku proti Britům. Ačkoli všech búrských mužů bylo jen asi 85 tisíc, Britové museli nasadit půl milionu vojáků, aby je s použitím velmi krutých metod (včetně koncentračních táborů i pro ženy a děti) porazili. Botha vedl búrskou delegaci při jednáních, která vyústila v kapitulaci všech búrských vojsk 31. května 1902.\n\nLouis Botha hrál po válce významnou roli v politice Transvaalu, vedl obnovu válkou zcela zničeného území. V roce 1907 se stal premiérem Transvaalu, v roce 1911 založil s Janem Smutsem Jihoafrickou stranu (\"South African Party\") spolupracující s Brity a bojující proti Národní straně (\"National Party\") Jamese Hertzoga.\n\nV roce 1910 vzniklo britské dominium Jihoafrická unie a Botha se stal jeho prvním premiérem a podílel se na vzniku její ústavy, která položila základy apartheidu. V roce 1914 potlačil i se Smutsem povstání Búrů, kteří odmítali bojovat za Velkou Británii a vedl Jihoafrickou unii do bojů proti německým koloniím. Po válce vedl britskou vojenskou misi u polských jednotek v rusko-polské válce. Zúčastnil se poválečných jednání, na kterých argumentoval proti Versailleské smlouvě, kterou považoval za příliš tvrdou pro Centrální mocnosti, ale nakonec se pod ni podepsal.\n\n"}
{"id": "19981", "url": "https://cs.wikipedia.org/wiki?curid=19981", "title": "Ústřední mocnosti", "text": "Ústřední mocnosti\n\nÚstřední mocnosti (též Centrální mocnosti či Čtyřspolek, německy \"Mittelmächte\", Maďarsky \"Központi hatalmak\", turecky \"İttifak Devletleri\", bulharsky \"Централни сили\") byl blok mocností stojící proti státům Dohody během první světové války. Zahrnoval především Německou říši a Rakousko-Uhersko, ke kterým se přidaly Osmanská říše a Bulharsko.\n\nZákladem aliance bylo spojenectví středoevropských monarchií Německa a Rakousko-Uherska z roku 1879 zvané Dvojspolek. \n\nK Dvojspolku se roku 1882 připojilo Italské království a tak vznikl Trojspolek. Na jeho vznik reagovaly Francie, Spojené království a Ruské impérium vytvořením Trojdohody (1907). Země Trojspolku se kvůli svému historickému vývoji a poloze (na rozdíl od Spojeného království, Francie, Španělska, Portugalska a několika dalších evropských států) nedostaly včas k získání kolonií a musely se bez nich buď zcela obejít (Rakousko-Uhersko), nebo se spokojit se „zbytky“ k tomu „vhodných“ zámořských území (Německá říše). Rozpory mezi oběma bloky v této tehdy téměř klíčové otázce mocenského zápolení bylo jedním z důležitých faktorů, které vedly k vypuknutí první světové války. Po jejím začátku však Itálie zůstala neutrální a v roce 1915 se přidala na stranu Dohody, čímž Trojspolek ve svém původním složení zanikl.\n\nK oběma zbývajícím centrálním mocnostem, které vstoupily v létě 1914 do války v Evropě, se v říjnu 1914 přidala Osmanská říše, jejíž zájmy byly dlouhodobě neslučitelné se zájmy Ruského impéria. V roce 1915 se k Ústředním mocnostem přidalo ještě geograficky rovněž okrajové Bulharsko, které vyšlo poražené z nedávných balkánských válek, a to zejména ve prospěch Srbska a Řecka, které stály na straně Dohody.\n\nPo vítězství Dohody v první světové válce byly Ústřední mocnosti na základě výsledků Pařížské mírové konference v dojednaných šesti mírových smlouvách označeny za viníky vypuknutí ničivé světové války. Německé říši jako hlavnímu viníkovi byly uloženy vysoké válečné reparace. Krom toho ztratilo Německo Alsasko-Lotrinsko a některá další území. Habsburská monarchie a Osmanská říše se rozpadly a Bulharsko ztratilo velká území včetně přístupu k Egejskému moři.\n"}
{"id": "19983", "url": "https://cs.wikipedia.org/wiki?curid=19983", "title": "397", "text": "397\n\n\n"}
{"id": "19984", "url": "https://cs.wikipedia.org/wiki?curid=19984", "title": "Judita", "text": "Judita\n\nŽenské jméno Judita pochází z hebrejského slova יהודית \"Jhúdít\" „Židovka“. Ve Starém zákoně je vdova Judita („Júdit“) hlavní hrdinkou stejnojmenné Knihy Júdit. Její zásluhou bylo, že svou zbožností a odvahou zachránila židovské město Betulii před dobytím nepřátelským vojskem.\n\nModifikací jména – zvl. ve středověku – je jeho tvar Juta (Jutta) či Guta, které bylo mezistupněm při vzniku českého jména Jitka.\n\nNásledující tabulka uvádí četnost jména v ČR a pořadí mezi ženskými jmény ve srovnání dvou roků, pro které jsou dostupné údaje MV ČR – lze z ní tedy vysledovat trend v užívání tohoto jména:\n\nZměna procentního zastoupení tohoto jména mezi žijícími ženami v ČR (tj. procentní změna se započítáním celkového úbytku žen v ČR za sledované tři roky) je -0,7%.\n\n\n\n"}
{"id": "19985", "url": "https://cs.wikipedia.org/wiki?curid=19985", "title": "Nahořany", "text": "Nahořany\n\nNázev Nahořany má více sídel: \n\n"}
{"id": "19986", "url": "https://cs.wikipedia.org/wiki?curid=19986", "title": "Novela", "text": "Novela\n\nNovela (z lat. \"novellus\", nový, mladý) je:\n"}
{"id": "19987", "url": "https://cs.wikipedia.org/wiki?curid=19987", "title": "X-Men", "text": "X-Men\n\nX-Men je fiktivní tým superhrdinů z komiksových příběhů, vydávaných společností Marvel Comics. Byl vytvořen tvůrčím duem, které tvořili Stan Lee a Jack Kirby. První příběh \"The X-Men #1\" byl vydán v září 1963.\n\nPrvní tým dal dohromady Profesor Xavier a tvořili ho Cyclops, Iceman, Angel, Beast a Marvel Girl. X v názvu představuje speciální gen, zvaný gen X, kterým se mutanti liší od obyčejných lidí, tím, že jim dává zvláštní schopnosti.\n\nPrvní číslo komiksu bylo vydáno v září 1963. Prvním a zároveň po celou historii nejvýznamnějším nepřítelem se stal Magneto a jeho Bratrstvo zlých mutantů, které zprvu tvořili mutanti jako Mastermind, Quicksilver, Scarlet Witch a Toad. Tématem byl tradiční boj mezi dobrem a zlem. Později přibyla sociální témata předsudků a rasismu. Magneto nenávidí lidskou rasu, protože se domnívá, že segregují a omezují mutanty, kteří by měli být nadřazení. Později bylo oznámeno, že Magneto v mládí přežil pobyt v nacistickém koncentračním táboře. Jeho dva hlavní následovníci Quicksilver a Scarlet Witch byli Romové. V šedesátých letech však v prodeji komiks zaostával za jinými marvelovskými tituly jako např. Avengers. Roku 1969 proto příběhy začali tvořit Roy Thomas a Neal Adams. Ti vytvořili nové dva charaktery, a to Havoka a Polaris. I tyto příběhy však komerčně neuspěly a série byla zastavena číslem 66.\n\nSérie byla oživena rokem 1975, kdy byl vydán titul Giant-Size X-Men #1, který vytvořili Len Wein a Dave Cockrum. To vedlo k oživení série, která se nově jmenovala \"Uncanny X-Men\" a začala s číslem 94 (čísla 67-93 byly reedice původních vydání). Stejně tak byl představen nový tým X-Men. Tvořili ho Cyclops (vůdce týmu), Colossus (původem ze Sovětského svazu), Nightcrawler (ze Západního Německa), Storm (z Keni) a Thunderbird (s apačskými kořeny). Brzy přibyli i Banshee (z Irska), Sunfire (z Japonska) a Wolverine (z Kanady) a Jean Grey (jako Phoenix). Tuto sérii psal Chris Claremont a ilustroval Dave Cockrum a později John Byrne. Série se setkala s úspěchem komerčně i z pohledu kritiků. Postupně se objevily i charaktery jako Amanda Sefton, Multiple Man, Mystique a Moira MacTaggert.\n\n80. léta začala s nejznámější dějovou linií \"Dark Phoenix Saga\". Kde se Jean Grey objevila jako Dark Phoenix. Následovaly i další úspěšné dějové linie jako \"Days of Future Past\", \"The Trial of Magneto\" nebo \"X-Men: God Loves, Man Kills\". Na počátku 80. let byly nejprodávanějším titulem od Marvelu. Úspěch znamenal vytvoření mnoha spin-off minisérií, které získaly souhrnný název \"X-Books\" (např. \"The New Mutants\", \"Alpha Flight\", \"X-Factor\", \"Excalibur\" a \"Wolverine\"). Během 80. let i nadále příběhy psal Claremont, v roli kreslířů se vystřídali Paul Smith, John Romita, Jr. a Marc Silvestri. Také přibyly nové charaktery jako Kitty Pryde/Shadowcat, Dazzler, Forge, Longshot, Psylocke, Rogue, Rachel Summers/Phoenix a Jubilee.\n\nV 90. letech začala být vydávána i druhá hlavní série, prostě nazvaná \"X-Men\". Scénář psal Chris Claremont a první číslo ilustroval Jim Lee. Tohoto čísla se prodalo na tři miliony kusů a tím se stalo nejprodávanějším komiksovým sešitem. Další minisérií byla \"X-Force\". Po šestnácti letech opustil Claremont práci na X-Menech a to číslem \"X-Men #3\". Poté psal několik čísel John Byrne než ho nahradil Fabian Nicieza a Scott Lobdell. I během 90. let přibyly další minisérie \"X-Books\", jako \"The X-Tinction Agenda\" (1990), \"The Muir Island Saga\" (1991), \"X-Cutioner's Song\" (1992), \"Fatal Attractions\" (1993), \"Phalanx Covenant\" (1994), \"Legion Quest\"/\"Age of Apocalypse\" (1995), \"Onslaught\" (1996) a \"Operation: Zero Tolerance\" (1997). Novými charaktery byly Cable, Bishop a Gambit. Vlástní sérii získal Deadpool.\n\nPo roce 2000 se vrátil Claremont, ale psal především minisérii \"X-Treme X-Men\". Hlavní série \"X-Men\" se přejmenovala na \"New X-Men\" a jejím hlavním autorem se stal Grant Morrison. Novými charaktery byly Chamber, Emma Frost, Husk, Northstar, Armor, Pixie, a Warpath. Také začala být vydávána třetí hlavní série nazvaná \"Astonishing X-Men\", kterou napsal Joss Whedon. Také byly vydány crossovery \"Messiah Complex\" a \"Messiah War\".\n\nOd relaunche Marvelu v roce 2012 pod názvem Marvel NOW!, byla většina sérií restartována a znovu vydávaná. Nové série tak byly: \"X-Men vol. 4\" (scénář Brian Wood), \"Uncanny X-Force vol. 2\" (scénář Sam Humphries), \"All-New X-Factor vol. 1\" (scénář Peter David), \"Uncanny X-Men vol. 3\" (scénář Brian Michael Bendis), \"X-Men: Legacy\" (scénář Simon Spurrier) a mnohé další včetně sólových sérií.\n\nV roce 2015 došlo k eventu \"Secret Wars\" a vesmír Marvel byl znovu restartován. Od prvních čísel tak začaly v rámci All-New, All-Different Marvel vycházet série: \"All-New Wolverine vol. 1\" (scénář Tom Taylor), \"All-New X-Men vol. 2\" (scénář Dennis Hopeless), \"Extraordinary X-Men vol. 1\" (scénář Jeff Lemire), \"Old Man Logan vol. 2\" (scénář Jeff Lemire), \"Uncanny X-Men vol. 4\" (scénář Cullen Bunn) či \"X-Men '92 vol. 2\" (scénář Chris Sims a Chad Bowers).\n\nMutanti, „odborně“ zvaní \"Homo Superior\", mezi které X-Meni patří, jsou dalším vývojovým krokem v linii lidstva. Kvůli evolučnímu skoku se u nich objevil mutační gen X, který způsobuje, že se rodí s různorodými nadlidskými schopnostmi. (Tím si Stan Lee zajistil nevyčerpatelnou zásobu superhrdinů bez nepravděpodobného opakování nehod a jiných předtím obvyklých způsobů.) Tyto schopnosti se ale obvykle začínají projevovat až v období puberty, kdy dochází ke zvýšení hladiny hormonů a emocí.\n\nProtivníky X-Menů bývají dost často jiní mutanti, tradičně pak Bratrstvo (Brotherhood of Evil Mutants) pod vedením Magneta, někdejšího dobrého přítele Charlese Xaviera vedoucího X-Meny.\nMagneto se domnívá, že nenávist lidí k mutantům je neodstranitelná a že může vést jen ke dvěma výsledkům: zničení mutantů nebo zničení lidí – a pochopitelně volí zničení lidí. Xavier naopak myslí, že lidé a mutanti mohou žít vedle sebe. Proto zřídil školu pro nadanou mládež, která současně slouží jako zástěrka pro tréninkové centrum X-Menů. Finance pro zázemí svého týmu by měl mít díky nesmírnému dědictví.\n\nJeden z důvodu existence X-Menů je tedy právě chránit lidi a sebe zároveň. Mezi protivníky patří ale i o mimozemské formy života (X-Meni si tedy užijí i cesty vesmírem), čarodějové nebo nadpřirozené bytosti (démoni). Některé díly X-Menů tedy vypadají spíše jako fantasy.\n\nVe filmech (v komiksových legendách následující události nejsou vůbec pravdivé) se mutanti rozdělovali podle svých schopností do tzv. stupňů 1–5.\n\nStupeň 1: Ve třetím díle filmu to byli podle Magneta tzv. pěšáci, kteří za něj bojovali na konci filmu. Stupeň 1 ovládá například jen akrobacii nebo prostě jen jednu schopnost jednoho druhu.\n\nStupeň 2: Magnetovi pomocníci ve třetím filmu (Juggernaut atd.)\n\nStupeň 3: Větší skupina. Z party X to je například Storm apod. Z Bratrstva je to například Pyro. Stupeň 3 už může napáchat ničivou škodu (například Pyro podpálit budovu).\n\nStupeň 4: Profesor X, Magneto. Patří zde např. i Wolverine (Logan) a to jen díky jeho schopnosti regenerace, která ho dělá prakticky nesmrtelným až na výjimky (např. dotyk od Rogue).\n\nStupeň 5: Mutant dokáže napáchat plošnou škodu v celém okolí pouhým mávnutím ruky. Z filmu jsou známi Jean, která dokázala své schopnosti mít pod kontrolou (stupeň 3), ale její temná stránka Phoenix, která zabila Xaviera, Cyclopa a málem i Wolverina, se řadí jako nejničivější stupeň, stupeň 5, a Iceman, který dokáže své schopnosti rozvíjet téměř až na hranici nemožného.\n\nVzhledem k rozrůstající se mutantské rodině se původní tým nejen přetvořil, ale i několikrát rozdělil a znovu dával dohromady, na postech vůdců se vystřídala řada osob. Kromě X-Menů formují mutanti další skupiny a přechází z jedné do druhé, někdy i mění strany.\n\nProfesor X, vlastním jménem Charles Xavier, je telepat, dokáže také zpomalit či zcela zastavit pohyb molekul, což se projevuje nehybností objektů. V mnoha číslech komiksů bylo řečeno, že patří k největším mozkům planety. V mládí býval velkým sportovcem. Když se objevily jeho mutantské schopnosti, začal cestovat po světě a šířit svou vizi o vztazích mezi mutanty a lidmi. Během svých cest navštívil čerstvě ustanovený stát Izrael, kde se seznámil s Erikem Lensherrem, Židem, který přežil vyhlazovací tábor Osvětim. Rychle se sblížili, protože Xavier pochopil, že má v Lensherrovi sblíženou mysl. Když během záchranné akce oba použili své schopnosti, Lensherr (Magneto) dospěl k názoru, že lidstvo bude k mutantům přistupovat stejně jako Němci k Židům během druhé světové války. Tím se jejich cesty rozdělily a stali se z nich nepřátelé. Xavier poté odcestoval do Tibetu, kde bojoval s Luciferem (mimozemšťanem, který chtěl ovládnout svět) a utrpěl zranění páteře, které ho upoutalo na invalidní vozík. Ve třetím díle filmu zemře, zabije ho Phoenix svými ničivými schopnostmi, avšak na konci procitne osoba z kómatu a ukáže se, že je to Profesor X.\n\nPhoenix, vlastním jménem Jean Grey, původně Marvel Girl (později si tak říká i její a Scottova dcera Rachel) – je telepat a telekinetik. V průběhu série získává až božské schopnosti, stává se jednou z nejobávanějších entit v celém vesmíru. Její příběh patří mezi nejzásadnější a podle kritiků i k nejlepším v celém vesmíru Marvel komiksů. Ve filmu je nakonec zabita Wolverinem, v X-Men: Budoucí minulost se ovšem vlivem změny toku času opět objevuje na konci filmu..\n\nJean Grey, převtělený Phoenix, je telekinetička a telepatka. Měla zemřít ve 2. díle zfilmované trilogie X-menů, ale ve třetím díle se záhy objeví po návštěvě Scottem jezera Alcali. Jean přežila jen díky Phoenixovi. Jean má prakticky neomezenou moc, proto u ní Profesor X v dětství vytvořil psychické bariéry, které měly její moc oddělit od její mysli, v důsledku toho došlo k rozdvojení její osobnosti – zrodil se Phoenix, zcela neovladatelná bytost plná touhy, radosti a hněvu. Jean dokáže pomocí své telekinetické síly cokoliv hmotného rozložit na molekuly, které následně rozpojí do atomů a až neviditelných protonů. Phoenix byla zabita Wolverinem na konci třetího dílu.\n\nWolverine (anglický název pro rosomáka sibiřského) – říká si Logan a jeho jméno je James Howlett. Jeho schopností je regenerace, která ho dělá prakticky nesmrtelným, a zesílené smysly (přinejmenším čich). Jeho kostra je vyztužena adamantiem. Kromě zvýšené fyzické odolnosti mu adamantium dává tři ostré „drápy“ (dlouhé asi 30 cm) vysouvané ze hřbetu pěsti každé ruky. V případech, kdy adamantium neměl, má místo nich drápy kostěné. Patří mezi nejoblíbenější z X-Menů a má i vlastní sérii komiksů, která na rozdíl od podobných pokusů u jiných členů týmu vychází již přes dvacet let. Ve filmu je také zachyceno, že Wolverine nemá rád létání, protože se mu při něm dělá nevolno.\n\nStorm, vlastním jménem Ororo Munroe dokáže ovládat počasí, včetně vytváření blesků nebo létání na principu nadnášení větrem. Její rodiče zemřeli během pobytu v Káhiře, kdy na dům, ve kterém se skrývali dopadlo sestřelené letadlo. Storm se zasypaná probrala, jako jediná přežila. Od té doby trpěla akutní klaustrofobií. Několik let se toulala po ulicích Káhiry a stala se jednou z nejlepších zlodějek. Putovala na jih přes Saharskou poušť, zpět do domoviny její matky. Během cesty se v ní probudily její mutantská schopnost ovládat počasí. Byla přijata jako „bohyně“ jedním z domorodých kmenů v Keni, kde ji posléze objevil Profesor X.\n\nNightcrawler, vlastním jménem Kurt Wagner, syn Mystique a démona Azazela. Jeho schopností je teleportace a je velmi nadaným akrobatem. Vyskytuje se v 2 dile X-Men a X-Men Apocalypse\n\nIceman, vlastním jménem Robert „Bobby“ Drake dokáže vytvářet led. V prvních číslech měl tělo pokryté sněhem, ale autoři si asi uvědomili, že vypadá poněkud směšně a proto se po prvním boji se Sentineli „promrazil“ až k brnění z ledu. Vystupuje jako klasický třídní klaun, je nezodpovědný, vtipkuje, i když je to nevhodné. Poté, co se jeho těla zmocní Ema Frost (White Queen), zjistí, že svojí sílu nikdy nedokázal využít úplně a začíná trpět méněcenností. Což ale po několika číslech komiksu překoná a s pomocí ostatních X-Menů získá nové, pro něj z počátku netušené schopnosti.\n\nBeast si také říká Dr. Henry „Hank“ McCoy. Má zvětšenou sílu, obratnost a posílené smysly. V původním týmu zastával pozici šaška, který dokáže vtipkovat i v té nejvypjatější situaci. Kromě toho je největší vědeckou kapacitou v oblasti aplikované genetiky X-Menů. Výsledkem pokusu, který provedl na sobě samém, porostl modrými chlupy.\n\nShadowcat, vlastním jménem Katherine „Kitty“ Pryde dokáže nejen procházet zdí, ale může odfázovat i jiné předměty - třeba i celé letadlo. Při fázování poškozuje elektroniku. Do týmu se přidala už jako čtrnáctiletá, zamilovala se do Colossuse a Storm přijala jako svoji novou matku, protože její rodiče se v té době rozváděli. Během jedné z mnoha cest do vesmíru získala malého dráčka, kterému začala říkat Lockheed. Při útěku do Japonska, když se pokoušela pomoci Wolverinovi, ji unesl démonický ninja Ogun, magickými prostředky změnil na batole a vycvičil z ní svého nástupce. Poté, co byla v jednom z nejsilnějších příběhů X-Menů smrtelně zraněna v souboji s Maraudery, když bránila obyvatele tunelů pod New Yorkem Morlocky opouští X-Meny a zakládá spolu s Nightcrawlerem nový tým v Anglii.\n\nRouge – její jméno je Marie (příjmení neznámé); v komiksech v X-treme X-Men a The End však používá jméno Anna Raven. Dokáže dočasně získat schopnosti jiného mutanta. Kromě toho získává i jeho vzpomínky a pocity. Ve většině případů pak měla navíc trvale ukradené schopnosti Ms. Marvel, jedné z Avengers – tedy létání a nadlidskou sílu. Ve filmu a seriálu se to neobjevilo – kromě „vidění“ profesora Xaviera v „epilogu“ X-Men: Evolution (V kresleném seriálu ji adoptovala Mystique).\n\nGambit, vlastním jménem Remy Etienne LeBeau. Gambit patří k etnické minoritě „Cajunů“, což jsou frankofonní obyvatelé Louisiany. Jeho schopností je přeměnění polohové energie na pohybovou, tedy umí nabíjet věci, díky čemuž následně explodují. Má s sebou vždy balíček karet (oblíbené projektily) a hůl z adamantia. Původně zloděj se přidal k X-Menům díky svému přátelství se Storm. A vydržel jenom díky své lásce k Rogue, která je neustále zkoušena, protože se oba zamilovaní nesmí jeden druhého dotknout.\n\nCyclops, vlastním jménem Scott Summer, je X-Menem, z jehož očí vychází neustále ničivý paprsek, který považuje za své prokletí. Profesor Xavier zjistil, že se paprsek dá odstínit speciálními brýlemi z rubínu. Má mladší bratry Alexe (Havok) a Gabriela (Vulcan). Vyrostl spolu se svým bratrem v sirotčinci, protože se předpokládalo, že jeho rodiče zahynuli při letecké nehodě. Ukázalo se, že byli uneseni mimozemšťany, jeho matka byla před očima otce obětována. Otec se stal vesmírným pirátem, Corsairem. Sen Charlese Xaviera pokládá za důležitější než svůj vlastní život, dalo by se říci, že kromě jeho milované Jean neexistuje nic důležitějšího pro něj, než mírumilovné soužití mezi mutanty a lidmi. Ve třetím díle filmu umírá zabit Jean – její temnou stránkou, Phoenixem. Avšak v X-Men: Budoucí minulost se vlivem změny času zase objevuje a je živ, stejně jako Jean (Phoenix).\n\nAngel, vlastním jménem Warren Worthington III, jeho původní vlastností jsou andělská křídla, která mu umožňují létat. Díky výcviku, který získal během působení v týmu, se vyznačuje také nadlidsky rychlými reakcemi. Dědic obrovského průmyslového impéria se během puberty, když mu vyrostla křídla, rozhodl stát hrdinou, Avenging Angelem, pak ho objevil profesor Xavier a požádal ho, jestli by se nepřidal do jeho nového týmu. Během svého hostování v týmu X-factor je zrazen svým přítelem z dětství a zdánlivě umírá, aby byl přetvořen mutantem jménem Apocalypse. Stává se z něj Archangel, modrý anděl smrti s kovovými křídly, která umí vystřelovat jednotlivá pera jako projektily.\n\nBishop je jedním z mnoha cestovatelů v čase v Marvel vesmíru. V jeho světě je sen Charlese Xaviera uctíván jako náboženství, členové týmu jsou považováni téměř za světce a mučedníky, kteří obětovali svůj život aby byl sen zachován. Do přítomnosti týmu X-Men přichází jako soupeř, který je považuje za své nepřátele z budoucnosti. Po smrti jeho přátel ho profesor X přijímá do týmu, navzdory radám ostatních členů, kteří považují jeho metody za příliš radikální. Má schopnost pohltit energetický výboj (ať už schopnost jiného mutanta nebo výstřel z energetické zbraně), uložit ho ve svém těle, transformovat ho, nebo ho vystřelit jako svůj vlastní.\n\nSean Cassidy se narodil jako dědic hradu a panství Cassidy Keep v Irsku. Absolvoval Trinity College v Dublinu a nastoupil jako detektiv Interpolu. Oženil se, získal hodnost inspektora a ačkoli věděl o svých mutantních schopnostech, držel je v tajnosti i před Interpolem. Nicméně o Cassidyho schopnostech věděl jeho bratranec Black Tom Cassidy, který byl sám mutant. Tito dva byli soupeři, zejména pak co se týká Seanovo ženy Maeve Rourke, o kterou Black Tom usiloval. Hlasem vytváří silné zvukové vlny různých efektů. Má omezenou psionickou schopnost, která funguje pouze v souzvuku s jeho zvukovým výkonem. Svoje schopnosti používá k letu, aby rozbil pevné objekty, lidské bytosti může dočasně dostat do hypnotického transu, nebo způsobit bezvědomí.\n\nJako dítě, byl Cable unesen do dimenze Limbo plné démonů, aby byl obětován. Cable byl zachráněn skupinou X-Men a X-Factor. Brzy po jeho záchraně byl Cable napaden techno-organickým virem mutanta Apocalypse. Virus se mu podařilo zpomalit svými schopnostmi. Člen klanu Askani ze 40. století cestoval časem zpět do 20. století a přesvědčil Cyclopse, aby s nimi poslal svého syna Nathana (Cable) do jejich doby. Ve 40. století už byl hotov lék proti techno-organickému viru a Cable měl zároveň pomoci v boji proti Apocalypsovi. Má obrovskou sílu a uzvedne až 10 tun. Také ovládá telepatii a telekinezi a ovládá různé formy boje a střelné zbraně.\n\nColossus, vlastním jménem Piotr Nikolaievitch Rasputin, je mutant se schopností proměnit svou kůži ve speciální ocel. To mu propůjčuje vlastnosti jako nadlidskou sílu, obrovskou odolnost (až nezničitelnost), ale také to snižuje jeho rychlost a pohyblivost.\n\nVe své obrněné formě má Colossus nadlidskou sílu, která mu dovolí stisk 100 tun. V této podobě je bezbranný vůči magnetické manipulaci. Nemá žádnou potřebu jíst, dýchat a pít. Je vysoce imunní vůči rozdílům tepla a chladu. Odolá také vysokému elektrickému napětí a energetickým útokům. Colossus je velmi šlechetný a obětavý. Pomohl by každému, kdo by to potřeboval.\n\nDeadpool, Wilson, se dokáže regenerovat a je to mistr bojových umění. Stal se z něj žoldák specializovaný na vraždy na objednávku, zabíjel ale jen ty, kteří si to podle něj zasloužili. O jeho žoldnéřských aktivitách není uvedeno moc informací, během jeho akcí v Tangeru v Maroku se zamiloval do ženy jménem Francine. Poté, co se s ní rozešel, odjel do Asie a v Japonsku byl najat šéfem kriminálníků, který si říkal Boss, aby pronikl do skupiny bojovníků sumo, které vlastnil Bossův konkurent Oyakata. Wilson strávil tři roky jako Oyakatův služebník, poté se zamiloval do jeho dcery Sazae. Když Boss nařídil Oyakatovu vraždu, tak Wilson úplně poprvé odmítl úkol a vrátil se do USA. V Americe se zamiloval do pubertální prostitutky Vanessy Carlysle, s kterou snil o lepším životě. Později ho najaly organizace ze Středního Východu, aby zabil agenta britské vlády Altheu, známého jako Slepý Al, ale naneštěstí mu Al utekl, když povraždil jeho spolupracovníky. Lidé, kteří si Wilsona najali, se mu chtěli za jeho selhání pomstít a pokusili se zabít Vanessu, tu ale zachránila Zoe Cullodenová. Cullodenová celou dobu měla Wilsona v hledáčku pro případ, že by byl potenciální hrozbou pro svět. Wilson později dostal rakovinu a rozešel se s Vanessou, jelikož nechtěl, aby měla vztah s umírajícím mužem. Wilson odjel do Kanady, kde dostal nabídku od kanadského „Oddělení K“ – speciální kanadské vojenské divize, která navíc aplikovala do Wolverinovy kostry adamantium – aby se přidal k programu „Zbraň X“ výměnou za vyléčení rakoviny. Aplikovali Wilsonovi Wolverinův léčivý faktor. Dostal se do týmu s téměř neporazitelným Sluggem, kyborgy Kanem a Slaybackem. Vanessa se také později k týmu přidala poté, co získala měňavé mutantské schopnosti a říkala si „Copycat“ – „napodobitel“. Deadpool během jedné mise zabil Slaybacka, za to byl vyřazen ze „Zbraně X“ a poslán do „Hospice“ – vládního zařízení, kde nadlidští pracovníci a experimentální subjekty byli léčeni. Aniž by to ale kanadská vláda věděla, vedoucí Hospice Dr. Killebrew a jeho sadistický asistent Ajax pořádali tajně testy smrti, ve kterých se pacienti sázeli, jak dlouho který subjekt bude žít. Killerbrew Wilsona mučil všelijakými možnostmi, aby uspokojil své sadistické choutky. Wilson se spřátelil s kosmickým převtělením Smrti, a díky tomu své utrpení vydržel. Ajax po Wilsonových provokacích udělal jinému pacientovi Wormovi lobotomii, Wilson pak utekl a na příkaz Smrti Worma zabil, aby ho zbavil utrpení. Killerbrew měl ale pravidlo – každý pacient, který zabije jiného, bude popraven. Wilsonovi vyrvali srdce z těla, ale jeho touha po pomstě byla tak silná, že jeho léčivý faktor se tak moc urychlil, že se mu vytvořilo v hrudi nové srdce – přesto jeho jizvy nezmizely. Wilson postřelil Ajaxe, nechal ho zemřít a s jménem Deadpool odjel pryč s ostatními pacienty.\n\nHavok pravým jménem Alexander „Alex“ Summers je mutant se schopností generovat a vystřelovat silné výbuchy plazmatu, ze začátku měl problém s kontrolou své schopnosti. Je mladší bratr Scotta Summerse (Cyclops) a starší bratr Gabriela Summerse (Vulcan). Stejně jako bratr Cyclops se stal členem X-Menů.\n\nDr. Braddock se stal v Británii jedním z předních vědců. Zde si vzal ženu jménem Elizabeth s níž měl celkem tři děti. Nejstarší byl Jamie, dále tu byly dvojčata Elizabeth a Brian. Děti zdědily geny a superschopnosti po svém otci, nicméně v čase jejich dětství se nic zvláštního neprojevilo. Později se jeden ze sourozenců Brian, stal hrdinou známým jako Captain Britain a u Betsy se projevili její mutantské schopnosti. Jako mutant má mnohé telepatické schopnosti, čte myšlenky, komunikuje s ostatními na velkou vzdálenost, dokáže ovládat mysl druhých a dokáže v mysli jiného mutanta nebo člověka vytvořit iluze. Pomocí své mysli si dokáže vytvořit psychický meč nebo dýku.\nJe velmi zkušená v bojových uměních pocházejících z východu.\n\nMagneto, vlastním jménem Erik „Magnus“ Lensherr ovládá magnetismus a touto schopností může ohýbat železné traverzy, létat, či dokonce i vyvolávat zemětřesení na opačné straně Země. Často je nazýván jedním z nejmocnějších žijících mutantů. Je mutant čtvrtého stupně stejně jako například Wolverine nebo profesor Charles Xavier.Ještě před tím, než se projevily jeho mutantské schopnosti, byl se svými rodiči deportován do Osvětimi. Tam byl zdánlivě popraven a pohřben. Vyhrabal se ven z hromadného hrobu a uprchl z tábora. Po druhé světové válce byl ošetřovatelem v Izraeli, kde se seznámil s Charlesem Xavierem. Ten mu vysvětlil, že je mutantem a ukázal mu, že je víc jako je on. Oba dva, velcí muži, pokud by spolupracovali, dokázali by mírumilovného soužití s lidmi pravděpodobně dosáhnout. Magneto cestoval po celé Evropě, seznámil se se svojí první ženou, nějaký čas s ní žil v malé vesničce v Rusku. Během požáru jí pomocí svých schopností zachránil, ale jejich dceru už zachránit nedokázal. Manželka se od něj odvrátila jako od nějakého monstra. A tím byl jeho osud, jako jednoho z největších nepřátel lidstva, zpečetěn.\n\nVe filmovém zpracování nakonec o své schopnosti přijde, když dostane injekci na potlačení genu X. Stává se z něj obyčejný starý člověk, kterému mnoho let života nezbývá, na konci filmu se ale u něho znovu projeví.\n\nMystique, vlastním jménem Raven Darkholme. Její schopností je proměna, dokáže se proměnit v jakoukoliv osobu, či člověku podobný objekt, i když například její nápodoba adamantia (Wolverinových drápů) nedosahuje tvrdosti skutečného adamantia.\nVe filmu \"\" o své schopnosti přijde a stává se z ní člověk. Zradí Magneta a prozradí lidem Magnetův úkryt a všechny jeho plány na ovládnutí světa.\n\nPyro, vlastním jménem John Allerdyce je pyrokinetikem to znamená, že ovládá oheň. Jeho největším sokem je Iceman. Ve druhém díle filmu zradí X-Meny a přidává se k nepřátelům - na stranu Magneta, kterého ve třetím díle doprovází, ale svůj závěrečný boj s Icemanem prohraje.\n\nSabertooth, vlastním jménem Victor Creed má schopnost regenerace, zesílené smysly, sílu, obratnost. Je jedním z úhlavních nepřátel Wolverina, i když je jeho bratr.\n\nQuicksilver, vlastním jménem Pietro Maximoff disponuje superrychlostí. Může běhat i nadzvukovou rychlostí, po hladině vody nebo po svislé stěně. Je to nevlastní syn Magneta a bratr Scarlet Witch. Na konec se přidá na stranu dobra.\n\nScarlet Witch, vlastním jménem Wanda Maximoff, její mutantské schopnosti se při narození spojily s magií chaosu. Dcera Magneta, sestra Quicksilvera. Stejně jako její bratr se také později přidává na stranu dobra.\n\nJuggernaut, vlastním jménem Cain Marko je nevlastní bratr Charlese Xaviera. Má schopnosti nadlidské síle, odolnosti a trvanlivosti. Díky jeho helmě je imunní vůči telepatii. Schopnosti nezískal z větší části díky mutaci, ale pomocí setkání s démonem během Války v Koreji.\n\nApocalypse je úplně nejstarší mutant na světě, narodil se více než před 5.000 lety. Je posedlý rozpoutáváním válek a rozbrojů mezi lidmi a mutanty, protože chce zjistit, který druh bude silnější a bitvu přežije. Jeho nejzákeřnější plán byl, že kdysi unesl dvanáct úplně nejmocnějších mutantů na Zemi. Jejich schopnosti chtěl využít ke zprovoznění zvláštního stroje, který by mu propůjčil nepředstavitelně velkou moc. Jeho schopnosti jsou ohromná síla a telekineze a díky ní dokáže levitovat. Díky jediné myšlence dokáže změnit svůj vzhled.\n\nPracuje pro Magneta. Umí skákat do velké výšky a ovládá akrobacii. Podobně jako žába umí natahovat svůj jazyk a jeho sliny jsou toxické. Dokáže se dlaněmi a chodidly přichytit na strop nebo stěnu.\n\n\n\n\n\n\n\n\nKromě záplavy komiksů existuje několik animovaných seriálů (\"Pryde of the X-men\", \"X-Men: TAS\", \"\" a \"Wolverine & the X-men\") a prozatím tři hrané celovečerní filmy (\"X-Men\", \"X-Men 2\" a \"\". Čtvrtý, \"\", je prequelem ke zmíněným třem a premiérově byl uveden 1. května 2009. V roce 2011 vyšel film \"\" jako prequel k \"X-Men Origins: Wolverine\". O rok později vyšel na plátna film Wolverine, který pojednával o Loganově cestě do Japonska.\n\nFilmy se kromě opět nového zpracování tématu ve sporu s předchozími snaží udržet čistý žánr a vyhnout se motivům fantasy. Zvlášť je to vidět na , kde se Jean Grey projevuje jako Dark Phoenix. Ve filmové verzi jde však 'pouze' o podvědomou složku její osobnosti, zatímco v komiksu šlo o božskou vesmírnou entitu, která si Jean vyvolila za svého hostitele.\n\nO filmech pojednává článek X-Men (filmová série).\n\n"}
{"id": "19989", "url": "https://cs.wikipedia.org/wiki?curid=19989", "title": "Administrativní dělení Španělska", "text": "Administrativní dělení Španělska\n\nPadesát provincií (\"provincias\") Španělského království je seskupeno do 17 autonomních regionů zvaných autonomní společenství (\"comunidades autónomas\"). Další 2 provincie na pobřeží severní Afriky – města Ceuta a Melilla mají postavení autonomních měst (\"ciudades autónomas\").\n\nPři přeměně Španělska v demokratický stát po pádu diktatury generála Francisca Franca, hrály důležité role centralismus, nacionalismus a separatismus. Z obavy, že by separatismus vedl k nestabilitě a k další diktatuře, vznikl kompromis napříč umírněnými politickými stranami, které se účastnily vzniku španělské ústavy v roce 1978. Cílem bylo uspokojit separatistická hnutí a tak odzbrojit extremisty. Španělsko bylo přeměněno ve vysoce decentralizovaný stát, což ostře kontrastuje s předchozím frankistickým režimem, stejně jako ve většině centralizovanou strukturou západoevropských států. Jednotlivé autonomní oblasti byly vymezeny většinou na základě historických nebo národnostních hledisek.\n\nAutonomní oblasti mají rozsáhlou autonomii s širokými legislativními a výkonnými kompetencemi, vlastní parlament a vládu, což odpovídá poměrům ve federaci.\n\nRozsah pravomocí se u každého autonomního společenství poněkud liší a je stanoven v „autonomním statutu“ (\"estatuto de autonomia\") příslušného společenství, což je v podstatě jakási regionální ústava. Ve skutečnosti je tu určitý rozdíl mezi „historickými“ autonomními společenstvími, jakými jsou Baskicko, Katalánsko, Galicie, Andalusie, a zbytkem. „Historická“ získala více pravomocí, včetně možnosti regionálních předsedů vlád určovat termíny regionálních voleb. Baskicko a Katalánsko mají také vlastní policejní jednotky: Ertzaintza v Baskicku a Mossos d'Esquadra v Katalánsku. Ostatní společenství mají v těchto ohledech mnohem omezenější kompetence.\n\nÚstava v hrubých rysech uznává historická práva společenství. Tato práva měly kdysi některé španělské regiony na základě jednání s ústřední španělskou vládou. Je samozřejmé, že je bylo nutno poněkud aktualizovat v moderním autonomním statutu příslušného novodobého autonomního společenství. To vysvětluje, proč Baskicko a Navarra vybírají daně a vyjednávají se španělskou vládou o tom, kolik peněz musejí dodat státu, zatímco ostatní společenství to mají pevně stanoveno.\n\nPočátečním záměrem nebyla autonomie všech částí Španělska, ale jen těch „historických“. Zatímco se teprve rodila moderní španělská ústava, vypukly v Andalusii lidové protesty za právo na autonomii, při nichž 4. prosince 1977 demonstrovalo v andaluských ulicích více než 1 a půl milionu lidí. Důsledkem bylo začlenění dvou článků týkajících se autonomie do dokončené ústavy z roku 1978: článku 143, který umožňuje všem regionům získat autonomii, s určitým omezením přenesení pravomocí (což bylo kritiky decentralizace nazýváno \"Café para todos\" „káva pro každého“); a článku 151, který umožnil vznik autonomních společenství vybavených značným stupněm autonomie.\n\nČlánek 151 dal automaticky autonomii těm regionům, které se jí těšily během Druhé španělské republiky na základě ústavy z roku 1931. Těmito regiony byly Baskicko, Galicie a Katalánsko, ovšem po vypuknutí španělské občanské války byla jejich autonomie nakonec zlikvidována. Tento článek však také nabídl možnost získat stejnou míru autonomie i ostatním regionům či národnostem, pokud by byla schválena v referendu.\n\nSamostatný autonomní statut pro Andalusii navrhl a předložil ke schválení Blas Infante, v červnu 1936 ho pak schválil parlament a v září 1936 v referendu také obyvatelé Andalusie. Bohužel však mezitím v červenci vypukla občanská válka, poté byl v srpnu 1936 frankistickými rebely zavražděn Blas Infante, což tento autonomistický projekt zhatilo.\n\nKaždé autonomní společenství a obě autonomní města používají také vlastní symboly, jakými jsou znak a vlajka, v některých případech také regionální hymnu. 10 společenství a Ceuta používá hned 2 nebo i 3 \"(Asturie)\" vlajky současně.\n\n"}
{"id": "20001", "url": "https://cs.wikipedia.org/wiki?curid=20001", "title": "Kompilační album", "text": "Kompilační album\n\nKompilační album je nepůvodní hudební dílo, sestavené z úryvků nebo myšlenek jiných děl, případně autorů. Pokud si je autor kompilace přivlastní, jedná se o plagiát.\n\nV současném užití nejčastěji album, zvukový nosič (hudební nebo s mluveným slovem), který obsahuje nahrávky jednoho nebo více umělců vybraných z více zdrojů (jako jsou studiová alba, koncertní nahrávky, singly, demonahrávky a jiné výběry). Nahrávky mají společnou charakteristiku jako například jejich úspěšnost, zdroj, žánr, či jiná společná témata. Když je interpretem jeden umělec, zpravidla jde o retrospektivní charakter alba.\n\n"}
{"id": "20006", "url": "https://cs.wikipedia.org/wiki?curid=20006", "title": "Nájezd na Dieppe", "text": "Nájezd na Dieppe\n\nNájezd na Dieppe (resp. Operace Jubilee, Operace Rutter) byla obojživelná operace kanadských a britských jednotek proti Třetí říší okupovanému francouzskému přístavu Dieppe. Byla naplánována jako průzkum bojem v širokém měřítku, mající za cíl získat zkušenosti s vyloďovacími operacemi ve větším měřítku, a kooperací jednotlivých složek spojeneckých ozbrojených sil v nich. Druhotným cílem operace byla demonstrace spojenecké jednoty se SSSR provedením bojové operace proti Wehrmachtu na evropském kontinentu a vyvolání pocitu ohrožení spojeneckou invasí na kontinent v německém vrchním velení a případně i pokus vyprovokovat jej k přesunům jednotek k obraně okupované Francie, kterými by se odlehčilo sovětským vojskům bojujícím na východní frontě.\n\nAkce proběhla 19. srpna 1942 a skončila katastrofou pro vyloděné síly, které nedosáhly naprosté většiny plánovaných cílů a utrpěly 60–70% ztráty. Jako pozitivum celé akce lze ale uvést, že zkušenosti britsko-kanadských jednotek a problémy, s nimiž se jednotky setkaly, byly zohledněny při přípravě vylodění v Normandii. Nájezd na Dieppe zejména jednoznačně ukázal, že obojživelný útok na opevněný přístav s sebou nese riziko značných ztrát a také poukázal na nutnost dostatečné podpory vyloďovaných jednotek leteckým a námořním bombardováním při překonávání pobřežních opevnění a použití většího množství speciálních vyloďovacích plavidel a prostředků pro překonání překážek na pobřeží, potřebu pečlivějšího plánování obojživelných operací, jakož i nutnost při takovýchto akcích prohloubit koordinaci akcí všech zúčastněných složek ozbrojených sil.\n\nNájezdu na Dieppe se zúčastnili i mnozí českoslovenští letci v řadách RAF. Celkem za dobu této operace naši letci dosáhli těchto výsledků: 312. stíhací peruť – 1 ozbrojená loď zničena, 2 Fw 190 pravděpodobně zničeny, 1,5 Do 217 zničen, 1 Do 217 poškozen, 2 Fw 190 poškozeny; 310. stíhací peruť: 11 Do 215 zničeno a 1 Bf 109 pravděpodobně zničen.\n\nPrvní členové Luftwaffe, kteří měli možnost se na celou operaci podívat, byli piloti 5./JG 26 jmenovitě Oberleutnant Horst Sternberg a Peter Crump. Celkový počet vzletů JG 26 byl 377 v rámci 36 akcí. Prvního sestřelu dosáhl Heinrich Bierwith v 06:43.\n\n"}
{"id": "20008", "url": "https://cs.wikipedia.org/wiki?curid=20008", "title": "Velká vlastenecká válka (pojem)", "text": "Velká vlastenecká válka (pojem)\n\nVelká vlastenecká válka ( , \"Velikaja Otěčestvennaja vojna\"), je ruský (resp. byl sovětský) název pro sovětsko-německou válku probíhající v letech 1941–1945. \n\nSovětské, resp. po zániku Sovětského svazu ruské, a některé východoevropské prameny tak označují boje na východní frontě (východní z německého hlediska, pro Sovětský svaz šlo o frontu západní) mezi Sovětským svazem a Německem a jejich spojenci během druhé světové války. \n\nPojem „Velká vlastenecká válka“ nebo „vlastenecká válka“ používal sovětský tisk od samého počátku války, noviny Pravda už 23. a 24. června 1941 tehdy ještě ne jako pojmenování války, ale jen jako jedno z několika klišé, společně s řadou podobných označení (svatá lidová válka, svatá vlastenecká lidová válka, vítězná vlastenecká válka), přičemž současně Pravda připomínala i (velikou) vlasteneckou válku roku 1812. Mezi řadou dalších označení se vlastenecká válka (nikoliv však Velká vlastenecká válka) objevila i v projevu tehdejšího sovětského předsedy vlády Josifa Stalina z 3. července 1941. Spojení „Vlastenecká válka“ získalo oficiální charakter, když bylo použito při pojmenování Řádu Vlastenecké války zřízeného výnosem předsednictva Nejvyššího sovětu Sovětského svazu z 20. května 1942. \n\nTermín zdůrazňuje národní a obranný charakter konfliktu a odkazuje též na „Vlasteneckou válku“, tradiční ruské označení pro francouzský útok na Rusko roku 1812.\n\nVelká vlastenecká válka začala 22. června 1941 přepadením Sovětského svazu Německem a skončila německou kapitulací 9. května 1945 (zahrnuje i závěrečné boje probíhající v rámci Pražské operace po 9. květnu 1945). \n\nPojem nezahrnuje zimní válku v letech 1939–1940, německo-sovětskou okupaci Polska roku 1939 ani sovětsko-japonské boje na Dálném východě v letech 1938, 1939 a 1945.\n"}
{"id": "20011", "url": "https://cs.wikipedia.org/wiki?curid=20011", "title": "Ervěnický koridor", "text": "Ervěnický koridor\n\nErvěnický koridor je mohutný násep, který se zvedá ze dna uhelné pánve místy až do maximální výšky 170 metrů. Nachází se v severozápadních Čechách.\n\nErvěnický koridor začíná u Jirkova a vede po dlouhém náspu územím, kde se až do druhé poloviny 20. století nacházela obec Ervěnice (podle ní nese koridor svůj název) až k železniční stanici Třebušice v Komořanech u Mostu. Jeho délka je přibližně 11 km.\n\nPo zemním tělese tvořeném důlní výsypkou vede železniční trať č. 130 Ústí nad Labem - Chomutov. Podél severního svahu probíhá silnice I/13 (též i evropská silnice E442) a ještě blíže lomu Československé armády řeka Bílina svedená do potrubí 4xJs 1200 mm. Od roku (2007) se připravují plány na revitalizaci koryta Bíliny, vytvoření meandrů a podpoření samočistící schopnosti. Důvodem navrácení do koryta je stabilita terénu a vzdalování lomových lokalit. Po koridoru jsou vedeny téměř všechny inženýrské sítě z Chomutova do Mostu.\n\nKoridor vznikl na hraně lomu ČSA a Jan Šverma (který dalším postupem přešel v lom Vršany). V roce 1964 bylo uvolněno místo pro jeho vytvoření, kdy docházelo k vyuhlení zásob uhlí a postupu směrem od koridoru. S tím jak těžba postupovala, byla v místě koridoru zakládána výsypka. V období od roku 1964–1985 bylo na trasu koridoru přemístěno 520 miliónů metrů krychlových skrývkových hmot.\n\nPředpokládalo se, že násep bude zpočátku klesat až o půl metru za rok. Proto tu byly postaveny čtyři koleje – po dvou se jezdilo, další dvě se průběžně opravovaly. Také elektrická trakce, která dlouho končila v Třebušicích, na koridor pokročila teprve po jeho stabilizaci a elektrický provoz byl zahájen 5. prosince 1989.\n\nSoučástí železniční části koridoru je i přemostění části vodní nádrže Újezd.\n\nNa konci zatrubnění řeky Bíliny je ve výtokovém objektu MVE Ervěnický koridor.\n\n\n"}
{"id": "20017", "url": "https://cs.wikipedia.org/wiki?curid=20017", "title": "Pedro Rodríguez de la Vega", "text": "Pedro Rodríguez de la Vega\n\nPedro Rodríguez de la Vega (18. ledna 1940 Mexico City, Mexiko – 11. července 1971 Norimberk, Německo) byl mexický automobilový závodník. Jeho bratr Ricardo Rodríguez (1942–1962) byl rovněž automobilovým závodníkem, avšak tragicky zahynul při velké ceně Mexika 1962. Pedro závodil ve Formuli 1 a ve vytrvalostních závodech. Ve Formuli 1 jsou jeho největšími úspěchy vítězství ve VC jižní Afriky 1967 na voze Cooper-Maserati a ve VC Belgie 1970 na voze BRM. V celkové klasifikaci MS F1 skončil nejlépe šestý na Cooper-Maserati v roce 1967 a na voze BRM o rok později. V roce 1968 navíc na Fordu GT40 vyhrál slavný závod 24 hodin Le Mans společně s Lucienem Bianchim. V roce 1970 skončil v MS F1 sedmý a o rok později devátý. Tento rok se mu však už sezonu dokončit nepodařilo. Zahynul ve sportovním Ferrari při závodě Intersérie, což byl mezinárodní šampionát sportovních automobilů populární zejména v SRN.\n\n"}
{"id": "20018", "url": "https://cs.wikipedia.org/wiki?curid=20018", "title": "Vylučování", "text": "Vylučování\n\nVylučování je biologický proces, kterým organismus separuje odpadní produkty ze svého těla. Odpadní produkty jsou obvykle vypuzeny z těla vyloučením. Nezřídka bývá tento proces laiky nespravně nazýván vyměšování; tento pojem má však značně odlišný význam.\n\nU savců tvoří 2 hlavní vylučovací procesy formování moče v ledvinách a formování výkalů (fekálií) ve střevech. Odpadní produkty jsou vyloučeny močením (urinací) a vyprazdňováním stolice (defekací). Další významnou vylučovaci cestou je pocení, ale i slzy podle okolností z těla odváději některé zplodiny metabolismu. \"A taky sliny a hlen.\"\n\nI když moč a výkaly jsou oba odpadním materiálem tělesných procesů, z fyzikálního hlediska to jsou odlišné kategorie. Moč je odpadní produkt močového systému, zatímco výkaly jsou odpadní produkty zažívacího systému. Výkaly mohou obsahovat asi 1 třetinu bakterií, většina kterých je neškodných, ba i potřebných ve střevě, ale jsou nebezpečné na jiném místě; mohou též obsahovat jedovaté a dokonce zhoubné patogeny ve formě bakterií, virů, améb a různých parazitických červů. Moč zase obsahuje kromě vody soli a proteinový odpad ve formě močoviny a jen zřídka nějaké patogeny. Má-li osoba nedostatek vody a je-li v nebezpečí přehřátí pro nedostatečné pocení, moč může být bezpečně použita na zvlhčení oděvu za účelem chlazení, dokonce z nouze i k výplachu rány při poranění. Je zbytečné pokoušet se moč za účelem uhašení žízně pít, protože - podobně jako slaná mořská voda - vyžaduje víc vody z organismu na vyloučení solí, než je v moči samotné. (Někteří mořští ptáci jsou schopni efektivně vyloučit nadbytečnou sůl slznými kanálky spojenými s očima. Tito ptáci mohou pít mořskou vodu bez problémů.) Nicméně některé zdroje uvádějí, že pravidelné pití malého množství vlastní moči přispívá k zlepšení obranyschopnosti lidského organismu. Důkaz tohoto ze strany klasické školní medicíny ovšem zřejmě neexistuje.\n\nU hmyzu je na vyloučení metabolického odpadu použit systém obsahující Malpigické trubice. Metabolický odpad se rozptyluje nebo je aktivně transportován do trubice, která dopravuje odpad do střev. Metabolický odpad je pak uvolněn z organismu spolu s výkaly.\n\n"}
{"id": "20019", "url": "https://cs.wikipedia.org/wiki?curid=20019", "title": "Invaze na Krétu", "text": "Invaze na Krétu\n\nInvaze na Krétu (alias Operace Merkur, \"Bitva o Krétu\") představovala útok německých vzdušných výsadkových vojsk a letadly převážené pěchoty na Krétu. Smyslem této operace bylo obsadit ostrov a zabezpečit tak jižní křídlo Wehrmachtu (tj. Balkán a severní část východního Středomoří)  před zahájením operace Barbarossa a k zajištění rumunských naftových polí, jednotky RAF to měly z ostrova k těmto polím velice blízko, dalším důvodem obsazení bylo také vyhladovění Tobrúku. Představuje jedinou významnou bitvu historie, v níž jedna ze stran s částečným úspěchem nasadila pouze výsadkové a letadly převážené jednotky s podporou tří pěších pluků z 5. a 6. horské divize, která se měla vylodit z 63 motorizovaných plachetnic a sedmi malých parníků. Měla být chráněna dvěma torpédoborci a dvanácti motorovými torpédovkami italského námořnictva.\nAkce zpočátku nevycházela podle německých představ, neboť výsadkáři narazili na mnohem silnější obranu (seskoky přímo mezi novozélandské jednotky končily masakrem parašutistů), než původně očekávali, a měli nečekaně velké problémy se zajištěním letišť pro druhou vlnu výsadku.\n\nNěmecké velení několikrát zvažovalo, že nařídí generálu Studentovi akci ukončit, odradilo je od toho pouze jeho odhodlání a vědomí, že by to znamenalo odepsání všech již shozených výsadkářů. Teprve když se po téměř celém dni bojů podařilo zajistit alespoň část letiště Maleme a navzdory ostřelování přistávajících strojů dopravit na bojiště druhou vlnu výsadku a těžší zbraně, nabrala operace očekávaný spád.\n\nBitva skončila úspěchem Němců a obsazením ostrova, ovšem vážné problémy během akce a těžké ztráty v řadách elitních výsadkových jednotek přivedly Hitlera k (možná poněkud ukvapenému) názoru, že takto rozsáhlé akce nemají budoucnost, z téhož důvodu se patrně nikdy neuskutečnila podobná operace plánovaná proti Maltě.\n\nNutno též zmínit obětavé nasazení Royal Navy. Ta nejprve zabránila německým námořním výsadkům na Krétě a potom mezi 28. květnem a 1. červnem evakuovala z ostrova 16 500 vojáků. To vše přes naprostou leteckou převahu Osy. Za splnění tohoto úkolu však Royal Navy zaplatila vysokou cenu. 3 křižníky (Gloucester, Fiji, Calcuta) a 6 torpédoborců (Kelly, Kashmir, Imperial, Greyhound, Hereward a Juno) bylo potopeno. 2 bitevní lodě, 1 letadlová loď, 2 křižníky a torpédoborec byly poškozeny tak těžce, že musely odplout na dlouhodobé opravy do Ameriky a dalších 9 lodí bylo poškozeno lehce. Na lodi Orion, vlajkové lodi viceadmirála Pridham-Wippella, zabila jediná německá bomba 260 mužů a dalších 280 zranila. V boji padlo více než 2 100 námořníků.\n\nZávažnou chybou britského velení bylo plošné rozmístění vojsk, které neumožnilo vést soustředěné údery do míst výsadků, zcela podle zásady, že kdo chce ubránit vše, zpravidla všechno ztratí. Stačilo přitom položit důraz na včasné zasazení mobilních záloh na letiště Maleme. Takové zálohy však nebyly připraveny, mimo jiné i proto, že novozélandský velitel generálmajor Freyberg nepovažoval německé výsadkáře za hrozbu a hlavní opatření od počátku směřoval proti hypotetickému námořnímu výsadku. Obsazení Kréty Němci mělo řadu dopadů na boje na Středním východě a v Severní Africe a vytlačilo spojenecké námořní síly z většiny východního Středomoří.\n\nKniha: Bitvy druhé světové války, Nigel Cawthorne, Alpress 2007\"(stránka 34-41, dle knížky počty jednotek spojenců, vlajková loď Orion, vylodění na Krétu spolu s parašutisty a informace o vyhladovění Tobrúku a zajištění naftových polí v Rumunsku)\" \n"}
{"id": "20022", "url": "https://cs.wikipedia.org/wiki?curid=20022", "title": "Graf (teorie grafů)", "text": "Graf (teorie grafů)\n\nGraf je základním objektem teorie grafů. Jedná se o reprezentaci množiny objektů, u které chceme znázornit, že některé prvky jsou propojeny. Objektům se přiřadí vrcholy a jejich propojení značí hrany mezi nimi. Grafy slouží jako abstrakce mnoha různých problémů. Často se jedná o zjednodušený model nějaké skutečné sítě (například dopravní), který zdůrazňuje topologické vlastnosti objektů (vrcholů) a zanedbává geometrické vlastnosti, například přesnou polohu.\n\nNeorientovaný graf je dvojice formula_1, kde V je neprázdná\nmnožina tzv. vrcholů (někdy také uzlů) a formula_2\nje množina dvouprvkových množin vrcholů, tzv. (neorientovaných) hran.\n\nOrientovaný graf je dvojice formula_1, kde V je neprázdná množina\ntzv. vrcholů (uzlů) a formula_4 je množina uspořádaných dvojic vrcholů,\ntzv. (orientovaných) hran.\n\nHrana se tedy u neorientovaných grafů chápe jako dvouprvková množina formula_5 vrcholů formula_6. Říkáme, že hrana formula_5 vede mezi \"u\" a \"v\", popř. spojuje \"u\" a \"v\". To odpovídá záměru: Graf je neorientovaný, tj. na pořadí vrcholů u hrany nezáleží. \n\nU orientovaných grafů se hrana chápe jako uspořádaná dvojice formula_8 vrcholů \"u\" a \"v\". Pak říkáme, že hrana vede z \"u\" do \"v\". I to odpovídá záměru: Graf je orientovaný, tj. na pořadí vrcholů u hrany záleží. Hrana formula_8 je tedy něco jiného než hrana formula_10. Koncové vrcholy hrany jsou u neorientované hrany formula_5 vrcholy \"u\" a \"v\", u orientované hrany formula_8 také vrcholy \"u\" a \"v\".\n\n\nZobecněním grafu takovým, že hrany nemusí obsahovat právě dva vrcholy, je hypergraf.\n\nPokud jsou dva vrcholy spojeny hranou, říká se, že spolu sousedí. Všechny vrcholy, se kterými daný vrchol \"v\" sousedí, jsou jeho sousedství nebo okolí \"N(v)\". formula_13\n\nStupeň vrcholu \"deg(v)\" je velikost jeho sousedství. V případě orientovaných grafů se rozlišuje vstupní stupeň \"deg(v)\", počet hran, které vcházejí do vrcholu \"v\", a výstupní stupeň \"deg(v)\", počet hran, které vychází z vrcholu \"v\".\n\nformula_14\n\nformula_15\n\nformula_16\n\nGraf je \"k\"-regulární, pokud mají všechny jeho vrcholy stupeň právě \"k\".\n\nSkóre grafu je multimnožina stupňů všech vrcholů. \n\nPlatí rovnost formula_17, neboť každá hrana přispěje k sumě právě hodnotou 2.\n\nČasto se používají hodnoty minimálního a maximálního stupně přes všechny vrcholy, minimální stupeň formula_18, maximální stupeň formula_19 a průměrný stupeň formula_20.\n\nPokud \"e\" je hrana grafu \"G\", \"G-e\" označuje graf na stejné množině vrcholů s množinou hran formula_21. (graf pak neobsahuje hranu \"e\")\n\nPokud \"v\" je vrchol grafu \"G\", \"G-v\" označuje graf na množině vrcholů formula_22 a jeho množina hran se liší od původní tím, že neobsahuje hrany vrcholu \"v\", tedy formula_23.\n\nGraf \"G\" je podgraf grafu \"G’\", pokud může vzniknout z \"G’\" odebráním nějakých vrcholů a hran.\n\nGraf \"G\" je indukovaný podgraf grafu \"G’\", pokud může vzniknout z \"G’\" odebráním nějakých vrcholů.\n\nPokud \"e\"=\"{u,v}\" je hrana grafu \"G\", \"G.e\" označuje graf, který vznikne z G odstraněním \"e\" a identifikací vrcholů \"u\" a \"v\". Pokud má vzniknout obyčejný graf, požaduje se odstranění násobných hran a smyček, které mohly vzniknout.\n\nGraf \"G\" je minor grafu \"G’\", pokud může vzniknout z \"G’\" odebráním nějakých vrcholů a hran a kontrakcí hran.\n\nSled v grafu je posloupnost vrcholů taková, že mezi každými dvěma po sobě jdoucími je hrana.\n\nTah v grafu je sled, ve kterém se neopakují hrany.\n\nCesta je sled, ve kterém se neopakují vrcholy, tedy každý vrchol se v cestě objevuje nejvýše jednou. Existuje-li mezi dvěma vrcholy sled v grafu, existuje mezi nimi i cesta (protože každý úsek mezi dvěma výskyty stejného vrcholu se dá „vystřihnout“).\n\nNa všechny tyto pojmy se dá také nahlížet jako na podgraf.\n\nGraf je souvislý, pokud mezi každými dvěma vrcholy existuje cesta. V případě orientovaných grafů se mluví o silné souvislosti, pokud mezi každými dvěma vrcholy v obou směrech existuje cesta respektující orientaci.\n\nKomponenta souvislosti je každý v inkluzi maximální souvislý podgraf. Souvislé grafy jsou právě ty, co mají pouze jednu komponentu souvislosti. U orientovaných grafů se navíc rozlišují silně souvislé komponenty.\n\n\n\nPro neorientovaný graf:\n\nPro orientovaný graf:\n\n\nGrafy \"G\" a \"G’\" jsou \"isomorfní\" právě tehdy, když existuje taková bijekce formula_30, že platí formula_31.\nTedy zhruba řečeno, G a G' se liší pouze „očíslováním“ svých vrcholů.\n\nPro některé účely se vrcholy nebo hrany grafu ohodnocují, například reálnými čísly, pomocí ohodnocovací funkce formula_32 nebo formula_33.\n\n\n"}
{"id": "20028", "url": "https://cs.wikipedia.org/wiki?curid=20028", "title": "Organizace nezastoupených států a národů", "text": "Organizace nezastoupených států a národů\n\nOrganizace nezastoupených států a národů ( \"Unrepresented Nations and Peoples Organization\"; \"UNPO\") je demokratická mezinárodní organizace, jejímž cílem je ochrana lidských a kulturních práv členů, ochrana jejich životního prostředí a hledání nenásilných řešení konfliktů, se kterými se členové setkávají. Členství v organizaci umožňuje působení členů na mezinárodní úrovni. Zabývá se ochranou domorodých lidé, okupovaných národů a závislých států či teritorí. Předsedou organizace je od roku 2002 Karel Habsbursko-Lotrinský.\n\nJednotlivé členské entity organizace rozdílné snahy a cíle, jedno mají společné – nejsou zastoupeni na poli mezinárodních vztahů, nemají zástupce ve významných mezinárodních organizacích (např. OSN) nebo jejich nezávislost není mezinárodně uznána. Důsledkem toho je jejich možnost podílet se na řešení významných problému světa, hlavně ochrana lidských práv, velmi omezena.\n\nOrganizace funguje na základě pěti základních principů: Nenásilí, lidská práva, sebeurčení a demokracie, ochrana životního prostředí, tolerance.\n\nOrganizace vznikla 11. února 1991 a jejím hlavním sídlem je nizozemský Haag. Pro západní polokouli je centrem Washington, opačnou část světa zastupuje estonské Tartu.\n\nMezi 16 zakládajících členů patřily např.: Arménie, Krymští Tataři, Tatarstán, Estonsko, Gruzie, Kurdové, Tibet, Východní Turkestán, Východní Timor, Západní Papua ad.\n\nDo roku 1998 jsou členy např.: Abcházie, Aceh, Baškirsko, Pygmejové ve Rwandě, Cabinda, Čečensko-Ičkerie, Gagauzsko, Ingušsko, Havajské ostrovy, Karenniové/Kajah (Barma), Kosovští Albánci, Mapučové (Chile), Monové (Barma), Nágaland (Indie), Republika Jižní Moluky, Zanzibar a další. Podporujícími členy zůstávají i státy, které získaly nezávislost, tj. Arménie, Východní Timor, Estonsko, Palau, Gruzie a Lotyšsko. V organizace se sdružuje 47 současných a 6 dřívějších členů.\n\nMimo tuto organizaci stojí ohrožené domorodé (kmenové) obyvatelstvo, které si doposud zachovává svůj tradiční způsob života děděný po staletí pouze v odlehlých a těžko přístupných částech světa. Dodnes jsou tyto zbytky ohroženy vyhynutím. Celkem jde asi o 180 milionů osob, převážně o národností menšiny v Číně (70 miliónů), tradiční kmeny v Indii (50 milionů), sibiřské národy (30 milionů) a Latinskoamerické Indiány (26 milionů), v Evropě lze jmenovat asi 60 000 skandinávských Laponců.\n\n\n\n"}
{"id": "20035", "url": "https://cs.wikipedia.org/wiki?curid=20035", "title": "Antoine de Saint-Exupéry", "text": "Antoine de Saint-Exupéry\n\nAntoine Marie Roger de Saint-Exupéry (oficiálně Antoine Marie Jean-Baptiste Roger, hrabě de Saint Exupéry, 29. června 1900 Lyon – pravděpodobně 31. července 1944 blízko Île de Riou u Marseille) byl francouzský spisovatel, letec, často je považován také za filozofa a humanistu. Mezi jeho nejznámější díla patří \"Země lidí\", \"Citadela\" nebo \"Malý princ\".\n\nJean de Saint-Exupéry (1863–1904) byl inspektorem pojišťovny v Lyonu, kde se seznámil s Marií de Fonscolombe (1875–1972). Vzali se v roce 1896. Po narození dvou dcer se jim v Lyonu 29. června 1900 narodil syn Antoine. O dva roky později mu přibyl bratr François. Krátce před narozením své dcery Gabriely Jean de Saint-Exupéry, Antoinův otec, náhle zemřel.\n\nMatka se snažila, aby děti měly šťastné dětství, a proto trávily část roku na zámku u jejích rodičů, část u její pratety na zámku Saint-Maurice-de-Rémens. Rozlehlý park zdejšího zámku se vryl všem dětem hluboko do paměti, na šťastné chvíle zde prožité Antoine vzpomínal po celý svůj život. Měl velmi rád svou matku, po celý život mu byla útočištěm. V rodině mu říkali \"„Král Sluníčko“\", pro jeho modré oči a blonďaté vlasy.\n\nSpolu se svým bratrem studoval na jezuitském gymnáziu. Již v dětství psal básně, zabýval se i „vynalézáním“ a rád se díval na létající piloty. S úderem válečného roku 1914 se paní de Saint-Exupéry stala ošetřovatelkou v Amberieu. V roce 1916 studovali oba synové na koleji ve Fribourgu ve Švýcarsku. Zde roku 1917 složil maturitu.\n\nV Paříži na Lyceu sv. Ludvíka absolvoval přípravku ke studiu na námořní akademii. U přijímacích zkoušek na akademii však neuspěl, a tak v letech 1920-1921 studoval architekturu na pařížské École nationale supérieure des beaux-arts. Studia nedokončil.\n\nRád a bouřlivě diskutoval v kavárnách o literatuře již dříve, nyní však, díky své příbuzné, přišel do kontaktu se spisovatelskou komunitou. Seznámil se také s Louisou Vilmorinovou a zasnoubili se.\n\nPovinnou vojenskou službu nastoupil roku 1921 ve Štrasburku, na vlastní žádost byl přidělen k letectvu, vyučil se tam leteckým mechanikem. Přes tehdejší nebezpečnost letectví usiloval o výcvik na pilota. Získal diplom civilního i vojenského pilota, avšak krátce na to byl roku 1923 těžce zraněn při nehodě. Jeho snoubenka Louisa Lévêque de Vilmorin a její rodina si nepřály, aby se k létání vrátil, proto došlo k jejich rozchodu. Nějaký čas se živil jako obchodní zástupce automobilové firmy Saurer, v roce 1926 úspěšně debutoval svou povídkou \"Letec\".\n\nV témže roce nastoupil k letecké společnosti Société des lignes Latécoère (pozdější Aéropostale), kde začal létat na poštovní lince Toulouse-Dakar. Později se ke svým zde získaným zkušenostem vracel. Na podzim roku 1927 byl jmenován velitelem stanice Juba na západním pobřeží Afriky. Diplomatickými schopnostmi a velkorysou povahou dokázal zlepšit místní napjaté vztahy se Španěly. Třináct měsíců, které zde prožil, zužitkoval ve své knize \"Kurýr na jih\" (také \"Pošta na jih\", pojmenovaná podle nápisu na pytlích s poštou), která vyšla v roce 1929.\n\nJeho kariéra se nezastavila, byl vyslán do Buenos Aires. Zkušenosti při hledání kamaráda H. Guillaumeta, který se ztratil při přeletu And, vedly později k napsání knihy \"Noční let\".\nRok 1931 byl pro něj významný v mnoha ohledech. Na jaře se oženil s Consuelou Suncin de Sandoval, kterou poznal koncem předchozího roku. Vyšla jeho kniha \"Noční let\", vyzdvihující sílu lidského ducha. A téhož roku byl jmenován Rytířem Čestné legie.\n\nPo svém návratu do Francie, kde se stal oblíbeným a uznávaným členem literárních kruhů, čelil často finančním problémům. Přivydělával si i reportážemi, např. o své cestě do Moskvy. Roku 1936 byl vyslán jako reportér do Španělska, kde tehdy již zuřila občanská válka. S přítelem Prévotem se pokusili o dálkový let New York – Ohňová země, ale v Guatemale došlo k letecké havárii a on sám při ní utrpěl četné zlomeniny. Během rekonvalescence pracoval na své knize \"Země lidí\" (získal Velkou literární cenu za román francouzské Akademie).\n\nSe začátkem druhé světové války nastoupil do vojenské služby v hodnosti kapitána na letišti v Toulouse. Přestože byl lékaři prohlášen za neschopného válečných letů, usiloval, aby se mohl aktivně zapojit, což si nakonec prosadil. Podle svědků z jeho jednotky (Groupe de reconnaissance II/33) byl jeden z nejodvážnějších, bojoval s velkým nasazením a bez ohledu na riziko. Z jeho dopisů je však patrné, jak těžce nesl svou „slávu“, zde, mezi svými přáteli, jejichž hrdinství letců popisoval ve svých knihách, a kteří jej paradoxně považovali za zrádce ideálů. A to především po vydání knihy \"Válečný pilot\" roku 1942, která zaznamenala (hlavně v anglickém vydání pod názvem \"Flight to Arras\") fenomenální úspěch. Francouzi mu také zazlívali, že nesouhlasil s de Gaullem, a svým rozhlasovým projevem „Francie především“ si proti sobě poštval většinu Francouzů v emigraci.\n\nV roce 1943 vyšel \"Dopis rukojmímu\", kde vyjadřuje svou víru v duchovní hodnoty lidstva, odsuzuje předsudky a proti rasismu staví úctu k člověku. V tomto roce vyšla rovněž proslulá filosofická pohádka \"Malý princ\".\n\nPřestože již překročil třiačtyřicetiletou věkovou hranici válečného pilota, získal povolení létat na novém typu letadla Lockheed F-5 (průzkumná verze dvoumotorové stíhačky P-38 Lightning). Po dvou průzkumných letech ale dostal kvůli nehodě zákaz dalších letů, odjel tedy do Alžíru, kde chtěl dokončit \"Citadelu\", knihu, která měla tvořit jakýsi souhrn jeho morálních a filosofických zásad.\n\nOd amerického generála dostal povolení účastnit se pěti dalších akcí (měl problémy s francouzským vedením). Svůj limit však vysoce překročil, a to až na devět letů. 31. července 1944 vzlétl z Korsiky k letu nad Francií, ze kterého se již nevrátil. Desítky let se vedou diskuze, jak vlastně zemřel. V roce 2000 byly trosky jeho letounu nalezeny ve Středozemním moři poblíž francouzského přístavu Marseille. Bývalý stíhač německé Luftwaffe Horst Rippert ve francouzské knize autorů J. Pradela a L. Vanrella z roku 2008 tvrdí, že Saint-Exupéryho sestřelil právě on. Historikovi Lino von Gartzenovi, který pátral po okolnostech jeho smrti a který Ripperta objevil, řekl: \"Můžete teď přestat pátrat, já jsem sestřelil Exupéryho.\" \"Kdybych věděl, že uvnitř sedí jeden z mých nejoblíbenějších autorů, nikdy bych nestřílel,\" dodal.\n\nVe skutečnosti Rippertovo tvrzení není podloženo dobovými dokumenty. Německé záznamy o nárokovaných sestřelech v prostoru Francie jsou kompletně dostupné. Spojenecké záznamy odposlechů německého rádiového provozu dokládají, že během letecké činnosti obou válčících stran nad jižní Francií toho dne k žádnému boji nedošlo. Zůstávají nadále ve hře možnosti, že pád jeho stroje do moře mohla způsobit technická závada letounu, nedostatek pohonných hmot, nebo jeho zdravotní indispozice.\n\n\n\n\n"}
{"id": "20037", "url": "https://cs.wikipedia.org/wiki?curid=20037", "title": "BBC", "text": "BBC\n\nBritish Broadcasting Corporation (BBC) je rozhlasová a televizní společnost plnící funkci veřejnoprávního vysílání ve Velké Británii. Zajišťuje vysílání několika britských rozhlasových a televizních stanic i vysílání do zahraničí. Byla založena pod jménem British Broadcasting Company roku 1922, od roku 1926 nese jméno British Broadcasting Corporation.\n\nBBC byla první a největší zpravodajská stanice ve Velké Británii. Vědecké kořeny vysílání sahají až na počátek 20. století, ale trvalo 20 let, než se (i díky první světové válce) technologie rozvinula natolik, aby ji bylo možné použít k masovému simultánnímu vysílání. Prvními vlastníky BBC byly továrny vyrábějící rádia, již od počátku profitovali z reklam. Později se John Reith stal vedoucím projektu, který měl zajistit veřejnou vysílací síť, bez ohledu na zisk.\n\nNezávislost na vládě i na obchodnících, nestrannost, ohled na menšiny a respekt k rozhlasovému vysílání jako důležité složce zpravodajství i kultury – to jsou znaky, které si postupně BBC vydobyla.\n\nV roce 1927 (po stávce v roce 1926) se BBC stala společností, s kompetencemi „vychovávat, informovat a bavit“ veřejnost. Pod Reithovou přísnou taktovkou si BBC získala respekt a věhlas. Úspěšné byly například „Promenade Concerts“ (tzv. „Proms“) nebo magazín „Radio Times“. Naučné vysílání začalo v roce 1924, regionální servis, plánovaný již v roce 1926, se naplno rozběhl 1930. Již od roku 1929 se experimentovalo s televizním vysíláním, za použití systému vynalezeného skotským inženýrem John L. Baird (i také J. Reith byl Skot). V letech 1936–39 se vysílání rozběhlo, ale používalo již nový, elektronický systém namísto původního mechanického. Největším úspěchem této epochy bylo bezpochyby tzv. „Empire Service“ (dnešní „World Service“), vysílání BBC do zahraničí.\n\nBěhem války došlo k přerušení TV vysílání a dokonce k částečné cenzuře vysílání rozhlasového. Zároveň však došlo k významnému rozvoji programu, především k posunu k výchově, informování a užitečnosti rozhlasu pro veřejnost. Nejen pro vojáky byl určen zábavní a povzbuzující pořad Forces Programme, dále se objevily třeba pořady o pěstování zeleniny (VB trpěla nedostatkem potravin z kontinentu kvůli blokádě) nebo o zdraví. Slogan „V for Victory“ se brzy rozšířil po mnoha partyzánských hnutích po celé Evropě, pro které bylo vysílání BBC velkou oporou. BBC začala vysílat v arabštině (1938) a později i v dalších evropských jazycích. Přes BBC byly také posílány kódy ohledně dne D – invazi v Normandii. Ředitel German Service Hugh Greene (později generální ředitel BBC) zase vysílal varování německým občanům.\n\nNásleduje rychlý růst – v roce 1946 je obnoveno televizní vysílání, což se setkává s nadšeným ohlasem (zvláště po vysílání svatby princezny Alžběty a vévody z Edinburghu v roce 1947). Od roku 1946 přibyl i třetí rozhlasový kanál (prozaicky nazván Third Programme) přinášející zejména vážnou hudbu a další kulturní pořady. V roce 1950 se týdně odvysílalo 30 televizních a 260 rozhlasových hodin. Televizním signálem byla pokryta zhruba polovina populace.\n\nPřímý přenos korunovace Alžběty II. v roce 1953 přispěl k výraznému rozšíření mladého televizního média. Brzy nato již BBC získává konkurenta – ITV (Independent Television), v roce 1955 vstupuje na trh a zakrátko má k televizi přístup přes 90% populace. BBC začíná bojovat o posluchače a diváky – podíl posluchačů rádia klesl v roce 1957 na pouhých 28%.\n\nDo boje s televizním médiem se pustil nový generální ředitel Sir Ian Jacob a dokončoval jej Sir Hugh Greene. Na konci padesátých let se sice propast zvětšovala, ale rádio nadále excelovalo (show „The Archers“ běží již od 1951 dodnes). BBC TV zase produkovala adaptaci Orwellova románu 1984.\n\nNásledují technické inovace (např. vysílání na VHF – very high frequency, stereofonní vysílání, barevná televize, druhý televizní kanál BBC 2) i změny kosmetické (přejmenování rádiových stanic na Radio 1 až 4).\n\nV 70. a 80. letech dosahoval počet diváků 20 milionů a počet posluchačů 5 milionů. BBC se dostala do finančních potíží, situace byla podle slov ředitele Sira Michaela Swanna ponurá. Výsledkem byl Channel 4, komerční program se snahou o inovaci.\n\nWhite Paper popsal BBC jako „pravděpodobně nejdůležitější kulturní organizaci v celém národě“. Dokládají to i Shakespeare Project nebo Yes Minister (česky známý jako Jistě, pane ministře), úspěšné pořady té doby.\n\nNastupují nejen nové technické vymoženosti, ale také nový přístup, především také díky vlivu konzervativní vlády (Margaret Thatcherová). BBC byla světově první společností, která začala vysílat DBS (Direct-broadcasting-by-satelite) bez pomoci vlády.\n\nRok 1987 přinesl významné a nemilé události – v ústředí v Glasgow byla provedena policejní razie a odvolán ředitel Alasdair Milne. Nový ředitel Micheal Checkland a od roku 1993 John Birt vedli BBC skrze rychlou a nesnadnou transformaci. Radikálně se snížil počet zaměstnanců a začal se praktikovat nový výběr pořadů, jakýsi vnitřní trh.\n\nManagementu se povedlo zvýšit veřejnoprávní poplatky, a to umožnilo rozšířit v roce 1997 nabídku služeb i o digitální vysílání. Na jaře toho roku působily po reorganizaci následující ředitelství: BBC Broadcast, BBC News, BBC Production, BBC Resources a BBC Worldwide. Není dělán rozdíl mezi TV a rozhlasem. Kvůli digitálnímu vysílání uzavřela BBC dohodu se společností Flextech (1996). V listopadu 1997 se rozbíhá nepřetržitý zpravodajský kanál BBC News 24 a v roce 1998 jej následuje BBC Choice a v roce 1999 BBC Knowledge. Do světa internetových médií vstoupila BBC svými BBC Online a později BBC Website.\n\nV 90. letech čelil ředitel Greg Dyke výzvě, kterou představuje konkurence na poli kabelových televizí a satelitních kanálů. Několik škrtů v rozpočtu umožňuje BBC věnovat se nyní více digitálnímu vysílání a jeho rozvoji. Během příštího desetiletí by mělo být ukončeno analogové vysílání a plně nahrazeno digitálním. V letech 2001–2003 došlo k radikálním programovým změnám: byl spuštěn digitální program BBC pro Wales (BBC 2W), byl spuštěn BBC Four, přibyly dva nové dětské kanály (CBeebies a CBBC), a BBC Choice bylo nahrazeno BBC Three (kanál zaměřený na diváky mezi 25 a 34 lety).\n\nPřibylo také pět digitálních rozhlasových stanic, povětšinou úzce specializovaných na menšinové publikum. Naopak se po takřka osmdesátiletém působení rozpadlo výukové oddělení (Education Department), které se staralo např. o vysílání do škol.\n\nV lednu 2004 se veřejnost zajímala o smrt Davida Kellyho, vědeckého poradce ministra obrany, následkem čehož rezignovali na své funkce Andrew Gillian a další, dokonce i sám ředitel Dyke. Michael Grade se stal ředitelem BBC v květnu 2004 a to na dobu čtyř let.\n\nBBC vysílá do celého světa v rámci rozhlasové stanice BBC World Service. Ta je na rozdíl od zbytku BBC financována z rozpočtu britského ministerstva zahraničí a vysílá přes internet, na krátkých vlnách, a ve vybraných zemích také přes FM. V mnoha zemích má i regionální studia, která pokrývají určitou část vysílání v jazyce dané země. V roce 2005 bylo rozhodnuto část těchto studií zrušit, což mimo jiné postihlo i českou redakci, která ukončila vysílání počátkem roku 2006. Z ušetřených prostředků je financován projekt televizního vysílání v arabštině.\n\nVe Spojeném království se dají přijímat volně kanály:\nBBC Provozuje více než 30 lokálních stanic po celém Spojeném království.\n\n"}
{"id": "20038", "url": "https://cs.wikipedia.org/wiki?curid=20038", "title": "Artaxerxés II.", "text": "Artaxerxés II.\n\nArtaxerxés II. Mnémon (řecky , staropersky \"Artachšaçá\" [  ]; cca 430–359 př. n. l.) byl devátý perský velkokrál z rodu Achaimenovců, dynastie vládnoucí Přednímu východu od 6. století př. n. l. Artaxerxovo rodné jméno znělo podle některých pramenů Arsikás.\n\nNa trůn Artaxerxés dosedl po smrti svého otce Dareia II. v roce 404 př. n. l. a téměř od počátku byl konfrontován s vážnými vnitropolitickými problémy. Jeho mladší bratr Kýros se nechtěl spokojit s hodností satrapy Lýdie, Frýgie a Kappadokie, kterou získal na přímluvu královny matky Parysatidy, a s pomocí řeckých žoldnéřů se pokoušel uchvátit vládu v říši. Jen šťastná náhoda – Kýrova smrt v bitvě u Kunax 3. října 401 – zbavila Artaxerxa II. vážného nebezpečí. Návrat řeckých žoldnéřů do vlasti, provázený mnoha útrapami, popsal ve svém spise \"Anabáze\" řecký historik a básník Xenofón (kol. 430–355 př. n. l.), očitý svědek událostí.\n\nZa Artaxerxa II. si samostatnost na říši opětovně vydobyl Egypt, v němž nepokoje probíhaly již od sklonku vlády Dareia II. Díky obratné politice faraonů 28. – 30. dynastie si odbojná provincie dokázala uchovat nezávislost plných šedesát let. Úspěšnější byla Artaxerxova politika ve vztahu k Řekům, kde se mu podařilo prosadit mír mezi jednotlivými státy a nechat si navíc potvrdit svrchovanost nad Malou Asií. Podle něj se míru z let 387/386 někdy říká „královský“.\n\nNa sklonku vlády postihlo Artaxerxa II. několik osobních tragédií. Jeho syn Dareios proti němu zosnoval spiknutí, které však bylo odhaleno, a král musel dát prince popravit. Další syn Óchos pak nechal zabít další dva královské prince, Ariaspa a Arsama, v nichž viděl překážku na své cestě k moci. Když otec krátce nato zemřel, dosedl Óchos na perský trůn jako Artaxerxés III.\n\nArtaxerxova náboženská politika navazovala na tradiční perskou toleranci vůči cizím kultům, takže v této oblasti k žádným problémům nedocházelo. Zdá se, že sám král byl obzvláštním ctitelem bohyně Anáhity, neboť její uctívání tehdy zažívalo pravý rozkvět (výstavba nových a podpora starých svatyň). Také mithraismus dosáhl v íránských krajích (ale i jinde) značného rozšíření. Stavební práce probíhaly především v rezidenčních Súsách, kde vznikl druhý palácový komplex vedle Dareiova a několik monumentálních nápisů. Pohřbít se dal král na nově zřízeném pohřebišti v Persepoli (u úpatí Kúh-e Rahmát), nikoli v Nakš-e Rustamu. Jeho životopis napsal Plútarchos.\n\nV řeckých pramenech je Artaxerxés většinou popisován jako slabý a ovlivnitelný panovník, ale i jako velkorysý a mírný člověk. Vládl déle než všichni ostatní achaimenovští králové (45 let) a jako jeden z mála zemřel přirozenou smrtí. Fakt, že se udržel na trůnu tak dlouho, naznačuje, že musel disponovat pevnou mocenskou základnou.\n\n\n\n"}
{"id": "20040", "url": "https://cs.wikipedia.org/wiki?curid=20040", "title": "Satyr", "text": "Satyr\n\nSatyr (latinsky \"Satyri\") je v řecké mytologii syn boha Herma nebo Siléna.\n\nSatyrové jsou zařazováni mezi polobohy, spíše však mezi horské a lesní démony. Jde o průvodce boha vína Dionýsa, také jsou v družinách boha Pana. Zobrazováni jsou většinou jako napůl člověk a napůl kozel, s kučeravými vlasy, špičatýma ušima, tupým nosem, s růžky, oháňkou a kozlíma nohama.\n\nV pozdější době se tato podoba zjemňuje.\n\nJe to nezvedená veselá cháska, pohybují se ve skupinách, milují víno i všelijaké jiné požitky, jsou prostopášní, pronásledují nymfy, tančí a provozují hudbu, zejména na flétnu, syrinx, dokonce i dudy. \n\nV mytologii jsou většinou ztotožňováni s mužskou sexuální silou, ve starořeckém a starořímském umění jsou často zobrazováni s erekcí.\n\nBývají i pastýři stád. K lidem nejsou právě vstřícní, přepadají pastýře a straší poutníky. Podobají se jiným lesním polobohům – Silénům, se kterými se dobře snášejí.\n\nPojmenování satyrů je původem starořecké, s latinskými slovy satura či satira určitě nijak nesouvisí, takže slova satira a satyr příbuzná nejsou. Ale to je vše, co se o výrazu satyr dá vyčíst v etymologických knihách.\n\nPůvod tohoto řeckého slova je nejasný. Jisté ale je, že takříkajíc kozí zjev těchto řeckých mytologických bytostí, s jejich růžky, kopyty i ocasy, dal vzniknout představě našich předků o čertech. Čeští čerti i v současných filmech vypadají vlastně stejně jako řečtí satyrové.\n\nSatyr je v Českém etymologickém slovníku definován jako „\"prostopášná mytologická bytost v lidské podobě se zvířecími znaky\"“ a jak dodává Slovník spisovného jazyka českého obrazně také „\"velmi smyslný člověk\"“.\n\nPodle satyrů je též pojmenována mužská hypersexualita – \"satyrismus\" či \"satyriáza\".\n\nSatyrové jsou od antiky dodnes oblíbeným námětem literatury, divadla, filmu i výtvarného umění. Zejména je využívaly sochařství a architektura starověku.\n\n\nMalířství:\nNejstarší vyobrazeni pochází z archaického období řecké černofigurové a červenofigurové malby váz.\nK nejznámějším patří:\n\nSochařství:\n\n"}
{"id": "20044", "url": "https://cs.wikipedia.org/wiki?curid=20044", "title": "BBC (rozcestník)", "text": "BBC (rozcestník)\n\nBBC může znamenat:\n\n\n\n"}
{"id": "20052", "url": "https://cs.wikipedia.org/wiki?curid=20052", "title": "Kastilie a León", "text": "Kastilie a León\n\nKastilie a León, někdy též Kastilie-León (španělsky \"Castilla y León\"), je největší ze 17 autonomních společenství Španělska. Rozkládá se v severní polovině španělského vnitrozemí východně od portugalských hranic. Region vznikl jako správní celek spojením dvou historických celků: Leónu s většinou území Staré Kastilie. Metropolí regionu je Valladolid.\n\nAdministrativně se společenství člení na 9 provincií: Ávila, Burgos, León, Palencia, Salamanca, Segovia, Soria, Valladolid, Zamora.\n\nNa západě region hraničí s Portugalskem, na jihu s autonomními společenstvími Extremadurou, Madridem a Kastilie-La Mancha; na východě s autonomním společenstvím Aragonií; na severovýchodě s autonomním společenstvím La Rioja a Baskickem; na severu s autonomními společenstvími Kantabrií a Asturií; na severozápadě s autonomním společenstvím Galicií.\n\nRegion má do značné míry přirozené hranice. Na jeho hranicích se rozkládá řada pohoří jako je například Kastilské pohoří \"(Cordillera Central)\", Kantaberské pohoří nebo Iberské pohoří. V provincii León se nachází Leónské pohoří (\"Montes de León\"). Centrální část vyplňuje náhorní plošina s průměrnou nadmořskou výškou 800 m. Regionem protéká také řada řek, z nichž nejdůležitější je Duero, která zde tvoří i část hranice s Portugalskem.\n\n"}
{"id": "20058", "url": "https://cs.wikipedia.org/wiki?curid=20058", "title": "BBCode", "text": "BBCode\n\nBBCode (zkratka z \"Bulletin Board Code\" - anglicky doslova kód nástěnek, resp. online diskusí) je značkovací jazyk používaný pro formátování příspěvků na mnoha online diskusních fórech. Značky jsou uzavírány do hranatých závorek a po odeslání příspěvku jsou transformovány (parsovány) na jazyk, který webový prohlížeč dovede interpretovat (tj. HTML, respektive XHTML).\n\nBBCode byl navržen k poskytování bezpečnějších, jednodušších a omezenějších možností formátování příspěvků. Předtím mnoho diskusních fór dovolovalo vkládat HTML kód, který mohl narušit nebo pozměnit vzhled stránky nebo spouštět JavaScript. Některé implementace BBCode trpěly problémy způsobenými překladem BBCode do HTML, které mohly ovlivnit bezpečnost poskytovanou BBCode.\n\nAčkoliv základní značky BBCode jsou shodné pro většinu programů poskytujících internetová diskusní fóra, existuje mnoho variant. Některé implementace požadují značky napsané přesně, u některých na velikosti písma nezáleží. Některé varianty mají značky pro zvýraznění HTML, PHP, SQL a dalších značkovacích nebo programovacích jazyků. Základní značky vycházejí ze struktury a značek HTML, pouze jsou uzavřeny do hranatých a ne špičatých závorek (všechny z nížeuvedených vyjma codice_1, odpovídajícího codice_2 v HTML).\n\nNásledující značky jsou součástí většiny diskusních fór podporujících BBCode:\n\nMnoho diskusních fór má vlastní stránky s popisem poskytované implementace BBCode.\n\n"}
{"id": "20059", "url": "https://cs.wikipedia.org/wiki?curid=20059", "title": "LNX-BBC", "text": "LNX-BBC\n\nLNX-BBC (BBC = Bootable Business Card) je linuxová distribuce (GNU/Linux) na Live CD, která se vejde na MiniCD o velikostí platební karty.\n\nDistribuce je určena především jako servisní systém pro pracovní stanice a nebo jako terminálový klient pro windows servery.\n\n\n"}
{"id": "20062", "url": "https://cs.wikipedia.org/wiki?curid=20062", "title": "Bitva o Normandii", "text": "Bitva o Normandii\n\nBitva o Normandii zahrnuje vylodění v Normandii a následnou bitvu o tuto část Francie. Při vylodění spojenecké síly prolomily Hitlerův Atlantický val a znovu otevřely v severní Francii západní frontu. Na průběhu bitvy se projevilo několik faktorů — výhoda naprostého překvapení na straně Spojenců, jejich zdrcující převaha v počtu mužů, výborná příprava (vyvinuli velké množství zbrusu nových vyloďovacích technik), dobře organizovaná činnost francouzského odboje, v neposlední řadě i vážné nedostatky Atlantického valu a absolutní nepřítomnost \"Luftwaffe\" nad vyloďovacími plážemi a La Manche v první fázi vyloďovací operace.\n\nI v dalších dnech si však Spojenci udržovali absolutní převahu na moři a výraznou (a místy i absolutní) převahu ve vzduchu. Spolu s Hitlerovou nerozhodností, který ještě několik dnů po dni D považoval akci za předstíranou (díky úspěšné spojenecké dezinformační kampani si stále myslel, že invaze bude provedena na Pas-de-Calais ) a nedovolil nasadit proti Spojencům své nejsilnější jednotky, zcela vyloučilo úspěšné zničení spojeneckého předmostí. K Hitlerově porážce také napomohlo vysazení desetitisíců spojeneckých parašutistů po celé Normandii. Mezi nejznámější výsadkářské boje patří bitva o St. Mere Église, bitva o Pegasus Bridge a ještě několik dalších vesnic.\n\nPůvodní termín vybraný pro vylodění byl stanoven na 5. května. Generál Eisenhower však přidal k vyloďovacímu vojsku další tři divize, čímž vznikl nedostatek plavidel a plánované datum vylodění bylo posunuto o celý měsíc. Začátkem června se ale znatelně zhoršilo počasí, což nutilo k posunutí termínu zejména kvůli vysokým vlnám a vlnobití na vyloďovacích plážích a nemožnosti v takových podmínkách nasadit parašutisty a letectvo. Zásadní posunutí data vylodění na červenec by ale znamenalo hrozbu, že se dříve nebo později informace o přípravě útoku dostanou do rukou nepříteli a místo vylodění bude prozrazeno, čímž by došlo ke ztrátě momentu překvapení. Vzhledem k rozsahu operace na území Spojeného království byli vojáci rozmístěni v mnoha táborech, kde čekali na nalodění a reálně hrozilo nebezpečí prozrazení. Vylodění bylo naplánováno na dobu úplňku také kvůli letectvu a hlavně kvůli vysokému přílivu.\n\nNa operační poradě u vrchního velitele Spojeneckých expedičních sil Dwighta D. Eisenhowera dne 5. června se řešila otázka, zda se vojáci vrátí zpět do svých táborů a nebo bude již započatá operace pokračovat. I přes nepříznivé hlášení hlavního meteorologa (James Stagg) z Eisenhowerova štábu, jemuž velel generál Walter Bedell Smith, někteří polní velitelé (např. Bernard Law Montgomery) navrhovali, aby se v invazi pokračovalo i přes špatné meteorologické podmínky. Nahrávalo jim také to, že Němci na druhé straně kanálu nepředpokládali, že se Spojenci pustí do invaze v takto nepříznivém počasí, a tak si část velitelů německé armády vzala volno a odjela ke svým rodinám nebo na dovolené. Nakonec byla operace odložena pouze o 24 hodin na 6. června.\n\nBritská Special Operations Executive vytvořila plán zapojení francouzského odboje do vylodění. Zadala rozkazy týkající se rozsáhlých sabotáží železnic, komunikačních center, spojovacích drátů či elektrických rozvoden, což mělo paralyzovat schopnost Němců se v oblasti výsadku dorozumívat a pohybovat. Signál ke všeobecnému útoku sabotérů byl vyslán prostřednictvím pravidelného vysílání BBC z Londýna. I když byla tato zpráva správně vyhodnocena jako začátek invaze Josefem Götzem z německé rozvědky, odpovědný nadřízený nebral na zprávu ohled, jelikož Josef Götz varoval před invazí již měsíc předtím. Tehdejší varování bylo také oprávněné, ale operace byla kvůli špatnému počasí odvolána.\n\nPlán Spojenců počítal s tím, že se jim podaří vybudovat bezpečné předmostí, ze kterého by mohli podniknout další mohutný útok, což by zajistilo vylodění hlavní části invazních sil. K tomuto účelu bylo potřeba zajistit vyloďovací pláže a znemožnit odražení invaze zpět do moře (což by znamenalo hlavně zastavení vyloďování). Předpokládalo se, že Němci do oblasti vylodění začnou brzy stahovat posily, a to i v době, kdy budou ještě vojáci bojovat na plážích. Aby se zamezilo snadnému přesunu německých záloh, bylo rozhodnuto, že do týlu Atlantického valu budou vysláni parašutisté, kteří obsadí strategická místa, a znemožní tak nepříteli stahovat zálohy a seskupit síly proti invazním vojskům.\n\nVe večerních hodinách začali nad oblastí Normandie seskakovat spojenečtí parašutisté ze 101. a 82. výsadkové divize americké armády a britského výsadkového sboru, celkem 13000 výsadkářů, kteří měli za úkol obsadit strategické křižovatky, mosty a vesnice. Cíle jejich seskoku před rozbřeskem byly: zabezpečit čtyři východy z pláží před námořním výsadkem. To bylo nesmírně důležité, neboť tyto čtyři cesty na náspech byly jedinými trasami přes zatopené území, které pokrývalo západní část sektoru Utah. Jihozápadně potom dobýt a zabezpečit dva mosty a jedno zdymadlo přes řeku Douve a zničit velký železniční a silniční most přes tutéž řeku. Tyto cíle byly uloženy jednotkám 101. divize. Západně od 101. divize měla 82. divize zajistit západní břeh řeky Merderet a držet předmostí, zničit dva mosty a dobýt město Ste. Mere-Eglise. První transportní letouny s výsadkovými jednotkami odstartovaly 5. června ve 22.15 z letišť v jižní Anglii. Výsadky 101. ani 82. divize neprobíhaly podle plánu. Noční výsadky často bez navigačních prostředků způsobily, že obě divize byly rozptýlené a utrpěly při výsadku ztráty. Přestože místa shozu i jednotky byly promíchané, cíle byly nalezeny, dobyty a drženy. Jednotky 101. divize zabezpečily čtyři východy z pláže Utah v den D ve 13.00. U severních východů (3 a 4) se parašutisté spojili s vojáky 4. pěší divize postupujícími z pláží do vnitrozemí. Útok 82. divize na Ste. Mere-Eglise uskutečnilo asi 360 vojáků 505. jednotky výsadkové pěchoty. S využitím rychlosti, překvapení a noční tmy pronikli do města v 4.30, přerušili komunikace s Cherbourgem a hnízda německého odporu zlikvidovali. V 9.30 bylo první osvobozené město ve Francii pod kontrolou Američanů, i když se ve 12.00 začal od jihu rozvíjet německý protiútok. Na mnoha místech sektoru 82. divize byla situace zmatená. Řada jednotek byla vysazena do bažinaté oblasti podél řeky Merderet, kde mnoho vojáků utonulo. Na východním břehu probíhaly boje o předmostí u la Fiere a u Chef du Pont, ale rozptýlené skupiny vojáků shozených západně od řeky zůstaly izolované až do dne D+4, přičemž jejich cíle na řece Douve byly nedosažitelné. Ke konci dne D 82. divize stále nenavázala žádný kontakt s jednotkami z pláží. Část výsadku byla provedena na kluzácích.\n\nKrycí jméno: Operace Overlord, pláže situované severním směrem k Britským ostrovům, na kterých se Spojenci vylodili, dostaly krycí jména, znějící (od západu k východu): \"Utah\", \"Omaha\", \"Gold\", \"Juno\" a \"Sword\". První dvě pláže tvořily sektor americké 1. armády, zbývající tři patřily do britského sektoru 2. armády (\"Juno\" byla kanadská).\n\nNěmecké jednotky byly posléze zatlačeny od pláží a přinuceny k ústupu směrem na jih a východ. Veliká část z nich však byla zničena, a to buďto díky nepřetržitým útokům spojeneckého letectva, nebo díky Hitlerově sveřeposti (jednotky nedostaly zavčas povolení k ústupu).\n\nNejvětší boje probíhaly na pláži s krycím jménem Omaha v operačním pásmu 1. americké armády generálporučíka Omara Bradleyho, kde byly velmi strmé břehy a pláž byla velmi dobře kryta křížovou palbou z mnoha kulometů a děl. I přes značné ztráty a počáteční chaos ve velení invazních vojsk byla i tato pláž večer 6. června zajištěna a dobyta.\n\nSamotné vylodění bylo úspěšné, ale nyní bylo nutné prorazit z Normandie, osvobodit Bretaň a následně postupovat do vnitrozemí, směrem k Paříži. Aby toho Spojenci dosáhli, rozhodl se generál Eisenhower rozdělit Normandii do dvou sektorů: britského a kanadského na východě a amerického na západě. Šlo o to, aby Britové a Kanaďané na východě vázali německé tankové divize, které se přemisťovaly z Pas-de-Calais, zatímco Američané na západě obsadí poloostrov Cotentin s přístavním městem Cherbourg a prorazí do Bretaně. Dalším důležitým strategickým cílem se stalo město Caen v britském sektoru. Jako největší Normandské město bylo Caen důležitou strategickou křižovatkou v oblasti. Němci však ve městě a jeho okolí drželi až osm pancéřových divizí a sedm pěších divizí, a tak se stalo, že i když mělo být Caen dobyto už 6. června, protáhly se boje o město na dlouhé dva měsíce. Američané však nyní měli volné ruce a mohli se pokusit o průlom z Normandie.\n\nBoje probíhaly v obou sektorech velmi tvrdě. Všechny britské pokusy dobýt Caen ztroskotaly a Cherbourg padl do amerických rukou až 27. června. Na konci června bylo již v Normandii přes 875 000 spojeneckých vojáků, mnozí velitelé se však obávali, že se plánovaná operace nerozvíjí dostatečně rychle. Na počátku července byly invazní jednotky jen 24 km od pobřeží, což v praxi znamenalo, že dobyli pouze pětinu plánovaného území. Během druhého červencového týdne se zdálo, že došlo k patové situaci, ale polní maršál Montgomery jako jediný z velitelů neztrácel optimismus. Dne 10. července vydal „Monty“ rozkaz k průlomu z Normandie. Jednalo se o Operaci Cobra v americkém sektoru a operaci Goodwood v britském sektoru. Operace Goodwood začala 18. července. Britové však narazili na neobyčejně silný odpor u hřebenu Bourgébus. Silné deště poté útok zcela zastavily. Zdálo se, že ofenzíva ztroskotala. Ve skutečnosti Montgomeryho záměr vázat zde německé divize vyšel. Poté, co 19. července padlo město Saint-Lô, mohl i americký generál Bradley zahájit svoji ofenzívu na západě, Operaci Cobra. Ačkoliv nezačala vůbec dobře, brzy 31. července Američané dobyli město Avranches a jeho důležitý most. Nově příchozí generál Patton se svoji 3. armádou most využil a pronikl do Bretaně. Průlom z Normandie se tedy nakonec vydařil. 3. srpna se ještě Němci pokusili vrazit mezi americké armády klín v okolí města Mortain a zastavit spojenecký postup. Útok však ztroskotal a Spojenci vytrvale postupovali do vnitrozemí.\n\nVylodění a následné boje o Normandii se staly námětem pro množství filmů, knih, televizních dokumentů či počítačových her.\n\n\n\n\n\n"}
{"id": "20065", "url": "https://cs.wikipedia.org/wiki?curid=20065", "title": "Ivo Jahelka", "text": "Ivo Jahelka\n\nJUDr. Ivo Jahelka (* 18. července 1954 Dačice) je český advokát, popularizátor práva, folkový písničkář a kytarista a příležitostný herec, známý také jako „zpívající právník“.\n\nVystudoval Právnickou fakultu UK v Praze a získal titul JUDr. Ještě za studií se začal věnovat zhudebňování různých zajímavých soudních případů (tzv. „soudniček“) a jiných kuriózních příběhů z všedního života. V polovině 80. let uspěl na folkovém festivalu Porta, když se jeho píseň \"Soudili se\" dostala na výběrové album Porta '84 a byl vyhlášen „osobností“ Porty '85. Následně začal vydávat vlastní autorská alba, vesměs živé koncertní nahrávky, kde písně prokládá mluveným slovem rovněž na téma humorných situací z právní praxe.\n\nOd roku 1978 žije a působí v Jindřichově Hradci, je advokátem a zabývá se zejména běžnými občanskými spory. Roku 2001 ve spolupráci s ČT připravil populárně naučný seriál o právu a soudnictví \"Neznalost neomlouvá\". Na Dvojce Českého rozhlasu od března 2015 vysílá každý pracovní den ráno a odpoledne rubriku \"Soudnička Ivo Jahelky\".\n\nVe volbách do Senátu PČR v roce 2014 kandidoval za TOP 09 a STAN v obvodu č. 15 – Pelhřimov. Se ziskem 17,40 % hlasů skončil v prvním kole na 2. místě a postoupil tak do druhého kola. V něm prohrál poměrem hlasů 38,29 % : 61,70 % s dosavadním senátorem ČSSD a předsedou Senátu Parlamentu ČR Milanem Štěchem.\n\n\n\n"}
{"id": "20066", "url": "https://cs.wikipedia.org/wiki?curid=20066", "title": "Bahamy", "text": "Bahamy\n\nBahamy (plným názvem Bahamské společenství) je ostrovní stát ležící jihovýchodně od Floridy a severovýchodně od Kuby. Území státu tvoří část Lucayského souostroví: 30 větších, 700 menších (nazývaných dle velikosti \"cays\" nebo \"keys\", odkud pramení také \"Lucayské souostroví\") a cca 2400 korálových ostrovů. Leží v Atlantském oceáně.\n\nPrvním místem, které Kryštof Kolumbus v Americe objevil, byl právě jeden z ostrovů Bahamského souostroví. V roce 1492 přistál na ostrovu San Salvador a prohlásil ho za španělskou državu. Většinu původního obyvatelstva odvezli Španělé jako otroky do zlatých dolů na Kubu a na Haiti, zbytek vymřel. Na počátku 17. století se na ostrově začali usazovat Britové a v roce 1717 se Bahamy staly britskou kolonií.\n\n7. ledna 1964 byla udělena Bahamám samospráva a 10. července 1973 byla vyhlášena nezávislost. Od počátku 80. let 20. století sem přicházejí uprchlíci z Haiti, kteří se snaží uniknout bídě a politickým nepokojům ve své zemi.\n\nBahamy se administrativně dělí na okruhy. Platí to pro všechny oblasti v zemi s výjimkou New Providencu. Je jich 31, z toho 23 se jich vytvořilo v roce 1996, zbytek v roce 1999.\n\nBahamy tvoří dlouhý řetěz nízkých vápencových a korálových ostrovů a více než 2000 drobných skalisek. Na Bahamách nenajdeme pohoří ani strmá pobřeží - převažují rozlehlé pláže. Nadmořská výška ostrovů je proto malá.\n\nPodnebí je tropické, pod vlivem severovýchodních pasátů a teplého Golfského proudu. Průměrné teploty dosahují v nejteplejším srpnu 28 °C, v nejstudenějším únoru 21 °C. Srážky se pohybují mezi 1100 až 1600 mm za rok, na jihovýchodním konci souostroví méně než 1000 mm.\n\nJediné přírodní bohatství Baham představují pláže, které se nyní každoročně stávají místem radovánek několika milionů návštěvníků, většinou z USA. Cestovní ruch zajišťuje práci více než dvěma třetinám výdělečně činného obyvatelstva. Těží se sůl a dřevo. Jsou zde také rafinérie ropy. Významné je pěstování cukrové třtiny a ovoce, jako jsou ananasy a banány.\n\nZemě je rovněž sídlem řady bank a peněžních ústavů, které využívají zdejšího výhodného daňového systému, a provozuje velké obchodní loďstvo plující pod \"levnou vlajkou\". Hlavní město Nassau má výhodně položený, kdysi strategicky významný přístav. Do 50. let 20. století byl hlavním hospodářským odvětvím lov mořských hub.\n\nČernoši tvoří 85 % obyvatelstva, 12 % běloši a 3 % ostatní. Úředním jazykem je angličtina, která je překvapivě bližší britské angličtině než té americké a které rozumí většina obyvatelstva. Kromě ní se na Bahamách hovoří bahamskou kreolskou angličtinou a kreolskou francouzštinou (kterou hovoří převážně imigranti z Haiti). Obyvatelé Baham jsou velmi zbožný národ, země má nejvíce kostelů na osobu na světě. Křesťanství je nejrozšířenějším náboženstvím. Nejdominantnější je Baptistská církev, ve kterou věří 1/3 obyvatelstva. Jiné církve jsou anglikáni, římští katolíci a metodisté.\n\n"}
{"id": "20067", "url": "https://cs.wikipedia.org/wiki?curid=20067", "title": "Bahrajn", "text": "Bahrajn\n\nBahrajn, oficiálním názvem Království Bahrajn ( , \"Mamlákat al-Bahrajn\"), je ostrovní stát v jižní části Perského zálivu, vůbec nejmenší stát v této oblasti. Nejbližšími sousedy jsou na západě Saúdská Arábie a na jihovýchodě Katar. S pevninou (Saúdskou Arábií) je Bahrajn spojen 25 km dlouhou Cestou krále Fahda. Stát se skládá z hlavního stejnojmenného ostrova a dalších 32 menších ostrovů, včetně přilehlého mořského území.\n\nV letech 1973–75 a opět od r. 2002 je země konstituční monarchií; od téhož roku zajišťuje nová ústava politická práva i ženám. Hospodářsky Bahrajn závisí na těžbě a zpracování ropy, finančnictví a lovu perel.\n\nHlavní ostrov souostrovního státu Bahrajnu byl odtržen od Arabského poloostrova kolem r. 6000 př. n. l. Dozajista byl obydlen již od prehistorických dob. Ostrovy Bahrajnu se poprvé zapsaly do historie asi r. 3000 let př. n. l., jako centrum významné starověké říše. Byla to civilizace nazývaná Dilmun, která se objevila někdy během doby bronzové a trvala víc než 2000 let. Ze sumerské mytologie je zřejmé, že území dnešního Bahrajnu, bylo pro Sumery zaslíbeným rájem a lidé tzv. obejdské kultury a později sumerská města Eridu a Ur s ním udržovali čilé styky. O Dilmunu se zmiňuje nejstarší literární světová památka Epos o Gilgamešovi.\n\nDilmun se stal středem obchodu, a to především díky svému umístění podél obchodní cesty, spojující Mezopotámii s úrodným údolím řeky Indus (dnešní Indie a Pákistán). Doba jeho úpadku je datována do období úpadku civilizace v údolí Indu v pol. 2. tis. před. n. l. Rozpad údolní říše způsobil pokles důležitosti obchodní cesty přes Bahrajn, což zapříčinilo jeho pomalý zánik. Pokles pokračoval postupně i následující století. V 8. stol. se objevuje zmínka o Dilmunu jako o vazalském státu Asýrie a asi r. 600 př. n. l. se stává součástí babylonského impéria. Dilmun se v době svého rozmachu těšil značné síle a vlivu, i když nelze přesně určit v jaké míře.\nNení pochyb o tom, že kdysi dilmunská civilizace ovládala velkou oblast západní části pobřeží Perského „vu (dnešní východ Saúdské Arábie). A zde se naskýtá otázka, jak daleko na jih byl pociťován vliv říše Dilmun. V různých dobách své existence rozšířila svůj vliv zřejmě na sever až ke Kuvajtu a do vnitrozemní oázy Al-Hasa v dnešní Saúdské Arábii.\n\nO období mezi pohlcením dilmunské civilizace Babylonskou říší a příchodem Nearcha, generála armády Alexandra Velikého, nejsou prakticky žádné zmínky. Nearchos založil kolonii na ostrově Failaka na konci 4. stol. před n. l. Je známo, že právě on prozkoumal jih Zálivu i Bahrajn. Od dob Nearcha do doby příchodu islámu v 7. století n. l. byl Bahrajn znám pod řeckým jménem Tylos. 600 let mezi 3. stol. př. n. l. a 3. stol. n. l. byl Tylos prosperujícím státem. Dokladem je list, napsaný kolem 1. stol. n. l., který se zmínil o státě Tylos, slavném pro jeho perly. Během těchto let byl Bahrajn ovlivněn a často byl přímo ovládán různými perskými civilizacemi. Ve 4. stol. n. l. byly ostrovy vskutku formálně připojeny k sasánovské Perské říši.\nZajímavé je, že během 3. nebo 4. stol. n. l. mnozí obyvatelé projevovali zájem o přijetí nové křesťanské víry. Faktem je, že právě v Bahrajnu a v arabské části Zálivu byla založena nestoriánská odnož křesťanství. Církevní záznamy ukázaly, že Bahrajn se stal sídlem dvou z pěti nestoriánských biskupství existujících na arabské straně Zálivu v době zrodu islámu. Je nejisté, kdy přesně byla biskupství zrušena, i když je známé, že přežila přinejmenším až do r. 835 n. l.\n\nObyvatelé Bahrajnu jsou velmi pyšní na skutečnost, že oni byli jednou z prvních oblastí uvnitř pevninské Arábie, která přijala islám. Stalo se tak zcela mírumilovně. V roce 640 n. l. prorok Mohamed poslal dopis vládci Bahrajnu, v kterém mu nabízel přijetí islámu. Ať byly důvody jakékoli, přijal islám v krátké době a následující dvě století společně žili v Bahrajnu mírumilovně muslimové (jednoznačně zde převažoval šíitský směr islámu, především kvůli perským vlivům) i křesťané. Dokonce i v dnešní době má Bahrajn malou skupinu původních křesťanů.\n\nBahrajn byl součástí obou chalífátů – umajjovského i abbásovského. Během tohoto období se úspěšně rozvíjel a stal se důležitou zastávkou na obchodních cestách mezi Irákem a Indií. Po zániku chalífátu Abásovců a vpádu Mongolů se situace zhoršila; i po vymanění se zpod mongolské nadvlády byl Bahrajn zmítán hádkami a malichernými spory mezi šejchy v Zálivu, kteří mezi sebou neustále bojovali. V roce 1487 dočasně ovládli ostrov Ománci a na blízkém vedlejším ostrově Muhárrak vystavěli pevnost Arad. Dva roky předtím navštívil Bahrajn portugalský cestovatel Duarte Barbosa a pravděpodobně od něj pochází povědomí Portugalců o výnosných nalezištích kvalitních a velkých perel. Touha zmocnit se těchto nalezišť nakonec vedla r. 1521 k invazi Portugalců na Bahrajn a okolní území. Portugalci zde vládli do r. 1602, kdy byli vyhnáni povstáním obyvatel. Poté požádal Bahrajn Peršany o ochranu a ti rádi vyhověli.\n\nNa Peršanech pak ostrov v roce 1783 dobyl sunnitský rod Chalífovců (\"Al Chalífa\"), původem z Kataru, resp. Nadždu. Krom krátkého intermezza v letech 1799–1811 zůstal tento rod u moci až dodnes. Ovšem soužití sunnitské dynastie (a menšiny obyvatel) se šíitskou většinou zůstává jedním ze základních státoprávních problémů této země.\nOd počátku 19. století stoupal zájem Velké Británie o oblast Perského zálivu. Roku 1820 přiměli Britové šejka Abdalláha ibn Ahmada k podepsání \"Všeobecné smlouvy o míru\" v Perském zálivu, jež měla omezit pirátství. Roku 1861 se pak Bahrajn dostal pod britskou „ochranu“ (\"Protectorate State\"), která trvala až do roku 1971. V roce 1956 došlo k protibritskému povstání, které bylo sice potlačeno, ale Írán si začal činit nároky na jeho území a následujícího roku dokonce prohlásil Bahrajn za svou provincii (svého nároku se vzdal až r. 1970). Přesto zůstal Bahrajn pod kontrolou Velké Británie až do roku 1968, kdy byla dohoda o protektorátu po vzájemné domluvě mezi oběma zeměmi zrušena. Bahrajn se poté účastnil snah pro vytvoření svazu arabských emirátů v Zálivu. Toto úsilí však nemělo úspěch a tak 15. srpna 1971 Bahrajn vyhlásil úplnou nezávislost. Od roku 1971 je v Bahrajnu americká vojenská základna.\n\nŠejk Isa ibn Salmán Al Chalífa se stal emírem (jeho syn se r. 2002 prohlásil králem) a ministerským předsedou nově utvořeného státu. V témže roce vstoupil Bahrajn do Ligy arabských států. V roce 1975 bylo rozpuštěno Národní shromáždění a emír se stal absolutním vládcem (\"Státní bezpečnostní rada\" (= vláda) byla jmenována jím samotným). Trvá napětí mezi šíitskou většinou, která požadovala a požaduje zavedení parlamentní demokracie a sunnitskou vládou v čele s šejkem, kteří preferují sbližování se Saúdskou Arábií a USA. V prosinci 1981 došlo k pokusu o státní převrat. V roce 1991 byla podepsána dohoda o vojenské spolupráci s USA.\nOd roku 1994, kdy skončily útoky na hotely a restaurace, byla v Bahrajnu dosažena relativní stabilita.\n\nDlouholetý územní spor s Katarem o ostrovy Hawár u západního pobřeží Kataru rozhodl v roce 2001 Mezinárodní soudní dvůr v Haagu ve prospěch Bahrajnu.\n\nV únoru roku 2011 došlo v Bahrajnu v rámci Arabského jara k prvním protestům proti autoritářskému režimu. Vláda proti protestujícím tvrdě zakročila, proti protestujícím byly použity i střelné zbraně, několik desítek lidí bylo zastřeleno. Na potlačení povstání se podílely vojenské síly Rady pro spolupráci arabských státu v Zálivu, zejména Saúdské Arábie. Saúdskoarabské jednotky provedly v březnu 2011 přímou intervenci na straně sunnitského vládnoucího rodu Ál Chalífa, 14. března 2011 projížděly V Bahrajnu saúdskoarabské obrněné tanky pod hesly pomoci bratrskému státu proti podvratným silám, inspirovaným Íránem. V tak malém a politicky přehledném státu jako je Bahrajn  se s „bratrskou pomocí“  několika tankových a motostřeleckých  praporů podařilo situaci zvládnout za několik dní a aktivisty šíitské opozice fyzicky zlikvidovat nebo jinak „eliminovat“. S pochopením ji sledovali i západní spojenci Rijádu. Arabské jaro do této země v tak vyhraněné podobě nedorazilo, ačkoliv se toho leckdo obával.  Řada lidí byla zatčena a odsouzena, ze škol byli vyloučeni protestující studenti. Došlo k vyhlášení výjimečného stavu, který byl 1. června 2011 zrušen. Od té doby však protesty dále pokračovaly, vláda používala k potlačování demonstrací slzný plyn a gumové projektily. V dubnu 2012 musela být při konání závodů Formule 1 přijata rozsáhlá bezpečnostní opatření kvůli hrozícím demonstracím a protestům.\n\nNepokoje v Bahrajnu pokračovaly za nezájmu sdělovacích prostředků i v letech 2012 a 2013.\n\nV Bahrajnu sídlí velitelství 5. americké flotily, která dohlíží na vody kolem Perského zálivu.\n\nBahrajnská ekonomika prochází obdobím mohutného hospodářského růstu. Ten je však založen především na těžbě ropy, která tvoří 60 % exportu a státních příjmů země. HDP na 1 obyvatele činí 25 300 USD (2005). Bahrajn je také důležitým mezinárodním finančním centrem Blízkého východu.\n\nV červnu 1932 bylo v Bahrajnu objeveno velké množství ropy. Je to důležité ze dvou důvodů: za prvé to byl první objev ropy na arabské straně Zálivu vůbec a za druhé se tak stalo současně se zhroucením světového trhu s perlami. Protože byl Bahrajn prvním státem Zálivu, který objevil ropu, těšil se také jako první z výhod, které přišly zároveň s výnosy – to se odrazilo ve zlepšení vzdělání a zdravotní péče. Zásoby ropy v Bahrajnu jsou docela malé a ve srovnání se standardy ostatních zemí Zálivu je produkce ropy spíše symbolická. Bahrajn tak nemá příliš zdrojů pro rychlejší rozmach.\nBahrajn je jednou z nejoblíbenějších turistických destinací na Blízkém východě. Ročně jej navštíví asi 2 miliony zahraničních turistů převážně z arabských států ležících na pobřeží Arabského zálivu.\n\nZemě nedávno ohlásila své plány na stavbu jaderné elektrárny.\n\nBahrajňané tvoří 62 % obyvatelstva země a podíl městského obyvatelstva činí 92 %. Výraznou většinu v oblasti náboženství tvoří s více než 81 % muslimové (cca 66-70% ši'íté a zbytek vládnoucí sunnité) a asi 9 % křesťané.\n\nPočet obyvatel má vzrůstající tendenci:\n\nSeznam tiskovin vydávaných v Bahrajnu:\n\n"}
{"id": "20068", "url": "https://cs.wikipedia.org/wiki?curid=20068", "title": "Bangladéš", "text": "Bangladéš\n\nBangladéš, oficiálním názvem Bangladéšská lidová republika ( ), je stát v jižní Asii v historickém Bengálsku, po němž nese název. Přestože se můžeme setkat s tím, že se o Bangladéši hovoří v ženském rodě, podle Ústavu pro jazyk český je jediné přípustné skloňování podle mužského rodu. Jeho sousedy jsou Indie a Myanmar (Barma). Hlavním městem je Dháka. S počtem obyvatel 158 milionů se tato chudá rozvojová země řadí k nejlidnatějším státům světa. Oficiálním jazykem je bengálština. Většina obyvatel vyznává islám.\n\nBangladéš znamená „bengálská země“ či „Bengálsko“. Od 2. století př. n. l. tvořil součást Maurjovské říše. Později byl součástí Indie. Od 13. století se zemí velice rychle šíří islám. Roku 1760 se stalo Bengálsko britskou kolonií, ve které vládli hinduističtí vládci. To zvyšovalo napětí mezi muslimy a hinduisty v zemi. Bengálský hladomor v roce 1770 zahubil až třetinu populace Bengálska. V roce 1905 bylo Bengálsko rozděleno na západní hinduistickou a východní muslimskou část. Rozdělení se setkalo s odporem, a tak bylo Bengálsko v roce 1915 opět sjednoceno. Při hladomoru v Bengálsku v roce 1943 zahynuly až tři miliony lidí.\n\nV roce 1947 nechali Britové Britskou Indii svému osudu. Bengálsko bylo opět rozděleno podle náboženství. Převážně hinduistický západ připadl Indii a muslimský východ se stal, pod názvem Východní Pákistán, součástí Islámské republiky Pákistán. Západní Pákistán byl vzdálen od Východního přes 1500 km. V roce 1970 vyhrála volby Lidová fronta, která prosazovala autonomii Bengálska. Pákistánská vláda ale autonomii nezavedla a místo toho poslala do východního Bengálska své vojsko. Vypukla občanská válka, která si vyžádala statisíce obětí. Válku s pomocí Indie a SSSR východní Bengálsko vyhrálo a v prosinci 1971 byl vyhlášen samostatný stát Bangladéš. Prvním premiérem se stal vůdce Lidové ligy šejch Mudžíbur Rahmán. Ten byl v roce 1975 při převratu zavražděn, následně byl vyhlášen výjimečný stav, který byl zrušen až v roce 1991. To vedlo k obnovení demokratického systému, kterému dominují Národní strana vedená Chálid Ziovou a Awami League vedená Šejch Hasínovou, dcerou Mudžíbura Rahmána.\n\nV roce 2009 ustanovila vláda Šejch Hasínové trestní tribunál stíhající pachatele zločinů z období Bangladéšské války za nezávislost, v němž jsou stíháni především bangladéšští islamisté a představitelé opoziční Národní strany. Human Rights Watch vyjádřila pochybnosti o nezaujatosti soudního tribunálu.\n\nÚzemí leží v deltě řek Gangy a Brahmaputry, které přinášejí úrodné náplavy, ale také ničivé záplavy. Jižní část země leží na pobřeží Bengálského zálivu. Jediným místem, kde se povrch zvedá, jsou Čittágongské hory na severovýchodě země. Podnebí ovlivňují monzuny, přinášející pravidelné a vydatné srážky. Velice časté jsou ničivé povodně a tajfuny, které pravidelně připravují místní obyvatele o obydlí. Cyklón Bhola v roce 1970 zahubil až 500 000 lidí. Cyklón v roce 1991 usmrtil přes 140 000 lidí. Země je odkázána na mezinárodní potravinovou pomoc.\n\nÚstava stanovuje Bangladéš jako stát s parlamentní vládou, kterou má vést volený premiér. Dlouhé období výjimečného stavu ale znemožnilo toto uspořádání státu uskutečnit.\n\nBangladéš se dělí na 8 oblastí (bengálsky বিভাগ \"bibhága,\" pl. বিভাগে \"bibhágé,\" anglicky \"division\"), každé pojmenované podle svého správního střediska:\n\n\nRelativně vysoké výnosy zemědělství neuživí vysoký přírůstek obyvatel. Podvýživa je běžným jevem. Země patří k nejchudším na světě, přestože podle FAOSTAT patří k největším producentům juty (2), rýže (4), ryb (5), tropického ovoce (5), brambor (11) a čaje (11) - číslo uvádí velikost v mezinárodním srovnání. Hlavními plodinami jsou rýže, kukuřice, pšenice a čaj, z technických plodin bavlník a juta, ze které se vyrábí pytlovina. Chová se drůbež a vodní buvoli, rozšířený je rovněž rybolov. K dopravě se používá říčních veletoků. Železnice a silnice jsou ve špatném stavu.\n\nMnoho Bangladéšanů pracuje v textilním průmyslu. V roce 2013 si vyžádalo 1138 obětí zhroucení budovy Rana Plaza, kde si nechávaly vyrábět textilní zboží maloobchodní řetězce jako jsou Benetton nebo Carrefour.\n\nSpecifickým druhem příjmů státního rozpočtu Bangladéše, hned po příjmech z oděvního průmyslu, jsou peníze plynoucí z OSN za vysílání bangladéšských vojáků a policistů do mírových misí. OSN přispívá vládě Bangladéše nejen kapitační platby za vojáky (cca 1000 USD za měsíc), ale i za používání vojenské techniky a vybavení (včetně nábytku).\n\nAsi 75 % obyvatelstva žije na venkově. Počet obyvatel Bangladéše vzrostl z 44 milionů v roce 1951 na téměř 160 milionů v roce 2015. V metropolitní oblasti Dháky žije až 16 milionů lidí. Bangladéš je tak nejhustěji osídleným státem světa (pokud pomineme malé ostrovní země a městské státy): na území jen o málo větším, než bylo prvorepublikové Československo se tísní více obyvatel než má např. Rusko, resp. bezmála dvojnásobek obyvatel Německa. Takové nakupení populace představuje problém při častých přírodních katastrofách a také velmi zatěžuje životní prostředí státu.\n\nBengálci tvoří drtivou většinu populace Bangladéše.\n\nObyvatelé jsou z 87 % muslimové. Je tu velká menšina hinduistů (asi 12 % obyvatelstva). V regionu Čittágongských hor žijí domorodé kmeny, které vyznávají převážně buddhismus. V Bangladéši žije též několik set tisíc muslimských Rohingyů, kteří uprchli před pronásledováním v sousedním Myanmaru.\n\nVe exilu dnes působí feministická spisovatelka Taslima Nasrinová. V roce 1993 vyšla její kniha \"Lajja\" (\"Stud\"), jež pojednává o osudu hinduistické rodiny v Bangladéši, na které si vylévali zlost muslimští fundamentalisté po zničení jedné mešity v Indii. Kniha byla muslimy často veřejně pálena, bangladéšská vláda spisovatelku oficiálně obvinila z rouhání, byl jí zabaven pas a její knihy zakázány. Muslimští duchovní nad ní vyhlásili fatvu za kritiku Koránu. S pomocí Amnesty International, PEN klubu a vyslance Evropské unie vycestovala v roce 1994 z Bangladéše, získala azyl ve Švédsku.\n\nNárodním básníkem Bangladéše je Kazi Nazrul Islam.\n\nVýznamným architektem mrakodrapů byl Fazlur Rahman Khan.\n\nZačátek fotografie v Bangladéši spadá do roku 1971, kdy Bangladéš vyhrál válku za osvobození od Pákistánu. V té době byla nevyhnutelně nejvýznamnější fotografie z válečného období, což také značně pomohlo dokumentovat historii. Od války se fotografie a fotožurnalistika začleňují a pokrývají celou řadu témat včetně portrétů, krajiny, politiky, divoké přírody nebo módy. Jako v mnoha zemích byl vývoj techniky, řemesla a umění mimo jiné důsledkem změny technologie, zlepšování ekonomických podmínek a míry uznání fotografie jako svéprávné formy umění. Fotografie se v Bangladéši vyvíjela za spoluúčasti a zájmu od počátků tohoto umění k úspěchům Bangladéšanů ve světě fotografie do dnešních dní. Je pozoruhodné, že fotografie byla zavedena a rozvíjena jako institucionální a akademická disciplína prostřednictvím osobního úsilí, bez jakékoli zmínitelné pomoci nebo podpory ze strany vlády. \n\nNejslavnějším bangladéšským vědcem je ekonom Muhammad Yunus. Proslavil se velmi úspěšným konceptem mikroúvěru (poskytování drobných půjček chudým podnikatelům, kteří jsou málo kredibilní na to, aby získali úvěr od tradiční banky). Roku 2006 obdržel spolu s touto bankou Nobelovu cenu za mír, spolu s Grameen Bank, kterou založil, a z níž ho bangladéšská vláda donutila roku 2011 odejít.\n\nNejpopulárnějším sportem v Bangladéši je kriket. Bangladéšská kriketová reprezentace došla na světovém šampionátu nejdál do čtvrtfinále. Národním sportem je kabadi. Šachista Niaz Murshed se v roce 1987 stal prvním šachovým velmistrem v jižní Asii. Olympijských her se Bangladéš zúčastnil poprvé až roku 1984. Dosud (k roku 2018) se mu nepodařilo získat žádnou medaili.\n\n\n"}
{"id": "20069", "url": "https://cs.wikipedia.org/wiki?curid=20069", "title": "Petr Faber", "text": "Petr Faber\n\nSvatý Petr Faber (1506 Villaret – 1. srpna 1546 Řím) byl prvním společníkem svatého Ignáce z Loyoly při zakládání jezuitského řádu.\n\nNarodil se v roce 1506 v savojském městě Villaret. Od roku 1525 studoval v Paříži, kde byl spolužákem a spolubydlícím Ignáce z Loyoly a Františka Xaverského. Na kněze byl vysvěcen v roce 1534. Byl prvním knězem v jezuitském řádu. Během svého krátkého života působil na různých místech Evropy. Zemřel v Římě 1. srpna 1546.\n\nV roce 1872 jej papež Pius IX. blahořečil. Svatořečen byl 17. prosince 2013 papežem Františkem.\n\nPsal si deník (dochovaný), který je významným svědectvím o své době, prvních jezuitech a o okolnostech vzniku jezuitského řádu z pohledu jednoho z jeho zakladatelů.\n\n\n"}
{"id": "20070", "url": "https://cs.wikipedia.org/wiki?curid=20070", "title": "Barbados", "text": "Barbados\n\nBarbados je ostrovní království a zároveň nejvýchodnější ostrov na východní hranici Karibiku. Leží ve východní části Malých Antil, známé jako Návětrné ostrovy. Tvoří jej izolovaně umístěný a korálovými útesy obklopený stejnojmenný ostrov. Leží asi 168 km od ostrovního státu Svatý Vincenc a Grenadiny a 400 km od státu Trinidad a Tobago. Je 34 km dlouhý a 23 km široký, zabírající plochu 432 km².\n\nOstrov má rozlohu 432 km² a s výjimkou několika oblastí ve vnitrozemí jej tvoří nížiny. Nejvyšší bod na ostrově je Mount Hillaby (337 m n. m.) Původ ostrova je nevulkanický, hlavní horninu tvoří vápenec vzniklý činností korálů na mořském dně, nadzvedaném v důsledku podsouvání Jihoamerické desky pod Karibskou.\n\nKlima ostrova je tropické, pasáty udržují relativně mírné teploty nad ostrovem a přinášejí sezónní deště. Přirozený pokryv tvoří tropický deštný les a mangrovníkové porosty, ty však byly ve velké většině území vymýceny a z velké části nahrazeny plantážemi cukrové třtiny a pastvinami. Právě cukrová třtina a s ní svázaný průmysl byly dříve pro ostrov hlavním zdrojem živobytí, dnes se k ní přidal i cestovní ruch a bankovnictví.\n\nBarbados leží v Atlantském oceánu, východně od ostatních ostrovů tzv. Západní Indie. Je to nejvýchodnější ostrov Malých Antil. Ostrov je poměrně rovinný v porovnání se západními sousedy. Většinu ostrova tvoří nížiny, v jeho vnitrozemí se nachází několik vyvýšených oblastí. Nejvyšší bod na ostrově je vrchol Mount Hillaby ve farnosti Saint Andrew (různé zdroje udávají 336–340 m n. m.) Původ ostrova je nevulkanický, vznikl nadzvednutím mořského dna v důsledku podsouvání Jihoamerické desky pod Karibskou. Mimo skalnaté jádro, které geologicky navazuje na Trinidad, tvoří hlavní horninu vápenec vzniklý činností korálů.\n\nKlima ostrova je tropické, pasáty udržují relativně mírné teploty nad ostrovem. Období dešťů spadá do období června až listopadu, období sucha na zbytek roku. Celkové roční srážky činí 1000–2300 mm. Teplota v období sucha tj. od prosince do května zastupuje hodnoty mezi 21 až 31 °C. Mezi měsíci červen a listopad je to od 23 až 30 °C. Podle Köppenovy klasifikace podnebí spadá Barbados do tropického monsunového klimatu. Nicméně mírné větry vanoucí 12 – 16 km/h během celého roku ovlivňují ostrov tak, že je klima spíše mírně tropické.Ostrov je poměrně často sužován tropickými bouřemi a hurikány.\n\nPřirozený pokryv tvoří tropický deštný les a mangrovníkové porosty, ty však byly ve velké většině území vymýceny a z velké části nahrazeny plantážemi cukrové třtiny a pastvinami. Orná půda tvoří 37,2 % plochy ostrova. Zalesněno je 12 % plochy ostrova, za původní les lze však považovat pouze asi 20 ha porostu.\n\nOstrov byl objeven Portugalci v roce 1536 a své jméno dostal zřejmě podle dlouhých liján fíkovníků, které vypadají jako vousy. Od roku 1625 je britskou kolonií, v roce 1627 sem z Anglie doplulo prvních 80 osadníků. Barbados měl rozsáhlou vnitřní autonomii, jeho parlament (\"House of Assembly\", zřízen roku 1639) je třetí nejstarší na západní polokouli.\n\nV roce 1780 ostrov zasáhl a strašlivě zpustošil Velký hurikán, zahynulo 4500 obyvatel.\n\nOd roku 1930 do roku 1951 získává autonomii. Roku 1951 bylo zavedeno všeobecné volební právo. V letech 1958-1962 byl součástí federace Západoindických ostrovů, ale již roku 1961 získal Barbados vnitřní autonomii a 30. 11. 1966 nezávislost.\n\nBarbados je nezávislou zemí od roku 1966. Státoprávní uspořádání Barbadosu je parlamentní konstituční monarchie. Hlavou státu je britská královna, která je zastupována generálním guvernérem. Tento guvernér dává např. souhlas k uznání nového, předloženého zákona. Zákonodárnou moc má dvoukomorový parlament. Země je členem Commonwealthu; ostrov je územně rozdělen do 11 farností. Barbados je zapojen do několika regionálních karibských organizací např. Karibské společenství, Sdružení karibských států, Regionální bezpečnostní systém.\n\nBarbados se dělí do 11 samosprávních jednotek: Christ Church, Saint Andrew, Saint George, Saint James, Saint John, Saint Joseph, Saint Lucy, Saint Michael, Saint Peter, Saint Philip, Saint Thomas. Všechny části, kromě St. George a St. Thomas , které leží ve středu státu, jsou pobřežními oblastmi.\n\n\nPočet obyvatel: 286 000. 90 % obyvatelstva tvoří černoši, zbytek běloši (4 %), Asiaté a míšenci.\n\nOficiálním jazykem Barbadosu je angličtina. Je užívána státní správou a ve veřejných službách po celém ostrově. Úroveň jazyka se velmi přibližuje britské angličtině, ovšem výslovnost a hláskování není úplně stejné.\n\nJednou z variant barbadoské angličtiny je tzv. Bajan. Tato verze angličtiny je využívána v každodenním životě, v neformální mluvě. Bajan je ovlivněn ostatními karibskými dialekty. Tudíž může být pro anglického mluvčího problém tomuto nářečí porozumět.\n\nVětšinu obyvatel tvoří protestanti (67 %), z nichž většina se hlásí k anglikánům (40 % populace), významný podíl mají též letniční (8 %) a metodisté (7 %). Další významnou skupinou jsou římští katolíci (4 %), 17 % obyvatel se nehlásí k žádnému náboženství. Na ostrově se praktikuje více než 100 náboženských směrů.\n\nAnglikánská církev vytyčuje na ostrově od roku 1824 diecézi, v jejíž čele stojí biskup Barbadosu, současným je od roku 2000 John Walder Dunlop Holder. Vedle ní existuje od roku 1970 i římskokatolická diecéze Bridgetown, která je součástí Provincie Port of Spain a jejíž biskup zasedá v Antilské biskupské konferenci. V letech 2005–2011 byl biskupský stolec neobsazen, od roku 2011 je biskupem Charles Jason Gordon.\n\nVýznamným zdrojem příjmů je zemědělství, zejména pěstování a export cukrové třtiny, výroba cukru, rumu, rybolov, lehká výroba, zejména elektrozařízení. Mnoho potravin se musí dovážet. Největší zisky plynou z cestovního ruchu. Ostrov je znám pro své bílé korálové pláže. Významný zisk přináší i bankovnictví.\n\nV dubnu 1998 přijal Parlament Barbadosu zákon, kterým zavedl Řád národních hrdinů a zároveň i státní svátek Den národních hrdinů, připadající na 28. dubna. Zákon zároveň určil deset prvních a dosud jediných nositelů řádu:\n\n\n\n"}
{"id": "20071", "url": "https://cs.wikipedia.org/wiki?curid=20071", "title": "Belize", "text": "Belize\n\nBelize je malý stát na východním pobřeží Střední Ameriky. Na severozápadě sousedí s Mexikem a na západě a na jihu s Guatemalou. Formální hlavou státu je královna Alžběta II., ale skutečnou moc má ve svých rukou parlament a vláda v čele s premiérem.\n\nVe 3. až 9. století bylo území součástí mayské říše a vzkvétala zde mayská kultura. O mezidobí až do roku 1520, kdy Španělé tuto oblast prohlásili za součást Guatemaly, není příliš mnoho informací. V 17. století se v zemi usadili britští dřevorubci, kteří zde začali těžit dřevo pro stavbu lodí Královského námořnictva, a území pak postupně ovládli Britové, kteří ho v roce 1862 přejmenovali na Britský Honduras s hlavním městem Belize City.\n\nV roce 1964 získala kolonie vnitřní autonomii, v roce 1973 byla přejmenována na \"Belize\" a konečně 21. září 1981 získala nezávislost. Avšak v zemi zůstaly britské ozbrojené síly, aby Belize chránily před útoky ze strany Guatemaly, která nový stát uznala až v roce 1991 a formálně považovala Belize za své území. Belize je dnes členským státem Commonwealthu. Britského panovníka v Belize zastupuje generální guvernér. Od získání nezávislosti zastávali tuto funkci pouze dva lidé. Od 21. září 1981 do 17. listopadu 1993 to byla Elmira Minita Gordonová, po ní nastoupil Sir Colville Norbert Young, který je současným generálním guvernérem. Belize je zapojeno do několika regionálních integračních organizací např. karibského CARICOMU a středoamerického SICA a je členským státem dalších mezistátních amerických organizací (např. Sdružení karibských států, Latinskoamerický hospodářský systém, Společenství latinskoamerických a karibských států, Petrocaribe).\n\nVětšinu území státu pokrývá pobřežní nížina, pouze na jihovýchodě se zvedají Maya Mountains, které přesahují 1000 m n. m. Východní pobřeží Honduraského zálivu je lemováno skupinou 130 písečných ostrůvků a korálových útesů, známých pod společným názvem Belizský bariérový útes (součást Mezoamerického korálového útesu, největšího korálového útesu na západní polokouli), která je zapsána do světového dědictví UNESCO v ohrožení. Největšími řekami jsou Belize a na hranicích s Mexikem Hondo. Klima je tropické pod vlivem severovýchodních pasátů s množstvím srážek (kolem 2500 mm). Sever země je sušší, zatímco na jihu srážkový úhrn dosahuje až 4000 mm. Průměrné roční teploty se pohybují mezi 23 °C až 28 °C.\n\nDřevařský průmysl způsobil vykácení obrovských ploch tropického lesa, ale v současné době byly v Belize vyhlášeny národní parky a další chráněná území a přijaty projekty na ochranu přírody. V současnosti je 18,53 % rozlohy státu (počítá se jak pevnina, tak vodní plocha výsostných vod) pod určitým stupněm ochrany.\n\nBelize je rozvojový stát, kde příjem státu závisí na zemědělství, turismu a těžbě přírodních surovin. Podle Světové banky hrubý domácí produkt přepočtený na 1 obyvatele a jeho paritu kupní síly dosáhl v roce 2018 hodnoty 8 648 mezinárodních dolarů. Na plantážích se pěstuje cukrová třtina, malé farmy produkují pomeranče, grepy, fazole, banány, kukuřici a kokosové ořechy. Význam má i chov dobytka a rybolov (ryby, krevety, humři). Nejvýznamnější exportní surovinou je třtinový cukr, následovaný banány a jiným tropickým ovocem a džusy z nich, dále mořské plody. \n\nTuristicky přitažlivé jsou ostrovy a korálové útesy při pobřeží. Příjmy z turismu v roce 2009 představovaly téměř 19 % celkového státního HDP.\n\nBelize je nejméně lidnatou zemí Střední Ameriky. Obyvatelé jsou potomci afrických otroků, Mayů, evropských osadníků nebo míšenců těchto skupin. Většinou žijí v pobřežních oblastech. Úředním jazykem je angličtina, téměř polovina populace ovšem mluví španělsky, používá se i belizská kreolština a původní jazyky (garífuna, mayské jazyky). V roce 2010 mesticové tvořili 50 % obyvatelstva státu, Kriolové 21 %, Mayové 10 %, indiáni kmene Garífuna 6,4 % a mennonité německého původu okolo 4 %.\n\nVětšina obyvatelstva se hlásí ke křesťanství. Náboženská svoboda je zaručena ústavou.\n\nKromě olympijských her se belizští atleti účastní regionálních Středoamerických a karibských her a her Commonwealthu. Fotbalová reprezentace se účastní mimo jiné Středoamerického poháru.\n\nBelize se dělí na 6 distriktů. Tyto distrikty jsou ještě rozděleny na 31 okresů.\n\n"}
{"id": "20072", "url": "https://cs.wikipedia.org/wiki?curid=20072", "title": "Bhútán", "text": "Bhútán\n\nBhútán ( \"Dugjul\", Wylie: 'brug-yul, čínsky 不丹, pinyin Bù dān) je vnitrozemský stát v jižní Asii. Leží na východním konci himálajských hor. Na jihu, východě a západě sousedí s Indií, na severu s Tibetskou autonomní oblastí v Čínské lidové republice. Od nedalekého Nepálu je Bhútán oddělen indickým státem Sikkim. Bhútánu se někdy říká „země hřmícího draka“.\n\nV roce 2011 navázala Česká republika diplomatické styky s Bhútánem. O ty usilovala již od roku 2000. Kromě Česka navázal Bhútán diplomatické styky s dalšími devíti zeměmi. Do roku 2011 měla země oficiální diplomatické styky navázány pouze s 26 zeměmi světa. Mezi nimi nebylo ani pět stálých členů Rady Bezpečnosti OSN. V Evropě má Bhútán navázány styky s osmi zeměmi a velvyslanectví má pouze v Ženevě a Bruselu.\n\nPočátky dějin Bhútánu jsou obestřeny tajemstvím. Historikové se domnívají, že zhruba od 9. století území postupně osidlovaly kmeny, které přicházely z Tibetu. V 11. století zde vytvořily vlastní stát. V 17. století se Bhútán stal knížectvím, které bylo závislé na Tibetu, později jej ovládli Číňané. V té době se v Bhútánu objevil nový sjednotitel, Namgjal, který zkonsolidoval celé území a zavedl právní řád. Také vynikal častými nájezdy a únosy obyvatel na území tehdejší Indie. Po smrti tohoto pro Bhútán výjimečného vládce se říše po mnohá staletí zmítala v kmenových rozbrojích. V roce 1772 se rozhořel spor s Východoindickou společností, který i přes mír uzavřený v roce 1777 vedl k vyvlastnění osmnácti údolí (v roce 1865) a hlavních dopravních cest. Tím byla země fakticky anektována Velkou Británií. Kmenové boje pokračovaly až do 19. století, kdy se k moci dostal po vítězné bitvě v roce 1885 Ugjan Wangčhug, který byl posléze, v roce 1907, jmenován světskými velmoži a vysokými lámy dědičným králem. Roku 1910 se Bhútán stal britským protektorátem. V roce 1949 kontrolu nad zahraniční a obrannou politikou země převzala Indie. Otroctví v Bhútánu bylo zrušeno až v roce 1956. Od roku 1971 je Bhútán členem OSN. V letech 1990–1999 zde platil zákaz sledování zahraničních televizních stanic. Až v roce 2000 byl zpřístupněn internet. Od roku 2004 je v zemi zakázán prodej tabáku a platí zde zákaz kouření.\n\nBhútán je typickým příkladem hornaté země. Skoro 50 % rozlohy se nachází v nadmořské výšce přes 3 000 m. Nejvyšší horou této malé země je Kula Kangri, která je vysoká 7 554 m n. m. Ve výškách nad 4 500 m n. m. leží trvale sníh a vyskytují se zde horské ledovce. Říční síť země je hustě rozvinutá, nejdůležitějšími řekami jsou Amo, Kuri, Manas a Sankoš (nejdelší řeka země dlouhá 190 km). Lesy pokrývají více než 55 % rozlohy země. V jižní části země jsou monzunové lesy, ve vyšších polohách jsou lesy smíšené, složené z borovic, jedlí, dubů a pěnišníků. V lesích a na horách svůj domov nachází mnoho savců, mimo jiné sloni, takini, tygři, irbisové, levharti, medvědi pyskatí, různé druhy jelenů, divokých ovcí a hlodavců. Žijí zde i různí primáti, např. vzácný hulman zlatý. Bohatá je též ptačí fauna zahrnující více než 770 druhů.\n\nNa většině území převládá chladné a suché vysokohorské podnebí, na jihu ale převládá subtropické klima vlhkého monzunového typu. Období dešťů trvá od dubna (či od května) do září až října. Průměrně v Bhútánu ročně spadne 1 500 až 3 000 mm srážek. V hlavním městě země Thimbú je průměrná teplota v lednu 0 °C a úhrn srážek 15 mm, v červenci pak 15 °C a 373 mm.\n\nMěnou je bhútánský ngultrum, který je navázán na indickou rupii. Rupie je vedle ngultrumu také používána jako zákonné platidlo.\n\nEkonomika země je jedna z nejmenších na světě, ale v posledních letech velmi rychle roste, například v roce 2005 se HDP narostl o 8 %, v roce 2006 o 14 % a v roce 2007 dokonce o 22,4 %. To bylo především v důsledku dokončení stavby hydroelektrárny Tala. V roce 2015 byl odhadovaný HDP v přepočtu na paritu kupní síly na hlavu 8 253 USD. Do roku 2019 by toto číslo podle odhadu MMF mělo narůst na 12 tisíc USD.\n\nHlavním odvětvím ekonomiky je výroba elektrické energie v hydroelektrárnách a její prodej do Indie. Zemědělství je neméně důležité, protože poskytuje obživu 55,4 % populace. Celkem rozvinuté je lesnictví. Těží se hlavně týkové dřevo, lak, šelak a vosk. Zatím nepříliš velkou, ale čím dál tím více významnější roli hraje i cestovní ruch. Vstup do země je zdarma pouze pro občany Indie a Bangladéše. Bhútán v roce 2011 navštívilo 37 482 turistů. Hranice byly cizincům otevřeny až v roce 1974.\n\nHlavním exportním partnerem Bhútánu je Indie, kam se vyváží 58,6 % celkového exportu. Následují Hongkong (30,1 %) a Bangladéš (7,3 %). Hranice s Tibetem je uzavřena, takže obchod s Čínou je zanedbatelný. Importní partneři jsou Indie (74,5 %), Japonsko (7,4 %) a Švédsko (3,2 %). Import převyšuje export, takže země má negativní obchodní bilanci.\n\nOrná půda zaujímá pouhých 8 % rozlohy státu, pastviny pak dalších 6 %. Pěstuje se hlavně rýže, pšenice, ječmen, proso, kukuřice, brambory, juta, pohanka, bavlna, luštěniny a tabák. Na jihu je rozvinuté sadařství. Kočovníci pasou koně, ovce, jaky, muly a kozy, dále se chovají prasata a skot.\n\nZásadní pro ekonomiku Bhútánu je již zmíněná hydroenergie. Průmysl je ve stádiu vzniku, teprve v 70. letech zde vznikaly první průmyslové závody: textilní, zpracovávající ovoce, vodní elektrárny, cementárny, sirkárny a pily. Dnes se vyrábí hlavně ocel, feroslitiny a cement. Dlouhou tradici zde mají umělecká řemesla jako tkalcovství, řezbářství, výroba ručních zbraní a kovových předmětů. Poslední dobou se v Bhútánu rozvíjí také technologický sektor, například zelené technologie a elektronické obchodování. V roce 2012 byl otevřen Thimphu TechPark, který podporuje startupy.\n\nTěží se černé uhlí, vápenec, mramor, sádrovec a grafit.\n\nPolitický systém Bhútánu se vyvinul z absolutní monarchie v konstituční monarchii. V roce 1999 čtvrtý král Bhútánu, Džigme Singgjä Wangčhug, vytvořil Radu ministrů (Lhengye Zhungtshog). Hlavou státu je \"Duggjalpo\" (Wylie: \"'brug rgyal-po\"), neboli Dračí král. Pátým Dračím králem je v současnosti Džigme Khesar Namgjal Wangčhug, který vládne od roku 2008.\n\nZnačné změny v politickém uspořádání proběhly v roce 2005, kdy čtvrtý král Džigme Singgjä Wangčhug neočekávaně oznámil abdikaci ve prospěch svého syna Džigme Khesara Namgjala Wangčhuga, a zároveň oznámil přechod k demokracii a vypsání vůbec prvních voleb v historii Bhútánu. Jednokomorový parlament Tshogdu byl zrušen a namísto něj byl vytvořen dvoukomorový Parlament Bhútánu. Horní komorou je \"Národní rada\" a dolní komorou je \"Národní shromáždění\". Volby do Národní rady se konaly v letech 2007 a 2013, zatímco volby do Národního shromáždění se konaly v letech 2008 a 2013. Voleb do Národního shromáždění v roce 2008 se zúčastnily dvě strany, Lidová demokratická strana a Druk Phuensum Tshogpa, přičemž Druk Phuensum Tshogpa získala 45 z 47 křesel. V roce 2013 naopak zvítězila Lidová demokratická strana, která získala 54,88 % a 32 křesel.\n\nAsDB, BIMSTEC, CP, FAO, G-77, IBRD, ICAO, IDA, IFAD, IFC, IMF, Interpol, IOC, IOM (pozorovatel), ISO (zpravodaj), ITU, NAM, OPCW, SAARC, SACEP, UN, UNCTAD, UNESCO, UNIDO, UPU, WCO, WHO, WIPO, WMO, WToO, WTO (pozorovatel)\n\nPodle sčítání lidu v roce 2005 měl Bhútán 634 982 obyvatel, podle odhadu z roku 2012 to bylo 742 737 obyvatel. Hlavními etnickými skupinami jsou Ngalopové, kteří žijí v západním Bhútánu a mluví národním jazykem dzongkä, Šarlopové, kteří žijí ve východním Bhútánu a mluví jazykem tšangla, a Lhotšampové, kteří žijí na jihu Bhútánu a mluví nepálsky. Dále zde žijí různé menší kmeny. Všechny jazyky Bhútánu kromě nepálštiny patří do tibetobarmské jazykové skupiny.\n\nLhotšampové jsou převážně hinduisté indického a nepálského původu, oproti zbytku populace, která je převážně mongoloidního původu. Žijí v jižní části země, kde je teplejší klima, a mají jiné zvyky. Jsou proto bhútánskou vládou a majoritní buddhistickou společností diskriminováni. V 80. a 90. letech bylo více než 100 000 Lhotšampů vyhnáno ze země, když je vláda obvinila, že jsou ilegální imigranti a zabavila jim majetek a půdu. Další tisíce jich později emigrovaly z důvodu diskriminace. Mnoho jich dodnes žije v uprchlických táborech ve východním Nepálu, protože jim vláda Bhútánu nedovolila se vrátit, další byli přesídleni OSN, zejména do západních zemí.\n\nBhútánská kuchyně využívá převážně lokální produkty, jako jsou obilniny, luštěniny, zelenina a maso. Nejčastějšími úpravami pokrmů je vaření a dušení, na jihu země je také rozšířená příprava jídel pečením a smažením.\n\n\"Bhútán je rozdělen do 20 distriktů:\"\n\nBumthang, Chhukha, Chirang, Dagana, Geylegphug, Ha, Lhuntshi, Mongar, Paro, Pemagatsel, Punakha, Samchi, Samdrup Jongkhar, Shemgang, Tashigang, Thimphu, Tongsa, Wangdi Phodrang\n\nV Bhútánské ústavě je zapsáno, že lesy musí zabírat minimálně 60 % půdy. Proto nebylo překvapením vysázení přesně 108 000 stromků jako připomínka narození prince na začátku března 2016.\n\nV roce 2015 se Bhútánci zapsali do Guinessovy knihy rekordů poté, co vysadili během jedné hodiny 50 000 stromků.\n\nV Bhútánu se místo hrubého domácího produktu, jako hlavního ukazatele vyspělosti, užívá hrubé národní štěstí.\n\nSlovo Bhútán znamená „okraj Tibetu“.     \n\nOtroctví bylo zakázáno v 50. letech 20. století. Televize a internet byly povoleny až v roce 1999.                                                                     \n\n\n"}
{"id": "20073", "url": "https://cs.wikipedia.org/wiki?curid=20073", "title": "Burundi", "text": "Burundi\n\nBurundi, oficiálně Burundská republika, je stát ve střední Africe. Burundi hraničí na severu s Rwandou, na západě s Demokratickou republikou Kongo a na východě a jihu s Tanzanií. Jihozápadní hranice státu je tvořena jezerem Tanganika. Hlavním městem Burundi je Gitega, země je administrativně rozčleněna na 17 provincií. Ekonomickým centrem je bývalé hlavní město Bujumbura.\n\n\n\n\n\n\nBurundi je vnitrozemský stát s tropickým podnebím se dvěma výraznými obdobími dešťů. Území Burundi se rozkládá v nadmořské výšce výšce mezi 800 m a 2000 m, přičemž nejvyšší hora Heha dosahuje 2670 metrů. Díky této vysoké nadmořské výšce je zde relativně příznivé klima a to i přesto, že Burundi leží kousek od rovníku. Jsou zde tak příznivé podmínky pro zemědělství, což sebou ovšem nese masivní kácení lesů.\n\nZemě leží při severovýchodním břehu jezera Tanganika. Do jezera Tanganika se vlévá řeka Rusizi, která tvoří zároveň hranici mezi Burundi a Demokratickou republikou Kongo. Na území Burundi pramení také řeka Kagera, jež je zároveň považována za pramen Bílého Nilu. V zemi se nacházejí 3 národní parky (Národní park Kibira, Národní park Ruvubu a Národní park Rusizi) a 5 přírodních rezervací.\n\nBurundi je prezidentská republika. Hlavou státu a jeho výkonnou složkou je prezident. Prezident je volen přímo voliči na pětileté funkční období, přičemž může být zvolen max. dvakrát za sebou (podle ústavy z roku 2005 mohl být první prezident po skončení občanské války z let 1993–2005 zvolen parlamentem a to min. 2/3 hlasů). Prezident dále jmenuje ministry a svého viceprezidenta, kterého ovšem musí schválit parlament.\n\nParlament je dvoukomorový a skládá se z Národního shromáždění a Senátu. Národní shromáždění má min. 100 členů, z nichž 60% je vyhrazeno pro Huty a 40% pro Tutsije. Členové parlamentu jsou voleni přímou volbou na 5 let. Senát má 54 členů (17 Hutuů a 17 Tutsijů, vždy 2 z jedné provincie, zbývající místa jsou rezervována pro zástupce dalších etnických menšin a také bývalé prezidenty). Členové senátu jsou voleni nepřímo na pětileté funkční období. V obou komorách parlamentu obsazují 3 místa Twaové a zároveň je nejméně 30% míst rezervováno pro ženy.\n\nDne 13. května 2015 se část armády pokusila o státní převrat. Šlo o reakci na oznámení prezidenta Pierra Nkurunziza, že se hodlá ucházet o třetí zvolení do čela republiky. Po dvou dnech bojů se pučisté 15. května vzdali a prezident se vrátil do země. Počet obětí není znám, ale před boji uprchlo do sousedních zemí více než 100 tisíc lidí.\n\n1.7.1962-8.7.1966 – Mwambutsa IV. Bangiriceng – král\n\n8.7.1966-1.9.1966 – princ Charles Ndizeye – úřadující hlava státu\n\n1.9.1966-28.11.1966 – Ntare V. Ndizeye (Charles Ndizeye) – král\n28.11.1966-1.11.1976 – Michel Micombero – prezident; voj./UPRONA\n2.11.1976-10.11.1976 – Jean-Baptiste Bagaza – předseda Nejvyšší revoluční rady; voj./UPRONA\n\n10.11.1976-3.9.1987 – Jean-Baptiste Bagaza – prezident; voj./UPRONA\n3.9.1987-9.9.1987 – Pierre Buyoya – předseda Vojenského výboru národní záchrany; voj./UPRONA\n\n9.9.1987-10.7.1993 – Pierre Buyoya – prezident; voj./UPRONA\n\n10.7.1993-21.10.1993 – Melchior Ndadaye – prezident; FRODEBU\n\n21.10.1993-27.10.1993 – François Ngeze – předseda Výboru veřejné záchrany; vzbouřenecký; voj.\"\n\n27.10.1993-5.2.1994 – Sylvie Kinigiová – úřadující prezidentka; UPRONA\n\n5.2.1994-6.4.1994 – Cyprien Ntaryamira – prezident; FRODEBU\n6.4.1994-1.10.1994 – Sylvestre Ntibantunganya – úřadující prezident; FRODEBU\n\n1.10.1994-25.7.1996 – Sylvestre Ntibantunganya – prezident; FRODEBU\n\n25.7.1996-11.6.1998 – Pierre Buyoya – prozatímní prezident; UPRONA\n\n11.6.1998-30.4.2003 – Pierre Buyoya – prezident; UPRONA\n\n30.4.2003-26.8.2005 – Domitien Ndayizeye – prezident; FRODEBU\nod 26.8.2005 – Pierre Nkurunziza – prezident; CNDD-FDD\n\nBurundi je rozděleno 18 provincií (provincie), ty se dále děli do komun (commune) a obvodů (colline). Městem s největším počtem obyvatel je bývalé hlavní město Bujumbura. Mezi další významná města patří hlavní město Gitega, Muyinga, Ngozi a Ruyigi.\n\nBurundi je málo rozvinutý zemědělský stát, který je do značné míry závislý na zahraniční pomoci. Více jak 50 % obyvatel žije pod hranicí chudoby. Burundi má dokonce nejnižší HDP/obyv. na světě (90 USD, 2007).\n\nVíce jak 90 % obyvatel pracuje v zemědělství. Nejdůležitější exportní plodinou je káva. Dalšími významnými zemědělskými produkty jsou čaj, bavlna, banány, maniok, sladké brambory, čirok, kukuřice, hovězí maso, či mléko. Ekonomická situace státu je značně závislá na úrodě a na cenách těchto zemědělských plodin (především káva a čaj) na světových trzích.\nZpracovatelský průmysl je až na několik výjimek (přikrývky, obuv, mýdla) málo rozvinutý. Většina spotřebního zboží se tak musí dovážet.\n\nNejvýznamnějším exportním partnerem je Švýcarsko (34 %), dále Velká Británie (12 %) a Pákistán (8 %). Naopak nejvýznamnější podíl na importu má Saúdská Arábie (13 %), Keňa (8 %) a Japonsko (8 %).\n\nZemě má přes 12 000 km silnic, z nichž je pouze 1 200 km asfaltovaných. Vodní doprava je provozována na jezeru Tanganika. Nejdůležitější přístav je pak v největším městě Bujumbuře, kde se také nachází jediné mezinárodní letiště v zemi. Kromě něj je v zemi ještě 7 menších letišť. V Burundi zcela chybí železniční síť.\n\nDle Populačního fondu OSN (UNFPA) se počet obyvatel Burundi pohybuje okolo 7,5 milionu. Burundi má 2. nejvyšší hustotu obyvatel v Subsaharské Africe (po Rwandě). Růst obyvatelstva dosahuje 3,4 %, přičemž jedna žena má za život průměrně 6,8 dětí. Vysoké jsou i míry mateřské (10 promile) a kojenecké úmrtnosti (10,2 promile). Předpokládaná délka dožití se u mužů očekává necelých 51 let a u žen něco málo přes 52 let. Velkým problémem pro zemi stále zůstává velký počet lidí nakažených HIV/AIDS (250 tis., 2003). Jedním z důsledků je pak nevyrovnaná věková struktura obyvatelstva. Do kategorie 0-14 let patří 46 % obyvatel, do kategorie 15-64 let 51 % obyvatel a do kategorie nad 65 let pouze 3 % obyvatel. Gramotných je pouze kolem 60 % obyvatelstva starších 15 let (67 % mužů, 52 % žen).\n\nOpakované kmenové války jsou vyvolávány tradiční nadvládou menšinového kmene Tutsiů, vysokých lidí původem z Etiopie a Ugandy, nad vzrůstem menšími příslušníky většinového kmene Hutuů. Hutuové tvoří 85% obyvatelstva, zatímco Tutsiové pouze 14%. Původní obyvatelé – pygmejští Twaové – zastupují dnes pouhé 1% obyvatelstva.\n\nTřináct let trvající občanská válka (1993–2005) měla na svědomí 300 000 lidských životů. V současnosti Burundi čelí vážným problémům způsobených rozsáhlými populačními přesuny svého obyvatelstva, jak v rámci země (asi 140 tis.), tak i v sousedních zemích (především v Tanzanii, kolem 50 tis.).\n\nV Burundi jsou používány dva oficiální jazyky – Kirundi, jazyk ze skupiny bantu který je široce používán místním obyvatelstvem, a francouzština. Svahilština, jazyk obchodníků, je stejně jako francouzština používán především v Bujumbuře. Pozoruhodnou skutečností je používání stejného jazyku Kirundi oběma hlavními etnickými skupinami, Hutuy i Tutsii; taková jazyková homogenita je v regionu subsaharské Afriky jedinečná.\n\nPřevládajícím náboženstvím v Burundi je křesťanství, které vyznává 67 % obyvatelstva (katolíci 62 %, protestanti 5 %). 23 % obyvatel vyznává různá tradiční náboženství a zbývajících 10 % obyvatel jsou muslimové (především kolem města Bujumbury).\n\n"}
{"id": "20074", "url": "https://cs.wikipedia.org/wiki?curid=20074", "title": "Konžská demokratická republika", "text": "Konžská demokratická republika\n\nKonžská demokratická republika nebo také Kongo (Kinshasa) (též známá jako \"Kongo-Kinshasa\" nebo do roku 2018 plným názvem \"Demokratická republika Kongo\") je stát ve střední Africe, podle rozlohy druhý největší a dle počtu obyvatel čtvrtý nejlidnatější v Africe. Je jednou z nejbohatších zemí světa co se týče minerálů: nalézají se zde největší světové zásoby kobaltu nutného pro výrobu elektroniky a také významné zásoby diamantů, zlata a mědi.\n\nJeho sousedy jsou Angola, Burundi, Středoafrická republika, Konžská republika, Rwanda, Jižní Súdán (od 9. července 2011, do té doby Súdán), Tanzanie, Uganda a Zambie. Přístup k moři má prostřednictvím krátkého úseku pobřeží v západním výběžku svého území.\n\nOd října 1971 do května 1997 se Konžská demokratická republika nazývala Zair (Zaïre) a měla odlišnou vlajku od té současné.\n\nVe středověku existovaly v oblasti Konga významné říše: konžská říše a kubská říše. Tyto jednotky se dokázaly udržet až do 19. st. Říše Konga objevil v roce 1482 portugalský mořeplavec Diogo Cão. Do pol. 17. st. se vztahy mezi říšemi a Portugalci rozvíjely rovnoprávně. V té době došlo ke konfliktu a část konžské říše v oblasti \"Luandy\" se rozpadla. V průběhu 17. st. Portugalci zakládali na pobřeží osady a místní obyvatele odvlékali do otroctví.\n\nPodrobnější objevování a podmaňování Konga začalo probíhat od 70. let 19. století Sirem Henrym Mortonem Stanleym (nar. John Rowlands) za podpory belgického krále Leopolda II., který si tuto zemi přál mít za svou kolonii a snažil se o to i v rámci Mezinárodní africké asociace, které předsedal. To se podařilo formálně roku 1885 na konferenci v Berlíně. Země se stala jeho osobním vlastnictvím a pojmenoval jej \"Svobodný stát Kongo\". Jeho režim se vyznačoval brutalitou ve snaze vytěžit peníze z přírodních zdrojů. Byla zřízena armáda (\"force publique\"), která terorizovala kvůli těžbě obyvatele. V tomto období byl počet obyvatel v důsledku nemocí a rozvratu domorodé společnosti „zredukován“ na polovinu, tj. o cca 10 miliónů. Důsledkem bylo mnoho protestů ze strany evropských spisovatelů a Sira Mortona, jejichž následkem byl belgický parlament donucen převzít Kongo jako svou kolonii. Rovněž král Leopold II. se ocitl v izolaci, když se od něho odvrátila řada evropských panovníků.\n\nV době Belgického Konga se podmínky zlepšily. Na některých školách se dokonce vyučovaly místní jazyky Bantu, což nebylo v koloniích obvyklé. Doktorům se podařilo pokročit v boji proti spavé nemoci. Byly stavěny železnice a kompletní infrastruktura, politika ovšem často pokulhávala a lidé ve městech žili rasově odděleně. Veškerou moc měl belgický parlament a koloniální guvernér, lidé neměli žádnou. V padesátých letech bylo vytvořeno vyšší třídou obyvatel hnutí za rovnoprávnost.\n\nPo volbách do parlamentu a na prezidenta se země 30. června 1960 osamostatnila pod názvem Republika Kongo. Francouzské Kongo na západních hranicích si však tento název po osamostatnění přisvojilo také a pro rozlišení se k názvu státu přidává hlavní město (tj. \"Kongo-Brazzaville\" a \"Kongo-Leopoldville\" respektive \"Kongo-Kinshasa\"). Tento stav trval do roku 1964, kdy se Kongo přejmenovalo na \"Demokratickou republiku Kongo\".\n\nKrátce po získání samostatnosti začaly proti novému režimu bojovat provincie Katanga a Jižní Kasai a 100 000 Evropanů v panice opustilo zemi po útocích proti bílému obyvatelstvu. V tu dobu prezident Kasavubu odvolal premiéra Lumumbu, který to nazval protiústavním a vystoupil proti prezidentovi. Do této situace vstoupily Spojené státy, které chtěly zničit jakékoli komunistické myšlenky v zemi, a proto finančně podporovaly armádu vedenou Josephem Mobutem. Lumumba byl roku 1961 zavražděn Katangžskými silami, které měly podporou jak USA tak Belgie (která stále stála o těžbu diamantů a mědi). Nastal chaos a začaly se střídat vlády. V roce 1964 během operace Rudý drak belgičtí výsadkáři osvobodili 1800 evropských rukojmích, které zadržovali rebelové.\n\nPo dlouhých letech nestability svrhnul Mobutu v roce 1965 pučem Kasavubu a stal se hlavou státu. Nastala vláda jedné strany. Nový prezident vytvořil jednostranický systém, kterému vévodilo Lidové revoluční hnutí (Mouvement Populaire de la Révolution), zestátnil těžební průmysl a další důležité sektory národního hospodářství. Vládl pomocí autokratických metod (přímá kontrola ekonomiky, médií, kult osobnosti, vojenská represe). Realizoval také „kulturní revoluci“ v rámci které se snažil Kongo „poafričtit“. Název země se změnil z Konžské demokratické republiky na Zaire (Zair), hlavní město Leopoldville na Kinshasu, Stanleyville na Kisangani atd. Sám prezident si změnil jméno na Mobutu Sese Seko Kuku Ngbendu Wa Za Banga. Těmto změnám se začalo říkat \"Authenticité\", často také „mobutizace“ nebo „zairizace“. Situace se stala stabilní, ale Mobutu byl, přes jeho kult osobnosti mezi obyvateli, podezříván z nashromáždění čtyř miliard dolarů na svých švýcarských účtech. Tato částka je velice podobná částce státních dluhů. Po pádu Sovětského svazu a změně makropolitického klimatu ochladly vztahy s USA. Bez podpory USA vyvstaly požadavky na reformy. Tato atmosféra nejdříve donutila Mobuta vyhlásit roku 1990 třetí republiku, jejíž ústava měla otevřít cestu demokratickým reformám. V roce 1994 však propukla občanská válka a země byla obtěžkána přívalem uprchlíků ze Rwandy. Reformy se ukázaly jen jako kosmetické a pod nátlakem byl nakonec Mobutu donucen uprchnout.\n\nDo roku 1996 se občanská válka spojená s genocidou v sousední Rwandě „přelila“ do tehdejšího Zairu. Kromě více než milionu civilistů uprchli do Zaire i příslušníci milicí Hutu, které posléze využívaly zdejší tábory k útokům na rwandské území (v dané době pod kontrolou Tutsiů). Rwandská vláda proto vyslala do oblasti své ozbrojené síly. Společně s Ugandou pak podpořila zformování povstaleckého hnutí, nazvané Spojenectvím demokratických sil pro osvobození Konga-Zaire. (Alliance des Forces démocratiques pour la Libération du Congo-Zaire, AFDL), které se pod vedením Laurenta-Desiré Kabily nejprve zmocnilo východu země a poté postupně proniklo do vnitrozemí. Během osmi měsíců dostali povstalci značnou část území Konga pod svou kontrolu a 17. května 1997 ovládli hlavní město Kinshasu a svrhli režim prezidenta Mobutua. Velitel AFDL Kabila se po krachu mírových vyjednávání mezi povstalci a zástupci vlády prohlásil novým prezidentem. Roku 1997 převzal vládu a přejmenoval zemi zpět na \"Demokratickou republiku Kongo (Kinshasa)\".\n\nKabilovi spojenci, mezi kterými byli i Rwanda a Uganda, se však brzy obrátili proti němu. Vznikla tak druhá konžská občanská válka. Nakonec musely intervenovat oddíly ze Zimbabwe, Čadu, Angoly, Namibie a Súdánu. V roce 1999 bylo podepsáno příměří, které ovšem nezabránilo bojům na východu země, které jsou financovány z ilegální těžby diamantů. O dva roky později byl Kabila zavražděn a místo něj nastoupil jeho syn Joseph Kabila. Většina východu však zůstává nezabezpečena až dodnes a denně zde umírá kolem tisíce lidí. Nejde zde jen o mnohé spory mezi etnickými skupinami, ale i velké množství dalších složitých aspektů mezi osmi africkými zeměmi a mnoha ozbrojenými silami. V tomto konfliktu již zemřelo 3,8 miliónů obyvatel. Tento konflikt je dosud nejkrvavějším v historii od druhé světové války.\n\nSinafasi Makelo, zástupce pygmejského etnika Mbuti, řekl v roce 2003 domorodému lidovému fóru OSN, že jeho lidé byli během občanské války v Kongu loveni a jedeni, jako by to byla zvířata. S kanibalismem se setkali i v sousední provincii Severní Kivu, kde používali Pygmeje i jako otroky.\n\nPřímým následovníkem druhé konžské války je konflikt v provincii Kivu a konflikt v provincii Ituri.\n\nDne 16. ledna 2001 byl Laurent-Désiré Kabila zavražděn. Místo něj dne 26. ledna 2001 nastoupil do prezidentského úřadu jeho syn Joseph Kabila, který se tak bez voleb udržel v de facto prezidentském úřadu až do voleb v roce 2006.\n\n30. července 2006 proběhly v Kongu první volby od roku 1960 se zastoupením více než jedné strany. Joseph Kabila zde dostal 45 % hlasů, jeho oponent Jean-Pierre Bemba s 20 % volby neuznal za platné. Tato událost vyprovokovala boje v hlavním městě, kdy zemřelo 16 lidí. Druhé volby se konaly 29. října Kabila opět vyhrál s 58 %.\n\n11. listopadu 2011 proběhly v Kongu další volby, široce pokládané za zfalšované. Zvítězil v nich opět Joseph Kabila.\n\nVšeobecné a prezidentské volby proběhly po opakovaných odkladech dne 30. prosince 2018. Prezident Kabila se nakonec vzdal zvažované třetí (již neústavní) kandidatury.\nVládní koalice proto do voleb vyslala předsedu své parlamentní skupiny Emmanuela Shadaryho, pokládaného za nástroj k pokračování Kabilovy moci. Dvěma hlavním opozičním kandidátům bylo zabráněno se voleb zúčastnit na základě jejich odsouzení v minulosti.\n\nVolební komise CENI vítězem voleb vyhlásila opozičního kandidáta Felix Tshisekediho, syna někdejšího opozičního veterána. Podle odhadů církevních pozorovatelů však možným vítězem prezidentských voleb byl spíše další kandidát opozice Martin Fayulu, který Tshisekediho obvinil z dohody s Kabilou na převzetí moci.\n\nFelix Tshisekedi byl do funkce prezidenta uveden dne 24. 1. 2019 v historicky prvním klidném převzetí moci v zemi.\n\nNa plošně malou pobřežní nížinu na západě, kde má díky řece Kongo přístup k Atlantskému oceánu, navazuje úzký pruh, který odděluje konžské vnitrozemí od oceánu. Na velké části území se rozprostírá Konžská pánev. Na východní hranici se nachází pohoří Ruwenzori s nejvyšším vrcholem Margherita (5 109 m n. m.), dále jezera Albert, Edward, Kivu, Tanganika a Mweru.\nŘeka Kongo a její přítoky (hlavní přítoky zahrnují řeky Kasai, Sangha, Ubangi, Aruwimi a Lulonga) tvoří páteř konžské ekonomiky a transportu. Řeka Kongo teče na západ od Kisangani těsně pod vodopády Boyoma, pak se dále stáčí jihozápadně, teče kolem Mbandaky, spojuje se s řekou Ubangi a dále do Maleba. Kinshasa a Brazzaville jsou na opačných stranách řeky. Dále se řeka zužuje a padá do hlubokých kaňonů. Pak už protéká do Atlantiku. Řeka Kongo je také druhý největší tok, a má druhé největší povodí na světě (v obou případech následuje hned za Amazonkou). Úzký pás země na severu od řeky Kongo a řeka samotná poskytují jediný přístup Konga k Atlantiku.\n\nSever se nachází v oblasti vlhkého tropického klimatu. Roční teploty se zde pohybují kolem 25 °C a průměrné roční srážky kolem 2 000 mm. Na jihu země spadne v rozmezí od září do května až 1 500 mm a teplota vzduchu je výrazně kolísavější.\n\nNa území Konžské demokratické republiky lze nalézt celkově kolem 8 000 až 10 000 rostlinných druhů, které však v některých oblastech řídnou, díky vlivu komerčního lesního hospodářství. V Konžské pánvi nalezneme přibližně 600 druhů stromů, včetně velice vzácných, jako například baobaby, mahagon, africké ořechy nebo limby. V oblasti deštných lesů žijí například okapi, gorily a šimpanzi. Jak fauna, tak flóra se liší v oblastech deštných lesů a savan. Avšak i na savanách najdeme vzácné druhy dřev, jako jsou červené cedry, palmy iroko a sabal. Ze zvířecí říše se zde objevují zebry, lvi, sloni, buvoli, bílí nosorožci a žirafy. Rozmanitost lze však najít i v množství ryb nebo ptáků.\n\nKonžský deštný prales je po amazonském druhý největší na světě a současně představuje jeden z nejúčinnějších přírodních systémů chránících stabilitu klimatu. Globální emise oxidu uhličitého do atmosféry způsobené odlesňováním tvoří 25% celkového objemu lidmi vyvolaných emisí. Konžský prales obsahuje 8% světových zásob uhlíku vázaných v živé hmotě. Odhaduje se, že případné vykácení pralesa v Konžské demokratické republice by do roku 2050 způsobilo uvolnění až 34,4 miliard tun CO – což je ekvivalent emisí Velké Británie za posledních šedesát let.\n\nZnásilňování žen v DR Kongo je v současnosti hodně diskutovaným tématem, především díky festivalu Jeden svět 2008 a snímku Hluboké ticho, díky kterému mj. i Člověk v tísni poslal půl milionu korun do DR Konga na podporu znásilněných žen. Především na východě země, kde se stále ještě bojuje, jsou ženy masově a často velice brutálně znásilňovány. V menší míře se to děje i na zbytku konžského území. Stíhání pachatelů je však započato v naprosto zanedbatelném počtu případů. Je to zapříčiněno mnoha faktory. Jedním z nich je například určitý nezájem ze strany státního aparátu o řešení těchto zločinů. Spoustu znásilněných žen to však také drží v tajnosti, aby uchovaly „dobré jméno rodině“. Některé rodiny a příbuzní znásilněných žen je nutí, aby se za muže, který je znásilnil, vdaly, nebo aby se místo podání žaloby nechaly uplatit, ať už penězi nebo jiným zbožím. Některé ženy jsou dokonce znásilňovány příbuznými po smrti manžela, což způsobuje to, že pokud nejsou vdané, tak s tím budou mít problémy a pokud vdané jsou, tak se s nimi manžel rozejde. Mnoho těchto žen končí v nemocnici, častokrát s velice vážnými zraněními. Například jen v roce 2005 v jižním Kivu museli lékaři v nemocnici ošetřit 42 000 žen. Na tento faktor poukázal v roce 2015 film belgického režiséra Thierryho Michela s názvem \"Muž, který opravuje ženy\" (L'homme qui répare les femmes). Jedná se o dokumentární autentický snímek, jehož hlavním protagonistou je konžský lékař doktor Denis Mukwege. Film získal mnoho mezinárodních ocenění a doktor byl oceněn v roce 2014 cenou Sacharova.\n\nOd roku 2006 je země rozdělena do 26 autonomních provincií. Oficiálně toto dělení platí od začátku roku 2009.Před rokem 2009 se stát členil na 11 provincií. Nové provincie se dále dělí na 192 teritorií (krajů) a ty se dělí na města a vesnice.\n\nV současnosti (2008) se na území Demokratické republiky Kongo nachází asi 31 velkoměst, v nichž žije celkem 36% populace země.\n\nKinshasa - 9 500 000;\nMbuji-Mayi - 2 500 000;\nLubumbashi - 1 700 000;\nKananga - 1 400 000;\nKisangani - 1 200 000;\nKolwezi - 1 100 000;\nMbandaka - 850 000;\nLikasi - 600 000;\nBoma - 500 000\n\nPřes obrovské nerostné bohatství se Demokratická republika Kongo potýká s velikými ekonomickými problémy. Ty způsobila jak kleptokratická podstata Mobutova režimu, tak nedávné konžské války a Kongo se tak řadí mezi nejchudší země světa. Dramaticky poklesly vládní příjmy a vzrostl zahraniční dluh. Hospodářské problémy vyústily v hladomor, který měl spolu s nemocemi na svědomí až 3,8 milionů obětí. Zahraniční obchod rapidně poklesl, díky nejistému výsledku občanské války, ale také kvůli špatným provozním podmínkám a zcela nedostatečné infrastruktuře. Ke konci roku 2002 se situace stabilizovala a postupně se začala mírně zlepšovat.\n\nDemokratická republika Kongo oplývá značným množstvím nerostných surovin. Nachází se zde téměř polovina všech lesních porostů v Africe. Významné jsou naleziště diamantů, mědi, zlata, kobaltu, koltanu, uranu a tantalu. Většina z těchto nerostných surovin leží na východě země, v oblasti, kde zasahuje Velká příkopová propadlina, což je také příčinou neustávajících konfliktů v této oblasti. Země vyváží také ropu nebo kávu.\n\nNejvhodnější dobou pro návštěvu území na sever od rovníku jsou měsíce prosinec a leden, na jih od rovníku je to červen a červenec. Přírodní mocnost centra Afriky střeží pět pokladnic živé i neživé přírody, zapsaných do seznamu světového přírodního dědictví pod ochranou UNESCO. Tři národní parky jsou soustředěny při východních hranicích země (Kahuzi-Biega, Okapi, Virunga). Na severu, v sousedství Středoafrické republiky, leží chráněná oblast Garamba a v centru západu pak nepřístupná rezervace v povodí řeky Salonga. Kahuzi-Biega chrání porost tropického deštného lesa v okolí dvou vyhaslých vulkánů s populací 200-300 goril horských a dalších primátů. Přírodní rezervace Okapi chrání především asi 30 000 jedinců lesního příbuzného žiraf, okapi pruhované. Světoznámý park Virunga se nachází v „Měsíčných horách“ centrální Afriky v nadmořské výšce 800 až 5 000 m n. m. Žijí zde gorily horské a další zvířata. Některé ze zdejších sopek jsou doposud aktivní. Národní park Garamba chrání velká zvířata jako žirafy, hrochy, nosorožce nebo slony, které jsou terčem pytláctví. Národní park Salonga tvoří převážně tropický deštný les, v němž žijí pralesní sloni a buvoli. Všechny tyto chráněné přírodní oblasti jsou z hlediska cestovního ruchu velice znehodnoceny špatnou infrastrukturou.\n\nNegramotných obyvatel je kolem 42%, 15% má středoškolské a 1% vysokoškolské vzdělání. Průměrná délka života se pohybuje v rozmezí 43 - 49 let. Dlouhodobou podvýživou trpí přes 40% obyvatel.\n\nV Konžské demokratické republice žije přibližně 250 etnických skupin. Většinu obyvatel tvoří příslušníci bantuských národů. Nejpočetnější národy jsou Luba (18%), Kongo (16%) nebo Mongo (13%).\n\nJazyky většiny obyvatel se řadí do nigerokonžské jazykové rodiny, převážně benue - konžské větve, avšak oficiálním jazykem je francouzština. Rozšířená je svahilština, čilubština, konžština či ngalština.\n\nPřibližně 80 % obyvatel jsou křesťané, z toho asi 50% katolíci a 20% protestanti. Obyvatelé, kteří nevyznávají křesťanství, jsou většinou animisté, nebo vyznávají různé synkretické afro-křesťanské sekty. Nejpopulárnější z těchto sekt je kimbanguismus. V této sektě viděli Belgičané, jakožto kolonizátoři, hrozbu, tudíž byla zakázána. Tato sekta má v současné době přibližně 3 milióny členů.\n\nV zemi se aktuálně nachází asi jen 22 univerzit, z nichž největší a nejvýznamnější je University of Kinshasa nebo University of Lubumbashi\n\n\n"}
{"id": "20075", "url": "https://cs.wikipedia.org/wiki?curid=20075", "title": "Dominika", "text": "Dominika\n\nDominika (úředně Dominické společenství) je ostrovní stát ležící v Karibiku mezi dvěma francouzskými zámořskými departementy. Na severu je Guadeloupe a na jihu se rozkládá Martinik.\n\nDominika patří do souostroví Malých Antil. Povrch ostrova je velmi hornatý, což souvisí se sopečným původem reliéfu, nejvyšším vrcholem je Morne Diablotins (1447 m n. m.). Na ostrově se vyskytují i četné projevy postvulkanické činnosti – termální prameny, jezera sopečného původu Boiling Lake. Členité vnitrozemí je převážně pokryto tropickým deštným lesem a je dosud málo osvojeno. K odlesnění došlo zatím jen v několika dnes osídlených pobřežních oblastech. Na jihu ostrova se rozkládá národní park Morne Trois Pitons zapsaný do seznamu Světového dědictví UNESCO. Tropické podnebí ovlivňují severovýchodní pasáty. Na návětrných svazích spadne až 6000 mm srážek za rok, na západním pobřeží (závětrná strana) jen 1 800 mm ročně. Průměrné měsíční teploty kolísají v rozmezí 24 až 27 °C, v období od června do října se mohou vyskytnou tropické cyklony (antilské uragány).\n\nOstrov byl v 17. století osídlen Francouzi. Po vleklých bojích mezi Francií a Velkou Británií, které se odehrávaly v Karibiku celé 17. a 18. století, připadl ostrov Britům. Mezi roky 1958 a 1962 byla součástí Západoindické federace, autonomii získal ostrov roku 1967 a úplnou nezávislost pak v roce 1978. V 80. letech 20. století proběhly dva nezdařené pokusy o převrat. Hlavou státu je prezident, který na základě voleb jmenuje předsedu vlády. Zákonodárné shromáždění jmenuje prezidenta.\n\nVětšinu obyvatelstva tvoří černoši (91%), kteří jsou potomky afrických otroků z koloniálního období, následují mulati kreolové (6%). Asi 1,5% obyv připadá na původní indiány (Karibové), kteří obývají rezervaci na východním pobřeží. Bílou menšinu tvoří většinou Evropané a Syřané. Největším sídlem je hlavní město Roseau s 16 534 obyvateli (1991), jinak je osídlení převážně venkovského typu. Většina Dominičanů se hlásí k římskokatolické církvi (80%), 13% tvoří protestanté (anglikáni, metodisté), následují muslimové, hinduisté a židé. Existuje povinná školní docházka od 5 do 15 let věku. Vedle tří středních škol je v hlavním městě pobočka University of the West Indies (Jamajka).\n\nNejdůležitějším hospodářským odvětvím Dominiky je tropické zemědělství, které se omezuje na úzký pás pobřeží. Pracuje v něm 26% lidí v produktivním věku (21% v průmyslu, 53% ve službách). Hlavní pěstovanou i exportní plodinou jsou banány (téměř 50% příjmů z exportu). Dále se pěstují kokosové ořechy, citrusové plody, zelenina, kakao, koření (vanilka), hlíznaté plody (taro, jam, maniok). Tyto agrární produkty jdou částečně na export, částečně se zpracovávají při výrobě ovocných nápojů, mýdel, kokosových produktů a éterických olejů. Importují se potraviny, průmyslové výrobky a dopravní zařízení, kovy a pohonné hmoty. Jedinou minerální surovinou ostrova je pemza. Silnice existují jen při pobřeží a dvě trasy spojují západ a východ ostrova. Roseau má námořní přístav, mezinárodní letiště je na severovýchodě (Melville Hall). Cestovní ruch má stoupající tendenci. Hrubý domácí produkt ostrova v roce 2012 dosáhl 1 miliardy dolarů (počítáno v PPP), což znamenalo více jak 14 000 dolarů na osobu, přičemž na celkovém HDP se zemědělství podílelo z 14%, průmysl z 15% a služby z 71%.\n\nDominika je členským státem karibských regionálních organizací (Karibské společenství, Sdružení karibských států, Organizace východokaribských států, Regionální bezpečnostní systém), ale i dalších latinskoamerických integračních sdružení (Společenství latinskoamerických a karibských států, Bolívarovský svaz pro lid naší Ameriky, Latinskoamerický hospodářský systém, Petrocaribe). Zároveň je součástí Commonwealth, Organizace amerických států, Organizace spojených národů atd. V roce 2013 měla Dominika své velvyslanectví v USA, Číně a na Kubě.\n\n"}
{"id": "20076", "url": "https://cs.wikipedia.org/wiki?curid=20076", "title": "Džibutsko", "text": "Džibutsko\n\nDžibutsko je stát v Africe. Jeho sousedy jsou Eritrea na severu, Etiopie na západě a jihu a Somálsko na jihovýchodě. Je to jedna z nejmenších zemí Afriky ležící ve východní části kontinentu ve strategické poloze při průlivu Bab-al-Mandab spojujícím Rudé moře s Adenským zálivem Indického oceánu.\n\nDvě hlavní džibutské etnické skupiny hovoří hamitskými jazyky afarštinou a somálštinou a mají společné náboženství, kterým je islám. Sever obývají danakilští Afarové, etnikum obývající oblast od 3. století, na jihu převládají Issové, pozdější přistěhovalci ze Somálska. Ve druhé polovině 1. tisíciletí bylo strategicky významné území dnešního Džibutska ovládnuto Araby, díky nimž přijala země islám, později se však stalo součástí Osmanské říše, ale skutečný vliv měl v oblasti Zanzibarský sultanát, který provozoval zejména obchod s otroky.\n\nPřítomnost Francouzů v oblasti se datuje od roku 1859, kdy si koupili přístav Obock; výrazněji se však tato skutečnost projevila až od roku 1881, kdy zde byla založena Francouzsko-etiopská obchodní společnost. Stálou přítomnost Francie si v následujícím období vynutilo jednak soupeření s Velkou Británií v tzv. Africkém rohu, jednak potřeba zajistit si cestu k nově nabytým koloniím na Madagaskaru a ve východní Asii. V roce 1888 byly místní spory s Británií ukončeny podpisem britsko-francouzské smlouvy, která vytyčila hranici mezi oběma koloniemi mezi Zeilou a nově založeným přístavem Džibuti, nad nímž Francouzi ustavili protektorát. Roku 1896 bylo anektováno okolí a byla vytvořena kolonie Francouzské Somálsko. V letech druhé světové války bylo Francouzské Somálsko věrné kolaborantské vládě ve Vichy, později přešlo na stranu Svobodné Francie po boku Spojenců. Od roku 1946 bylo zámořským územím Francie; v roce 1967 byla rozšířena místní samospráva a území bylo přejmenováno na Francouzské území Afarů a Isů. Samostatnost získalo Džibutsko 27. června 1977.\n\nFrancie důrazně hájila své investice do vojenské základny, ale v plebiscitu v roce 1977 se 85 % obyvatel vyslovilo pro nezávislost. Hlavní důvod, proč Francie držela dnešní Džibutsko tak dlouho, spočíval v jeho strategické hodnotě - kolonii zbudovali Francouzi při vjezdu do Rudého moře na konci Adenského zálivu jako protiváhu britskému Adenu. Poloha a fyzicko-geografické podmínky země vždy hrály v dějinách Džibutska důležitou úlohu. Francouzi původně plánovali, že do hlavního města povede transafrická a transsaharská železniční trať až ze senegalského Dakaru, ovšem nakonec se podařilo uskutečnit pouze spojení Džibuti a etiopského hlavního města. Prvním prezidentem nové republiky se stal Hasan Gouled Aptidon. Úředním jazykem je francouzština společně s arabštinou. Francouzská vojenská pomoc (v zemi se také nachází základna cizinecké legie) zajišťuje džibutskou nezávislost a neutralitu v neklidné oblasti Afrického rohu. Džibutský prezident je z etnické skupiny Isů. V čele vlády pak stojí ministerský předseda z etnické skupiny Afarů. Od roku 1992 je rovněž povolena činnost více politických stran. Afarové pokládají sami sebe za znevýhodněnou menšinu. Issové tyto nároky odmítají, nicméně se však snaží politickou opozici neutralizovat.\n\nV 90. letech 20. století vyvolali Afarové občanskou válku, kterou se podařilo ukončit mírovou smlouvou v roce 1994.\n\nÚzemí Džibutska je rozděleno na dvě části hluboce zaříznutým zálivem – Tadjoura. Ve středu země se nacházejí písčité sníženiny, na jihu se zvedá čedičové plató a na severu téměř 2000 metrů vysoké Danakilské vrchy. Zlomy paralelní s Rudým mořem vytvořily prolákliny až 150 metrů pod hladinou moře vyplněné solnými jezery. Často se projevuje postvulkanická činnost. Celá oblast je bezvodá, přičemž do moře ústí jen suchá vádí s podzemní vodou. Džibutsko patří s průměrnou roční teplotou vyšší než 30 °C mezi nejteplejší země světa. Minimální srážky spadnou na podzim a v zimě, a to zejména v horách na severu. Vegetaci tvoří pouštní křoviny a na horách se uchovaly malé porosty řídkých lesů. Zvěř představují šakalové, stepní rysové a antilopy, také četní plazi a hmyz. V centrální části ve vzdálenosti 70 km západně od hlavního města Džíbútí, na území regionů Tadjoura a Dikhil, se nachází nejslanější jezero na světě - jezero Assal. To je také zároveň nejnižším bodem afrického kontinentu (- 153 m)\n\nDžibutsko je poloprezidentská republika, výkonnou moc má centrální vláda, zákonodárnou moc vykonává vláda a parlament. Džibutsko má politický systém jedné strany – v čele stojí People's Rally for Progress (Lidový svaz pro rozvoj) a současným prezidentem je Ismail Omar Guelleh. Současná ústava pochází ze září 1992. Strany opozice jsou povoleny, ovšem nemají téměř žádnou šanci dostat se k moci. Druhý džibutský prezident Guelleh byl do úřadu poprvé zvolen v roce 1999, přičemž převzal moc po svém strýci Hassanu Gouledu Aptidonovi, který vládl zemi od získání nezávislosti v roce 1977. Předseda vlády je jmenován prezidentem. Parlament – Poslanecká sněmovna – se skládá z 52 členů, kteří jsou voleni každých 5 až 9 let.\n\nDžibutsko se řadí mezi ty státy, kterým od získání nezávislosti stále vládne jediná strana. Pouštní Džibutsko záviselo hospodářsky zejména na obchodu s Etiopií a tranzitu mezi Rudým mořem a Adenským zálivem. Když se v 70. letech ujala v Etiopii moci komunistická strana a k tomu ještě zemi rozvrátila (v té době ještě občanská) válka s Eritreou, začalo se tak dnešní Džibutsko potýkat s prvními vážnějšími hospodářskými problémy. V jejich důsledku nakonec země zvolila nezávislost na Francii, ačkoli těsné hospodářské i politické styky přetrvaly. Před dekolonizací prosadila Francie záruky na zastoupení obou etnik v orgánech nezávislého státu, a to při poměru 2:1. Strana RPP (fr. Rassemblement Populaire Pour le Progres, tj. Lidový svaz pro rozvoj) tyto poměry vždycky dodržovala, ačkoli v dalších ohledech se demokraticky nechovala. Na politiku RPP ale měly vliv především jiné okolnosti. Válka mezi Etiopií a vzbouřenci v Eritreji i Tigre pokračovala až do konce 20. století a k ní se přidala válka mezi Somálskem a Etiopií o oblast Ogadenu a následně došlo ke zhroucení Somálska. V roce 1995, kdy mělo Džibutsko necelého půl milionu obyvatel, se na tomto území vyskytovalo přibližně 100 tisíc uprchlíků. Také jeho kočovné obyvatelstvo se potýkalo s rozšiřováním pouští a jinými problémy. Oprávněnou kritiku, že vláda RPP zneužívá státního rozpočtu k vlastnímu obohacení, tak musíme dát do souvislosti s touto hospodářskou situací způsobenou hlavně vnějšími faktory.\n\nOvšem i v Džibutsku došlo k násilnostem mezi RPP a afarským hnutím FRUD (fr. Front pour la Restauration de l'Unité et de la Démocratie, tj. Hnutí za obnovu jednoty a demokracie) mezi lety 1990 – 1993, které skončily uzavřením dohody o vyrovnání v politice mezi Afary a Isy v poměru 1:1. Svévolné zatýkání nebo razie proti novinám tak možná více souvisí s korupcí a tendencí Lidového svazu pro rozvoj zneužívat svou politickou moc v konkurenčním boji např. mezi médii ve snaze dosáhnout zisku pro sebe i pro Džibutsko samotné. Tento svaz by se mohl při hodnocení Džibutska hájit především tím, že je na „demokracii příliš chudé“. Důležitým faktem je, že Džibutsko zůstalo i po získání nezávislosti francouzskou vojenskou základnou, jedním z pilířů umožňujících Francii (ještě s pomocí základen na Réunionu) fakticky kontrolovat velkou část Indického oceánu. Vztahy se Spojenými státy, které zde rovněž mají svá vojska, poškozuje podpora USA Etiopii v Somálsku.\n\n27. 6. 1977 - 8. 5. 1999 – Hassan Gouled Aptidon – prezident; RPP<br>\nOd 8. 5. 1999 – Ismaïl Omar Guelleh – prezident; RPP/UMP\n\nDžibutsko je rozděleno na 6 oblastí (včetně hlavního města) a dále na 15 distriktů.\n\nZemědělství sice zaměstnává více než dvě třetiny obyvatelstva, ale jeho produkce zajišťuje kvůli nepříznivým podmínkám jen asi jednu čtvrtinu domácí spotřeby. Rozvoj brzdí nedostatek vody na zavlažování. Zemědělskými produkty jsou hlavně zelenina, datle a káva. Na pastvinách, které zaujímají necelou desetinu země, se chovají kozy, ovce, skot nebo velbloudi. Vyváží se káva a kůže a dováží se potraviny, ropné produkty, stroje a zařízení. Země obchoduje zejména s Francií, Čínou, Velkou Británií, Etiopií, Saúdskou Arábií a dále s Pákistánem, Somálskem a Jemenem. Zároveň stoupá význam rybolovu. Těží se pouze stavební suroviny a sůl. Ve státě byla postavena geotermální elektrárna.\n\nEkonomika je tedy závislá na službách v souvislosti se zahraničním obchodem. Oblast služeb těží právě z polohy země a jejím významu coby zóně volného obchodu severovýchodní Afriky. Jedná se zejména o lodní překládku etiopského a somálského vývozu i dovozu. Slabě rozvinutý průmysl vyrábí například nábytek, nealkoholické nápoje a jednoduché elektrosoučástky. Strategické zájmy motivují důležitou pomoc Francie, Itálie či Saúdské Arábie. Jen asi 15 % silnic má pevný povrch. Mezinárodní letiště spojuje hlavní město s Francií, Etiopií, Madagaskarem, Egyptem a dalšími zeměmi Afriky.\n\nRozhlas vysílá ve čtyřech jazycích. I na venkově existují lékařská střediska a ošetřovny a hlavní město Džibuti, které soustřeďuje přes 80 % populace země, má také nemocnici. Podvýživa, dehydratace a otravy jsou příčinou téměř poloviny zaznamenaných úmrtí dětí do deseti let. Dvě třetiny obyvatel žijí v hlavním městě, zbytek tvoří kočovné kmeny žijící ve vnitrozemí.\n\nDžibutsko tedy funguje jako oblastní dopravní uzel i jako mezinárodní překladiště lodí a středisko zásobování. Země má nedostatečné přírodní zdroje a nerozvinutý průmysl. Je proto také silně závislá na zahraniční finanční pomoci a rozvojové spolupráci, které pomáhají udržet stabilní platební bilanci a zvětšují potenciál pro budoucí hospodářský růst. Míra nezaměstnanosti pohybující se mezi 40 % a 50 % představuje závažný problém. Inflace naopak není kvůli vázání džibutského franku k americkému dolaru nijak znepokojující.\n\nAsi polovinu obyvatelstva tvoří Issové, nazývaní také Somálci. Afarové tvoří asi 35% obyvatelstva. Dále jsou v zemi přítomny početné komunity Evropanů (zejména Italů a Francouzů), dále Arabů a Etiopanů. Národnostní napětí mezi vládnoucími somálskými Issy a menšinovými Afary na tomto malém území byla příčinou občanské války v letech 1990-1993.\n\nKromě nepočetné evropské menšiny křesťanů jsou téměř všichni obyvatelé muslimové - džibutským hlavním náboženstvím je islám. Každé město či vesnice mají svou mešitu, kam chodí věřící na bohoslužbu. Nejznámějším posvátným místem muslimů v Džibutsku je hrobka Šeicha Abua Jazída nacházející se v pohoří Goda. Muslimové v Džibutsku uznávají a slaví 1. leden jako Nový rok a 1. květen jako Svátek práce. V r.2013 tvořili římští katolíci asi 6% z tehdejších asi 850.000 obyv. - Diecéze Džibuti měla 5.000 věřících v 5 farnostech.Vznikla 14. září 1955 povýšením Apoštolské prefektury Džibuti (vytvořena 28.4.1914-krátce před vypuknutím 1.světové války). Vedle biskupa (Giorgio Bertin OFM - františkán z Itálie, nar.1946) tam působili 3 kněží(1 diecézní a 2 řeholní), 2 řeholníci-laici a 28 řeholnic. Biskup je též apoštolským administrátorem Diecéze Mogadišo, hl.městě sousedního Somálska(v létě 2016 tento biskup znovu vysvětil malý kostelík ve městě Hargeisa v tzv. Somalilandu - na severu Somálska).\n\nDžibutský oděv se odvíjí od horkého a suchého klimatu. Muži nosí volně ovinutý kus látky sahající asi ke kolenům spolu s bavlněným rouchem přes ramena. Ženy nosí dlouhé sukně typicky zabarvené dohněda. Vdané ženy nosí pokrývky hlavy, svobodné dívky své hlavy nezakrývají. Nošení tradičního arabského oděvu se přísně dodržuje během náboženských festivalů, zvláště při přípravě na pouť do Mekky. Při některých příležitostech se ženy smí ozdobit šperky nebo čelenkami. Hodně džibutských tradic a příběhů se zachovalo ústní formou, zejména díky zpěvu. Obyvatelé používající rodný jazyk vyjadřují dávné příběhy zpěvem a tancem. Na pečlivě ozdobených omítkách některých staveb je patrný francouzský a islámský vliv. V zemi působí Asociace skautů Džibutska, což je národní skautská organizace založená 23. května 1985. Jejím heslem je Buď připraven.\n\nHlavním městem země je Džibuti (Djibouti), které obývá cca 380 tisíc obyvatel. Je to významný obchodní uzel, který leží na západním konci Adenského zálivu, při vstupu do zálivu Tadžura (Tadjoura). Většina budov ve městě je postavena v arabském nebo starém francouzském koloniálním stylu, obzvlášť přepychový je prezidentský palác. Ve městě se nachází několik tržnic, největší je Le Marché Central v jižní části města. Je tady mj. mnoho obchůdků se zlatem. Můžete zlatníky sledovat i při práci, právě filigránské zlaté výrobky jsou pro místní řemeslníky charakteristické. V městské čtvrti L’Escale se nachází rybářský přístav. Půjčeným člunem je možno se odsud dostat na ostrovy v Tadjourském zálivu, například na Ile Moucha nebo Ile Maskali. Na těchto ostrovech se dá i přespat v kempu.\n\nTadjoura je druhé největší a zároveň nejstarší město Džibutska. Je zde sultánský palác, do kterého je umožněn vstup s průvodcem. Je to také jedno z posledních míst, kde se ještě původními způsoby vyrábí tradiční čluny (arabské plachetnice s jedním či dvěma stěžni), které se pořád používají k přepravě přes záliv. V okolním moři jsou korálové útesy vhodné pro potápění. Do Tadjoury se lze dostat i z Djibouti lodí přes záliv. Sedmnáct kilometrů západně od zálivu Tadjoura leží kráterové jezero Assal, voda tu je třikrát slanější než mořská a jezero je obklopeno mohutnými solnými poli. Směrem dále po silnici kolem zálivu se nachází pohoří Goda, které dosahuje výše 1700 metrů a na rozdíl od nehostinné pouštní krajiny je poseto jalovci a olivovníky. Na jihozápadě země je ještě jedna přírodní pozoruhodnost - jezero Abbé. Až třicetimetrové vápencové komíny, které ční ze dna vyprahlého jezera vytvářejí téměř měsíční krajinu. Vyvěrají tady i horké minerální prameny, které zavlažují okolí a slouží k napájení zdejších velbloudů.\n\nHrozba teroristických útoků je stejně jako v dalších zemí Afrického rohu možná. První teroristický sebevražedný útok se odehrál 24. 5. 2014 na restauraci La Chaumière, kterou navštěvují turisté, diplomaté a vojáci mezinárodní mise. Mezinárodní vojenská přítomnost Spojených států, EU v Džibuti případné útoky na západní turisty ještě zvyšuje. Turisté by proto měli být obezřetní hlavně na veřejných a turisty často navštěvovaných místech a také v hotelích. Jedná se o frankofonní muslimskou zemi s umírněným přístupem k cizincům. Alkohol lze běžně konzumovat v barech a ve většině restaurací (ale ne na veřejnosti), jako pravidlo se ovšem vyžaduje decentní oblečení i chování. Opilost na veřejnosti ale může být trestána až dvěma lety vězení. Produkce a šíření nemravných fotografií a dalších materiálů je trestné. Značně rozšířená je prostituce a s ní spojené pohlavní choroby, včetně HIV.\n\nJediný doporučený způsob dopravy do Džibuti a zpět je letecký. Nejrozšířenější vnitrostátní dopravou v Džibutsku je autobus, což je ovšem také nejméně pohodlný způsob. Ve srovnání se sousedními zeměmi je bezpečnostní situace lepší zejména ve většině čtvrtí hlavního města. Příhraniční oblasti bývají občas uzavřené, na části území leží stále miny jako pozůstatek z dlouhé občanské války. Pro místní obyvatele je typickou zvyklostí (kam cizinci mohou být přizváni) pravidelná dlouhá polední siesta s vyprávěním, žvýkáním kátu a popíjením silného odvaru ze zázvoru místo čaje v klimatizovaných příbytcích, a to výhradně za přítomnosti mužů. Od neděle do čtvrtka mají otevřeno banky (7:30 - 11:30 hod.) a oficiální směnárny v centru hlavního města (8:00-12:00, 16:00-19:45 hod.). Při odletu z jediného mezinárodního letiště v hlavním městě se platí letištní poplatek. Vízum je povinné a je možno si jej zařídit v Paříži. Ceny v zemi jsou o něco vyšší než jinde v Africe.\n\n\n"}
{"id": "20077", "url": "https://cs.wikipedia.org/wiki?curid=20077", "title": "Ekvádor", "text": "Ekvádor\n\nEkvádor, oficiálně Ekvádorská republika ( ), je stát v Jižní Americe, který leží na rovníku a zároveň je jeho pobřeží omýváno vodami Tichého oceánu. Jeho sousedy jsou Kolumbie na severu a Peru na jihovýchodě. Součástí Ekvádoru jsou rovněž Galapágy. Španělské slovo Ecuador znamená „rovník“.\n\nVlajka Ekvádoru se skládá ze tří vodorovných pruhů. Vrchní pruh se rozkládá na vrchní polovině vlajky a má barvu žlutou. O spodní polovinu vlajky se dělí barva modrá a červená .\n\nŽlutá a červená barva symbolizují vlajku Španělskou, protože Španělsko tuto oblast kolonizovalo. Modrá má symbolizovat oceán, kterým je Ekvádor a Španělsko odděleno. Do modré části a kouskem do žluté části pak ještě zasahuje ekvádorský znak, na kterém je obrázek znázornující čistou krajinu Ekvádoru, kolem obrázku jsou větvičky a na obrázku sedí kondor.\n\nEkvádorská vlajka je podobná vlajce kolumbijské a venezuelské.\n\nIndiánský stát na území Ekvádoru byl v 15. století poražen vpádem říše Inků, jejíž centrum se nacházelo na území dnešního Peru, ale již roku 1534 byl Ekvádor dobyt Španěly, kteří si indiány podmanili na 300 let a Ekvádor se stal součástí místokrálovství Peru, v roce 1717 byl připojen k místokrálovství Nová Granada. Od roku 1822 do roku 1830 byl Ekvádor součástí Velké Kolumbie, poté se z něj stal samostatný stát. V roce 1895 zažil Ekvádor pod vedením Eloye Alfaroa tzv. liberální revoluci, která snížila vliv církve a konzervativních velkovlastníků půdy.\n\nVe 20. století se v zemi projevila politická destabilizace a časté střídání civilních a vojenských vlád. V letech 1940 až 1942 proběhla neúspěšná válka s Peru, při které Ekvádor ztratil část vnitrozemí (do té doby sousedil s Brazílií). Mezi lety 1950 a 1970 proběhlo několik státních převratů. V roce 1972 armádní junta provedla puč, při kterém došlo k sesazení José Maríi Velasca Ibarry a započala tak diktatura Guilerma Rodrígeze. V roce 1979 byl obnoven civilní demokratický režim.\n\nOd té doby do současnosti zažil Ekvádor ekonomickou krizi na přelomu 80. a 90. let, otevření se mezinárodnímu obchodu, vzestupy a poklesy vlivu církve, opozice a poměr sil mezi kapitány tamního průmyslu a zástupci původního obyvatelstva. Z událostí z poslední doby, týkající se prezidenta, Rafaela Correy, lze připomenout revoltu policistů z 30. září 2010, kdy se země ocitla na týden v chaosu.\n\nKrajina Ekvádoru je velmi různorodá a dá se rozdělit do tří částí (západní, centrální Andy a východní), které se od sebe výrazně liší klimatem, biotypem, ale i zvyky.\nZemě je rozdělena na 24 provincií a dělí se na 3 odlišné geoklimatické celky:\n1. Pobřežní pás (\"Costa\") – nížinný, s deštnými pralesy a na jihu se savanami; \n2. Horský pás And (\"Sierra\") – pásma Cordillera Occidental a Cordillera Oriental, mezi nimi pánve a náhorní plošiny ve výšce 2200–2900 m n. m. Sopečné vrcholy: vyhaslé Chimborazo (6310 m n. m. – nejvyšší bod), ve východním pohoří činné sopky (Cotopaxi je jednou z nejvyšších aktivních sopek na světě – 5897 m n. m.), rostlinstvo uspořádáno do výškových stupňů; \n3. Východní pás (\"Oriente\") – okraj Amazonské nížiny (deštný prales).\n\nÚzemí Ekvádoru je z 35 % pokryto lesními porosty, zemědělská půda zaujímá 28 % rozlohy státu. Existuje zde 11 národních parků (stav v roce 2014).\n\nPolitika se v Ekvádoru uplatňuje v rámci prezidentského systému zastupujícího demokratickou republiku, kde je prezident Ekvádoru hlavou státu. Je zde i předseda vlády a pluralitní systém stran. Výkonnou moc představuje vláda. Legislativní moc je tak svěřena vládě i Národnímu kongresu Ekvádoru. Soudnictví je nezávislé na výkonné moci a zákonodárného sboru.\nEkvádor často klade důraz na multilaterální přístup k mezinárodním otázkám. Ekvádor je členem Organizace spojených národů (a většiny jejich specializovaných agentur) a členem mnoha regionálních uskupení, včetně organizací jako skupina z Ria, Latinskoamerický ekonomický systém, Latinsko-americké energetické organizace, Latinskoamerické integrační sdružení a Andský pakt.\n\nVztahy s komunistickým Československem byly 2× v minulosti narušeny vyhoštěním československých diplomatů v roce 1957 (bez ukončení diplomatických vztahů) a v roce 1956 (s ukončením diplomatických vztahů). V současnosti jsou diplomatické vztahy navázány, ale ČR v Quitu nemá velvyslanectví.\n\nSpojené státy americké měly na pobřeží země leteckou základnu Eloy Alfaro, ale prezident ji 7. února 2009 nařídil zrušit. 4. dubna 2011, po jedné z afér WikiLeaks označil americkou ambasadorku Heather Hodges \"persona non grata\". Ekvádor poskytl na svém velvyslanectví v Londýně azyl spoluzakladatel WikiLeaks Julianu Assangemu.\n\nAsi nejnapjatější zahraniční vztahy má Ekvádor s Kolumbií. V dubnu 2008 dokonce propukla „andská diplomatická krize“, poté, co v hraničních oblastech obou zemí docházelo k ozbrojených střetnutím kolumbijských armádních jednotek a tamních guerrilových skupin.\n\nEkvádor se dělí na 24 provincií (\"provincia,\" množné číslo \"provincias\"), v závorce je uvedeno hlavní město:\n\nProvincie se dále dělí na 199 kantonů.\n\nHlavním problémem současného Ekvádoru je chudoba, která prostupuje celou zemí od počátku státu. Ekvádor se vždy řadil mezi chudé státy Jižní Ameriky a lepší situaci nepřineslo ani nalezení ropy v 70. letech, které sice přineslo částečný hospodářský růst a zlepšení situace ve městech, ale celkově země výrazně hospodářsky neposílila.\n\nPro Ekvádor měl katastrofální dopad průběh hospodářské recese v 80. letech (stejně tak jako na většinu zemí Jižní Ameriky), kdy inflace v zemi v roce 1989 dosáhla 76 %. V následující dekádě se však podařilo vládě situaci částečně zlepšit a mezi lety 1995 a 1997 se pohybovala v rozmezí hodnot 25–30 %. Situace vedla k ohromnému zadlužení země v cizině. Podle hospodářských prognóz měly být zásoby ropy vyčerpány do roku 2010, což ještě přitížílo slabému hospodářství.\n\nSituaci v zemi nezlepšuje ani fakt, že 1 % bohatých statkářů vlastní přes 40 % zemědělské půdy. 2/3 rodinných farem jsou menší než 5 ha – jedná se o příliš malé farmy, které nejsou schopny uživit ani farmářské rodiny, což zapříčiňuje odliv obyvatelstva do měst. Vidina snazšího bohatství však často končí v příměstských slumech například v Guayaquilu. Tíživou situaci ještě více umocňuje silná půdní eroze v oblasti And a celkově těžké podmínky, jež zde panují.\n\nHlavními vývozními artikly Ekvádoru jsou ropa, kakao, káva, květiny, balza, banány a garnáti. Mezi hlavní hospodářská odvětví patří zemědělství, těžba a rafinace ropy, výroba cementu, petrochemie a potravinářství.\n\nKolem třetiny populace jsou čistokrevní indiáni z kmenů Chívarů a Kečuů. V roce 2010 se k indiánskému původu přihlásilo 7% obyvatel, ale procento lidí domorodého původu je pravděpodobně vyšší. Vláda jim poskytla velké území na východě země, ale indiáni mají stále malý kapitál a malou politickou moc. Kojenecká úmrtnost u indiánů přesahuje 9 % a jejich průměrná délka života je velmi nízká, pohybuje se okolo 50 let. Některé kmeny žijí jako kočovníci v hloubi ekvádorského deštného pralesa. Tam si vždy vymýtí kus lesa, kde si postaví vesnici z chaloupek s doškovou střechou, vypěstují něco málo plodin a po žních se pak přesunou dál, kde loví zvěř a rybaří. Chívarové v Amazonii prosluli jako lovci lebek. Někteří přislušníci kmene Huaorani stále žijí izolovaně bez kontaktu s vnějším světem. Mezi izolovanými indiány v pralese dochází k mezikmenovým válkám. Většina indiánů žije ve východním Ekvádoru; jeden kmen, Coloradové, však obývá pobřeží. Jsou v celé Jižní Americe jedinými obyvateli deštného pralesa, žijícími na západ od And.\n\nDalší indiánské kmeny najdeme vysoko v Andách; obdělávají tam malá políčka a prodávají řemeslné výrobky. Předkové těchto kmenů tvořili součást obyvatelstva incké říše, jež se během 15. století rozšířila z Peru na sever a kromě centrálních And pokryla i jižní část severních And. Španělé si Inky podrobili ve 30. letech 16. století a přinesli na dobytá území feudální systém zvaný encomienda. Z Afriky si dovezli otroky, kteří pak pracovali na cukrových plantážích podél pobřeží. Dnes se většina obyvatel považuje za mestice smíšeného původu – míšenci bělochů a indiánů tvoří 71.9% obyvatelstva, 7.4% obyvatel jsou tzv. Montubiové, domorodé obyvatelstvo z pobřeží – od roku 2001 samostatná skupina, 7.2% Afroekvádorci, 7% indiáni a 6.1% běloši převážně španělského původu. V 80. letech 20. století se k indiánskému původu hlásilo přibližně 40% obyvatel, 40% obyvatel se považovalo za mestice, 15% za bělochy a 5% za černochy. Úředními jazyky jsou španělština, kečujština a šuárština, nejvíce se však používá španělština.\n\nEkvádor se zbavil závislosti na Španělsku ve 20. letech 19. století, lidé španělského původu však zůstali tou nejbohatší a nejvlivnější skupinou v zemi, zatímco mnoho původních obyvatel žije v chudobě. Novodobé dějiny Ekvádoru se vyznačují politickou nestabilitou; došlo zde k celé řadě vojenských převratů a bouřlivých povstání. Od roku 1919 je vláda volena demokratickou cestou, problém chudoby však zůstává nevyřešen.\n\nPřibližně 68% obyvatel je římskokatolického vyznání. Velká část obyvatelstva víru praktikuje a navštěvuje mše pravidelně. Ve venkovských oblastech Ekvádoru jsou domorodná víra a křesťanství jsou někdy syncretcké.\nJako v každé jiné latinskoamerické zemi zaznamenal protestantismus masivní růst, speciálně v chudých venkovských oblastech. Jiné seskupení, jako například Svědkové Jehovovi a Mormoni, rovněž zvyšují počty členů.\nExistuje malá muslimská menšina čítající několik tisíc osob. Židovská komunita má pouze o něco více než 1 000 členů, hlavně německého a italského původu.\n\nPřevládající kultura v Ekvádoru je definována ekvádorskou většinou mesticů a jejich předky, je směsí evropské a jihoamerické kultury s některými africkými prvky zděděnými po zotročených předcích. Ekvádorské domorodé komunity jsou většinou víceméně integrované do těchto mainstreamových kultur, a to zejména vzdálenější domorodé komunity Amazonské kotliny.\n\nNejpopulárnějším sportem v Ekvádoru je, podobně jako ve většině jihoamerických zemí, fotbal. Několik nejznámějších týmů: Barcelona SC a CS Emelec z Guayaquilu, Liga Deportiva Universitaria de Quito a \"El Nacional\" (ekvádorské ozbrojené síly) z Quita, \"Olmedo\" z Riobamba a \"Deportivo Cuenca\" z Cuenca.\n\nProjevuje se značný zájem o tenis ve střední a vyšší vrstvě ekvádorské společnosti a několik ekvádorských profesionálních hráčů dosáhlo mezinárodního věhlasu, včetně jmen jako Francisco Segura či Andrés Gómez a v 90. letech Nicolás Lapentti. Basketbal má také velkou popularitu, protože mezi ekvádorské speciality patří \"Ecuavolley\", variace volejbalu pro tři hráče. Býčí zápasy se praktikují na profesionální úrovni pouze v Quitu během výročních slavností na památku založení města Španěly, ačkoli nekrvavá forma tohoto sportu, nazývaná \"rodeos montubios\", se praktikuje v mnoha venkovských oblastech během místních slavností.\n\nKuchyně je v Ekvádoru velmi různorodá; mění se s nadmořskou výškou spolu s podmínkami pro zemědělství. \"Cuy\" (pečené morče) je populární v horských oblastech. Existuje celá paleta čerstvého ovoce, zejména v nižších polohách. Mořské plody jsou populární na pobřeží, především corvina a garnáti. I krevety jsou velmi populární a čerstvé. Strava nabízena na ulicích v Ekvádoru jsou brambory s opékáným vepřovým masem. \"Fanesca\" je jídlo známé v Ekvádoru – je to čočková polévka se sušenou treskou, mlékem a četnými druhy fazolí, např. zelenými fazolemi, lima fazolemi a chochos. Velmi důležitou součástí jídelníčku, v podstatě na denní bázi, je rýže.\n\n\n\n\n"}
{"id": "20078", "url": "https://cs.wikipedia.org/wiki?curid=20078", "title": "Eritrea", "text": "Eritrea\n\nEritrea (tigrajsky ኤርትራ, \"Ertra\"), plným názvem Stát Eritrea (tigrajsky ሃግሬ ኤርትራ, \"Hagara Ertra\"), je stát na pobřeží Rudého moře v oblasti Afrického rohu ve východní Africe. Na západě sousedí se Súdánem, na jihu s Etiopií a na východě s Džibutskem. K roku 2009 měla 5 073 000 obyvatel. Hlavním městem je Asmara. Úřední jazyk Eritrea oficiálně nemá, v praxi se užívají tigrajština, arabština a angličtina. Dalším jazykem, kterým mluví více než 50 % obyvatel, je italština.\n\nPočátky Eritreje spadají do období kolem roku 1000 př. n. l., kdy se na jejím území usadily semitské národy. Zhruba od 3. století př. n. l. se v oblasti Eritreje rozkládala aksumská říše, jejíž vládci přijali po roce 325 křesťanství. Úpadek obchodu a muslimská expanze zavinily izolaci Aksúmu od okolního světa a rozklad vlády na pobřeží. To později částečně osídlili Arabové, s nimiž se zde rozšířil islám. Aksumská a později etiopská moc nebyla v Eritreji příliš silná. Od 16. století zde drželi pobřežní města Osmané, po nich Egypťané, Britové a nakonec Italové, kteří zde roku 1890 oficiálně vyhlásili kolonii Eritreu. Za italské vlády došlo k rozvoji infrastruktury a k modernizaci společnosti. Po druhé světové válce připadla Eritrea Etiopii, proti jejíž nadvládě vedlo několik eritrejských ozbrojených skupin od 60. let válku. Ta byla úspěšně završena roku 1993, kdy Eritrea získala nezávislost. V Eritreji nyní panuje diktátorský režim vedený Lidovou stranou za demokracii a spravedlnost, v jejímž čele stojí prezident Isaias Afwerki. Silnou pozici má v zemi armáda.\n\nJedná se o jednu z nejchudších zemí světa. Většinu podniků a firem vlastní armáda, špičky vlády nebo podnikatelé s nimi spojení. Ve srovnání s vyspělým světem je zde nemodernizované zemědělství závislé na dešťových srážkách, průmysl upadá a jediný ziskovější sektor představují banky. Vzhledem k několika nedávným vojenským srážkám převládá silná militarizace společnosti, v armádě a v národní službě pracuje na 600 000 nedobrovolných rekrutů. Sociální služby ani demokratické instituce zde nefungují, neexistuje faktické oddělení jednotlivých složek státní moci. Silně upadá školství, rovněž militarizované. Polovina obyvatelstva žije pod hranicí chudoby. V poslední době udržuje Eritrea lepší vztahy zejména se Súdánem, Íránem a Čínou. Zhruba polovina obyvatelstva jsou křesťané, téměř stejný podíl mají muslimové, jen malá část obyvatelstva praktikuje tradiční domorodá náboženství, mnohé muslimské či křesťanské menšiny jsou potírány. V zemi se vyskytuje devět etnik, nejvýznamnější z nich jsou Tigrajové a Tigrejové.\n\nJméno země pochází od latinského názvu Rudého moře, \"Mare Erythreum\". Tento název přejali i Italové, kteří zde ke konci 19. století získali kolonie a postupně svůj vliv rozšířili na celé dnešní eritrejské území. V italizované podobě se vžil název Eritrea, jímž byla označena celá kolonie, oficiálně vyhlášená 1. ledna 1890.\n\nZhruba kolem roku 1000 př. n. l. se objevili na eritrejském pobřeží lidé semitského původu, kteří se přeplavili do Eritreje přes Rudé moře z Arábie. Tito přistěhovalci z jihoarabského království Sába založili v dnešním etiopském vnitrozemí říši s centrem ve městě Aksúm, která je lépe zdokumentována od 3. století př. n. l. Dle později zapsaných legend zde měli vládnout Šalomounovci, potomci Menelika I., který se narodil královně ze Sáby a židovskému králi Šalomounovi. Někdy po roce 325 přijal tamější vládce Ezana křesťanství, jež se stalo státním náboženstvím. Do 6. století si aksumský stát udržoval silné postavení v oblasti Rudého moře, a to zejména díky tomu, že kontroloval pozice jak na eritrejském pobřeží, tak v jižní Arábii. Arabská území drželi aksumští vládci do roku 525, kdy došlo k jejich osamostatnění. Aksumité se podíleli na obchodu a udržovali kontakty s okolními civilizacemi, vedle Egypta a Arábie i se starověkým Řeckem a Římem. Významným eritrejským přístavem byl v této době Adulis, nacházející se poblíž dnešní Zuly.\n\nZatímco vliv i bohatství Aksumu postupně upadaly, od počátku 7. století se v Arábii utvářelo nové náboženské hnutí – islám. Když jeho prorok Mohamed byl v roce 622 donucen opustit se svými souvěrci Mekku, poslal část muslimů i do Etiopie, kde byli vlídně přijati. Přestože aksumský vládce odmítl po Mohamedově vítězství přijmout islám, poslal nazpět Mohamedovy následovníky s mnoha dary. Tím byly na několik staletí umožněny více či méně mírové styky. Muslimové se v Etiopii usazovali, zejména na pobřeží Rudého moře. Byli tolerování etiopskou mocí a žili často ve vazalském poměru s etiopskými vládci. Aksumský a posléze i etiopský stát, do značné míry izolovaný od světa a se sídelním městem dále na jih od pobřeží, nedržel nad pobřežím pevnější ruku a zdejší vládci byli spojeni s etiopskými panovníky jen velmi volně. Aksum začal od 9. století kolabovat. Ve 13. století převzali nad etiopským vnitrozemím moc příslušníci dynastie Zagwe, zhruba sto let po nich znovu nastupivší šalomounská dynastie. Přístup do vnitrozemí Etiopie z eritrejského pobřeží v této době chránila napůl autonomní oblast, jejíž vládci nesli titul \"bahr negaš\", vládce moře.\n\nV 16. století získali eritrejský přístav Massawu a Dahlácké ostrovy Osmané. Eritrejské území rovněž zasáhla tažení adalského vládce Ahmada Graňňa, který byl roku 1543 poražen a zabit etiopskými vojsky podporovanými Portugalci. Osmanská říše, jež adalského sultána podporovala, využila situace a získala v oblasti další území, která si s krátkými přestávkami udržela až do roku 1865, kdy je předala Egypťanům. Od roku 1869, kdy byl otevřen Suezský průplav, se Rudé moře stalo předmětem zájmu a soupeření velmocí. Poté, co se Britům podařilo potlačit mahdistiscké povstání v Súdánu, přenechali jimi okupované eritrejské území roku 1885 Itálii, výměnou za privilegia v eritrejských přístavech. Itálie zde měla pod kontrolou již menší území držené mezi lety 1869 až 1880 soukromou italskou společností, která je roku 1882 předala italské vládě. Etiopský císař Menelik II. posléze roku 1889 ve wichalské dohodě uznal italské koloniální zisky a 1. ledna 1890 bylo Itálií získané území oficiálně označeno jako italská kolonie pod názvem Eritrea. Přestože se poté Italové střetli s etiopskými armádami roku 1896 v bitvě u Adwy a prohráli, eritrejské území si díky špatné vnitropolitické situaci v Etiopii ponechali a v nové smlouvě z Addis Abeby znovu uznal Menelik II. jejich dosavadní zisky výměnou za uznání etiopské suverenity.\n\nNová kolonie se měla stát pro Itálii zásobištěm levné pracovní síly a dodavatelem tropických plodin. Začala rozsáhlá výstavba infrastruktury, příliv italských kolonistů a vznik městských center ve vnitrozemí, kde dosud žádná města neexistovala. Zemědělská půda však byla primárně rezervována pro italské zemědělce, což vedlo k odchodu domorodců do měst, kde rozšiřovali řady námezdných dělníků. Na druhou stranu díky investicím v zemi do 30. let 20. století vznikla síť celoročních silnic, železnice a dvě letiště. Provedly se též četné reformy v zemědělství a zdravotnictví. V souvislosti s industrializací došlo i k vytvoření vrstvy eritrejské inteligence. Mnoho Eritrejců bylo zaměstnáno ve veřejné správě. Kolonie však znamenala pro Itálii především finanční zátěž, protože zisky z ní nepokryly výdaje na její správu.\n\nSoužití mezi kolonisty a domorodým obyvatelstvem bylo vcelku pokojné, dokud se v roce 1922 moci v Itálii nechopil fašistický režim Benita Mussoliniho. Byla zavedena segregace a Eritrejci mohli v rámci správy zastávat jen nižší posty; agrární reformy nadále probíhaly, byly ale omezeny na farmy v majetku Italů, kterých bylo v zemi podle odhadů až 70 000. Itálie brala kolonii jako základnu k útoku na Etiopii a podle toho také území spravovala. Tisíce Eritrejců tak muselo narukovat v polovině 30. let do armády kvůli přípravě na invazi do Etiopie, po jejímž dobytí se Eritrea stala součástí takzvané Italské východní Afriky. Italská vláda skončila roku 1941, kdy v rámci druhé světové války britská vojska zvítězila nad Italy v bitvě u Kerenu a úspěšně obsadila eritrejské území.\n\nMezi lety 1941 a 1952 spravovali Eritreu Britové na základě rozhodnutí spojeneckých velmocí (Spojené státy americké, Sovětský svaz, Velká Británie a Francie) jako protektorát. Zároveň se v poválečných letech vedla debata o dalším osudu země. Britové navrhovali její rozdělení na základě křesťanské a muslimské populace s tím, že by se tyto části předaly Etiopii a Súdánu. Naopak Sovětský svaz, v domnění, že v italských volbách brzy vyhrají komunisté, navrhoval Itálii vrátit její bývalou kolonii. O slovo se hlásily i arabské státy, které navrhovaly vyhlásit eritrejskou samostatnost. Tento názor převládal i v eritrejské společnosti.\n\nNa základě jednání OSN bylo nakonec území Eritreje přičleněno k Etiopii v podobě federace. Eritrejské zastupitelské orgány měly mít v rámci spojení s Etiopií na starosti vnitřní záležitosti, tedy policii, místní správu a daně. Federální vláda, respektive císařská administrativa, naopak měla pod kontrolou zahraniční záležitosti a obchod, obranu, finance a dopravu. Od počátku však Eritrejci, zvyklí na modernější politický život za vlády Italů a zejména Britů, pociťovali vůči zaostalé, feudální a silně centralizované Etiopii pocit nadřazenosti. K dobrým vzájemným vztahům nepřispěl ani fakt, že etiopský císař Haile Selassie I. se pokoušel autonomii Eritreje se vzrůstající tendencí omezovat, například zrušil užívání vlastní vlajky, zavedl namísto arabštiny a tigrajštiny etiopskou úřední řeč amharštinu a přesunul množství průmyslu do Etiopie. Vzrůstající animozitu tedy způsobovalo i zanedbávání dalšího ekonomického rozvoje, protože Eritrea pomalu ztrácela oproti Etiopii svůj původní náskok. Císařovo úsilí bylo završeno roku 1962, kdy byla federace formálně zrušena a Eritrea přičleněna k Etiopii.\n\nOrganizovaný odpor vůči etiopské nadvládě začal již roku 1958 založením Eritrejského osvobozeneckého hnutí (ELM), v němž převažovali studenti, intelektuálové a městští dělníci. Již o čtyři roky později bylo hnutí odhaleno a zneškodněno. Další významnou organizací byla Eritrejská osvobozenecká fronta (ELF) založená roku 1960, v níž zpočátku převládali muslimové a jež byla podporována ze strany Sýrie, Íránu, Súdánu a dalších muslimských států. V druhé polovině 60. let získala ELF značnou podporu mezi rolníky. Roku 1971 již byla situace tak vážná, že císař v zemi vyhlásil stanné právo a přemístil sem takřka polovinu armády.\n\nVzájemné spory vedly k částečnému rozpadu hnutí, když několik skupin ELF opustilo a spojilo se v Eritrejskou lidovou osvobozeneckou frontu (EPLF), v níž časem získali hlavní slovo křesťanští studenti. Nová odbojová organizace byla svým založením sekulární a ideologicky orientovaná směrem k marxismu. Mezi oběma skupinami se rozhořela rivalita pokračující i za bojů s císařským a od roku 1974 etiopským komunistickým režimem pod vládou takzvaného dergu neboli rady. Do roku 1981 se však podařilo EPLF svého konkurenta zlikvidovat. Eritrejská lidová osvobozenecká fronta navázala styky i s etiopskými povstalci, zejména Tigrajskou osvobozeneckou frontou, a společným úsilím se podařilo roku 1991 komunistický režim svrhnout. Zatímco v Etiopii vznikla širší koalice původních povstalců s názvem Etiopská lidová revoluční demokratická fronta (EPRDF), eritrejské území se nacházelo pod kontrolou EPLF. Po vzájemné dohodě s EPRDF se v zemi konalo v dubnu 1993 referendum, v němž se výrazná většina obyvatel rozhodla pro samostatnost. Ta byla vyhlášena 24. května 1993.\n\nPrvním prezidentem nového státu se stal dosavadní vůdce EPLF Isaias Afwerki. Samotná EPLF se transformovala v politickou stranu zvanou Lidová fronta za demokracii a spravedlnost (PFDJ) a roku 1997 byla vypracována ústava, která však dosud nevstoupila v platnost. Původní vláda PFDJ měla být přechodná, dokud nedojde k řádným volbám, ty se však dosud nekonaly a jejich termín se neustále odkládá. V letech 1995 až 1996 svedla Eritrea krátký, ale krvavý konflikt s Jemenem o Hanišské ostrovy, které byly nakonec přiznány Jemenu. Původní vřelé vztahy s Etiopií se začaly rychle zhoršovat vzhledem ke sporům o obchodní záležitosti, přístup k eritrejským přístavům a přesné vytyčení hranic. Roku 1998 mezi oběma státy vypukla válka, v níž zemřelo kolem 100 000 vojáků a čtvrtina eritrejské populace musela opustit své domovy. Pro Eritreu měl konflikt, který oficiálně skončil v prosinci 2000, i další katastrofální důsledky – původně rychle se rozvíjející ekonomika utrpěla citelné ztráty, z nichž se vzpamatovává dodnes. Zprostředkování OSN a oddělení bojujících stran mezinárodními jednotkami nevedlo k požadovanému výsledku. Roku 2008 jim odepřela Eritrea pohonné hmoty, takže jejich mise musela být ukončena. Téhož roku propukl také krátký konflikt s Džibutskem, rovněž kvůli nejasnostem ve vymezení hranic. Ve vnitřní politice si režim podle nadace Bertelsmann udržuje moc pomocí autoritářských až totalitních postupů. V roce 2001 se proti režimu konaly velké protesty, vládní složky však proti nim tvrdě zasáhly. Na útlak reagují obyvatelé země ve velkém útěkem do zahraničí, podle britského profesora Gaima Kibreaba je Eritrea nejrychleji se vyprázdňujícím státem na světě.\n\nEritrea se nachází v Africkém rohu ve východní Africe, na pobřeží Rudého moře. Délka pobřeží dosahuje celkem 2234 kilometrů, přičemž 1151 km připadá na pevninu a 1083 km činí pobřeží eritrejských ostrovů. Celková rozloha země činí zhruba 124 399 km². Sousedí se Súdánem na severu a na západě, s Etiopií na jihu a Džibutskem na jihovýchodě.\n\nPovrch charakterizují tři hlavní oblasti. První je suchý pás země při pobřeží Rudého moře, který se na sever od Zulského zálivu pohybuje v šířce 15 až 80 km, ale na jihu se rozšiřuje a ústí do Danakilské prolákliny. Celé toto území je součásti Velké příkopové propadliny. Další je hornatá oblast na severu a ve středu země, dosahující výšek mezi 1800 a 3000 metry a představující prodloužení Etiopské plošiny. Ta je charakterizována hlubokými roklinami, koryty řek a mezi nimi vysokými, strmými plošinami zvanými \"ambas\". Poslední součástí eritrejského terénu je západní část podél súdánské hranice, tvořená savanou a k západu se svažujícími kopci. Nejvyšším bodem je hora Soira s 3018 metry, naopak nejnižším bodem je oblast poblíž Kululu dosahující 75 metrů pod hladinou moře. V rámci Eritreje se nachází přes 300 ostrovů, z nichž zhruba 100 patří k Dahláckému souostroví. Pouze několik ostrovů je trvale obydlených. V zemi sporadicky dochází k zemětřesení, nepříliš častá je také vulkanická aktivita.\n\nPouze méně než 5 % půdy je vhodné k orbě, zbytek je z většiny vhodný pouze k pastevectví. Některé části země, zejména pobřežní, jsou suché natolik, že nejsou vhodné ani pro pastvu. Na některých místech dochází vzhledem k rozšiřující se kultivaci půdy a takřka absenci lesnatých porostů k erozi. Vedle deforestace se eritrejské oblasti potýkají také s desertifikací, nadměrným užíváním pastvin a nemožností přístupu k části půdy vzhledem ke statisícům nezneškodněných pozemních min. Problémy pro zemědělství představují taktéž nájezdy sarančat.\n\nJediná trvalá řeka je Setit, tekoucí z Etiopie Eritrejí podél její západní hranice dále do Súdánu. Není však splavná. Ostatní řeky jsou pouze sezonní, vznikají během deštivých období a patří mezi ně Anseba, Barka a Mareb (zvaná též Gash), jež je zároveň hraniční řekou mezi Eritreou a Etiopií.\n\nEritrejské klimatické podmínky jsou velmi rozmanité, což je dáno velkými rozdíly v nadmořské výšce. Zatímco u moře v oblasti Massawy dosahují nejvyšší teploty až 50 °C a průměrné se zde pohybují kolem 30 °C, ve výše položených oblastech ve vnitrozemí kolem hlavního města Asmary (zhruba 2300 m n. m.) je obvyklá průměrná roční teplota zhruba 16–17 °C, maximální naměřená teplota činila 26 °C. Podobné podmínky panují i v případě srážek – V Asmaře spadne za rok zhruba 500 milimetrů, v Massawě je to mírně přes 200 mm. Počasí je přes polovinu roku suché a slunečné, od února do března dochází většinou k drobnějším krátkým dešťům, zatímco dlouhotrvající deštivé období probíhá vždy od pozdního července do poloviny září. To platí zejména pro západní části země a vysoko položené oblasti, naopak na východě pevniny a na ostrovech je srážek málo. V oblasti Danakilské prolákliny neprší takřka nikdy.\n\nEritrea je oficiálně prezidentskou republikou. Ve skutečnosti se však jedná o diktaturu charakterizovanou vládou jedné strany. Tou je Lidová fronta za demokracii a spravedlnost (PFDJ), jež je jediným legálním politickým subjektem v zemi. Současný režim je oficiálně přechodným a původně měl sloužit k vytvoření ústavy, ratifikované roku 1997. Ta však nikdy nevstoupila v platnost, stejně tak volby ohlášené na rok 2001 byly odloženy a dodnes nebyly uskutečněny. Legislativa sestává z jednokomorového parlamentu zvaného Přechodné národní shromáždění o 150 členech. Toto shromáždění se však od roku 2002 nesešlo a mnoho jeho členů uprchlo do exilu či je ve vazbě. Nejvyšší exekutivní mocí je vláda sestávající ze 17 ministrů, vedená a jmenovaná prezidentem Isaiasem Afwerkim, který zároveň předsedá vládě, je hlavou státu, vrchním velitelem ozbrojených sil a předsedou legislativy i vládnoucí strany PFDJ. Soudní systém se skládá ze tří částí: civilní, vojenské, a speciální.\n\nPrávní systém se skládá ze zákonů Eritrejské lidové osvobozenecké fronty vytvořených před osamostatněním, upravených etiopských zákonů, tradičního práva a zákonů vyhlášených po vzniku Eritreje. V případě civilních sporů zahrnujících muslimy je užíváno právo šaría. Soudní moc není příliš efektivní. Podle nadace Bertelsmann zároveň postrádá jakoukoliv nezávislost a je kontrolována vládou, případně zájmovými skupinami blízkými vládním představitelům. Neoficiální, ale dobře organizovaný systém tradičního práva je vládní mocí tolerován. Amnesty International upozorňuje, že režim omezuje svobodu slova a význávání náboženství. Nejsou též povoleny žádné politické strany, občanská sdružení či nezávislá žurnalistika. K potlačení opozice vládní síly užívají svévolné zatčení, držení ve vazbě a mučení. Tisíce politických vězňů bylo drženo v bídných podmínkách, často na neznámých místech. Pokusy o překročení hranic jsou trestány zastřelením. Největší protesty proti režimu se odehrály v roce 2001, kdy také mnoho politiků vystoupilo proti přechodné vládě a žádalo zavedení ústavy, režim je však násilně umlčel. Téhož roku také zrušil činnost národního tisku. V současné době v Eritreji existuje řada ozbrojených protivládních hnutí spojených v Eritrejské národní alianci.\n\nEritrejské ozbrojené síly se dělí na pozemní síly, námořnictvo a letectvo. Po získání nezávislosti plánovala eritrejská vláda udržovat armádu v síle zhruba 30 000 mužů. Koncem 90. let narostl tento počet na 50 000 a během války s Etiopií radikálně vzrostl na 300 000. Přestože po konci války proběhla částečná demobilizace, nucené vstupy do armády, které probíhají již několik let, způsobily, že v současnosti mají armáda a národní služba dohromady přes 600 000 mužů. Na obranu se v roce 2006 vydalo 6,3 % HDP, což je 8. nejvyšší podíl výdajů HDP na světě. Podle nadace Bertelsmann se armádní špičky pravděpodobně v budoucnu budou snažit nabourat absolutní moc prezidenta, od roku 2008 mezi vládou a armádou rostou neshody a vysocí vojenští představitelé se domáhají většího vlivu na dění v zemi. Armáda v zemi vlastní mnoho podniků, drží si kontrolu nad zemědělskou produkcí i obchodem včetně pašeráctví.\n\nEritrejské pozemní síly měly k roku 2005 k dispozici 150 hlavních bojových tanků, 80 vozidel, 100 kusů polního dělostřelectva, 25 samohybných děl, 35 raketometů, přes 100 granátometů, 200 protitankových naváděných střel a 70 protiletadlových děl. Námořnictvo má jeden raketový člun, sedm pobřežních hlídkových člunů a tři obojživelná vozidla. Vzdušné síly měly celkem 18 bojových letadel převážně typu MiG-21, MiG-23 a MiG-29. Dále vlastní asi 15 vzdušných strojů určených k dopravě či k výcviku, případně ozbrojené vrtulníky.\n\nHodnověrné odhady týkající se eritrejské policie nejsou k dispozici.\n\nPo získání nezávislosti udržovala Eritrea dobré vztahy se svými sousedy a i mezinárodní společnost k novému státu přistupovala příznivě, avšak již o několik let později se země částečně dostala do mezinárodní izolace. Války s Jemenem a Etiopií kvůli teritoriálním nárokům silně narušily vztahy s těmito dvěma státy. Špatné byly také kontakty se Súdánem kvůli údajné podpoře súdánských rebelů ze strany Eritreje a sponzorování protivládních eritrejských ozbrojených hnutí Súdánem, vzájemné spory ale byly postupně vyřešeny a v současnosti vztahy mezi oběma státy pookřávají. Podobně bylo dosaženo dohody také s Jemenem, s nímž v poslední době sílí vojenská a obchodní spolupráce.\n\nPo roce 2001 silně ochladly vztahy s evropskými zeměmi vzhledem k tehdejšímu násilnému zakročení proti kritice režimu. Nadále nejsou vyřešeny spory s Etiopií a Džibutskem, s nímž Eritrea vedla hraniční konflikt v roce 2008. Z ostatních zemí udržují kontakty s Eritrejí například Libye, Írán a zejména Čína, se kterou udržuje eritrejský stát úzkou bezpečnostní spolupráci již od svého osamostatnění. S Eritreou původně spolupracovaly také Spojené státy americké, na žádost Etiopie však tuto kooperaci ukončily. Zhruba od roku 2008 se výrazně upevnily i kontakty s Íránem, což vyvolává obavy západních států. Z významných organizací je Eritrea například členem OSN, Africké unie a Organizace sahelských zemí.\n\nČeská republika uznala eritrejský stát 24. května 1993 a téhož dne s ním navázala diplomatické styky. Vzájemný obchod se od vstupu Česka do Evropské unie řídí podmínkami stanovenými ve smlouvě z Cotonou. Pro občany České republiky je zavedena vízová povinnost. Styk s Českou republikou zajišťuje eritrejské velvyslanectví v Berlíně. Z české strany se o vzájemné styky stará zastupitelský úřad v keňském Nairobi.\n\nEritrea je od dubna 1996 rozdělena na šest oblastí zvaných \"zobatat\" (singulár \"zoba\"). Jednotlivé oblasti se nazývají Anseba, Debub (Jižní), Debubawi Keyih Bahri (Jižní Rudé moře), Gash-Barka, Maakel (Centrální) a Semenawi Keyih Bahri (Severní Rudé moře). Hlavním a největším městem je Asmara (zhruba 435 000 obyvatel). Mezi další významná centra patří Keren (57 000), Assab (28 000), Massawa (25 000), Afabet (25 000), Tessenie (25 000), Mendefera (25 000), Dekemhare (20 000), Adeikeh (15 000), Barentu (15 000) a Ghinda (15 000).\n\nPřestože byla původně ekonomika Eritreje na vyšší úrovni oproti Etiopii, po roce 1952 se investice do urbanizace a infrastruktury spolu s industrializací zaměřily na etiopské území. V době získání nezávislosti roku 1993 bylo hospodářství navíc zničeno dlouhou válkou s etiopskou armádou. Původně pozitivní růst ekonomiky vystřídal po válce s Etiopií v letech 1998 až 2000 politický i hospodářský úpadek, který trvá dodnes. Podle Mezinárodního měnového fondu Eritreu těžce postihlo čtyřleté sucho po roce 2001, jež značně zpomalilo poválečnou obnovu. Velkou zátěží byla i ztráta etiopského trhu, kterou nyní vláda řeší navázáním lepších kontaktů se Súdánem. Eritrejské hospodářství je v současnosti v podstatě řízenou ekonomikou. Hlavní slovo v ekonomických záležitostech má armáda a vládnoucí strana PFDJ.\nPodle nadace Bertelsmann mají soukromí investoři velmi omezený prostor k podnikání, pakliže nepatří do malé skupinky podnikatelů úzce spojených s vládnoucími špičkami. Zahraniční investoři jsou často odrazováni. Trh práce je silně omezen rozsáhlými odvody do armády. Rekruti jsou zaměstnáváni v mnoha oblastech výroby, většinou v podnicích vlastněných stranickými funkcionáři nebo armádou, a nepobírají regulérní plat. Soukromé investice prakticky neprobíhají, téměř také nefunguje ani tržní soutěž. Na trhu je k dispozici zboží za dvojnásobné až trojnásobné ceny oproti zbytku světa, což je způsobeno nutností pašování mnoha potřebných výrobků, na čemž se podílejí i státní úředníci a armádní důstojníci. Průmyslová výroba je velmi nízká a množství soukromých i vládních továren přestalo fungovat. Import i export je pod přímou kontrolou vládní strany. Stále větší vliv v ekonomice náleží armádě, jejíž příslušníci se podílejí na legálních, pololegálních i ilegálních obchodních aktivitách. Skutečný odhad stavu hospodářství je velmi obtížný, protože vláda málokdy publikuje věrohodné a komplexní informace o ekonomické činnosti.\nEritrea je jednou z nejchudších zemí světa. Hrubý domácí produkt činil za rok 2010 celkem 3,625 miliardy dolarů s ročním růstem 2,2 %. HDP na hlavu v paritě kupní síly činil 600 dolarů, což řadí Eritreu mezi ostatními státy světa na šesté místo od konce. Asi 80 % obyvatelstva pracuje v zemědělství, 20 % v průmyslu či službách. Eritrejská měna se nazývá nakfa. Inflace dosahovala k roku 2010 zhruba 20 %. O místo na eritrejském trhu mezi sebou soupeří Čína, Jižní Korea, Itálie, Jihoafrická republika a Německo. Zájem je také o americké výrobky. Mezi hlavní obchodní partnery patří Itálie, Saúdská Arábie, Jemen, Súdán a Spojené státy americké. Ve vývozu převažují potraviny, živá zvířata, kůže a arabská guma, v poslední době se rozvíjí export květin, soli a textilií. V Rudém moři se loví pro export vedle ryb i sumýši. Mezi dovezeným zbožím figurují zejména stroje, ropné výrobky, potraviny a zbraně. Eritrea má zápornou obchodní bilanci – k roku 2010 činil objem exportu 25 milionů dolarů, zatímco import dosahoval výšky 738 milionů dolarů. Podstatnou část příjmu ekonomiky představují finance posílané Eritrejci ze zahraničí, které podle odhadů přispívají více jak 30 % k hrubému domácímu produktu země.\n\nCo se týče nerostných surovin, těží se zejména sůl, žula a korály. V menším množství se využívaly i naleziště zlata, mědi, potaše a železa, mezi další v budoucnosti využitelné suroviny patří také zinek, živec, sádrovec, azbest, slída a síra. Přes opakovanou snahu od dob italského kolonialismu nebyly dosud nalezeny žádné zdroje ropy.\n\nV porovnání se západním světem je eritrejské zemědělství nadále silně zaostalé. Nejsou k dispozici moderní zařízení, nejsou ani užívány moderní zemědělské techniky, převažují samozásobitelská hospodářství závislá na dešťových srážkách. Zemědělstvím se zabývají čtyři z pěti lidí v zemi, přesto přispívá k hrubému domácímu produktu jen 11,8 %. Pěstuje se zejména čirok, proso a endemická plodina teff. Z dalších zemědělských produktů je třeba zmínit i sezamová semínka, luštěniny, zeleninu, bavlnu, tabák, sisal, chmel a pšenici. Pro hospodářské využití se chovají ovce, skot, kozy a velbloudi, loví se různé druhy mořských ryb a sumýši. V mnoha oblastech se o sklizeň starají vojenští rekruti. Podle nadace Bertelsmann armáda odebírá od zemědělců jejich produkty za předem stanovené ceny, které jsou nižší než náklady na jejich vypěstování, což vede k dalšímu úpadku zemědělského sektoru.\n\nPrůmyslová výroba je zaměřena na zpracování zemědělských produktů – vedle potravin se jedná o alkoholické nápoje, tabákové výrobky, textilie, kožené zboží, sklo a mramor. Hlavním průmyslovým centrem je Asmara, lehký průmysl se nachází v Massawě, Kerenu a dalších městech. V přístavu Assab se nachází ropná rafinerie, ta je však od roku 1997 zavřená. Celkově je průmyslový sektor zanedbáván a postupně upadává. V roce 2010 přispěl průmysl k HDP 20,4 %.\n\nHlavní součástí služeb jsou bankovní instituce, všechny vlastněné státem nebo vládnoucí stranou. Bankovní sektor silně profituje na devizovém trhu, zatímco jeho další vývoj je omezen množstvím nevynášejících půjček. Výnosy z těchto půjček u většiny eritrejských komerčních bank nepokryjí náklady na provoz. Turistika zůstává omezená.\n\nNejvětšími přístavy jsou Assab a Massawa, eritrejské obchodní loďstvo má v současnosti čtyři lodě. V Eritreji je více než 4010 km silnic, z toho 874 kilometrů jsou silnice asfaltové. Nejvýznamnější silnice spojují hlavní město Asmaru s Massawou a Kerenem. Silnice z Asmary do Assabu, vzdáleného přístavu na jihu země, dosud neexistuje. V zemi původně fungovala železniční síť, postavená za italské nadvlády, ta však vzhledem k ozbrojenému konfliktu proti etiopské nadvládě od roku 1975 není v provozu. Po vyhlášení nového státu se začalo pracovat na jejím opětovném zprovoznění. Od roku 1999 byl dostavěn železniční spoj z Massawy do Embatkaly, pokračuje se na stavbách železnice do hlavního města. V letecké dopravě figuruje několik zahraničních i domácích leteckých společností. Existují dvě mezinárodní letiště – jedno v Asmaře, druhé v Massawě, celkem je v zemi 13 letišť.\n\nV oblasti energetiky využívá Eritrea ropné tepelné elektrárny, zkoumají se možnosti využití geotermální, solární a větrné energie. K elektřině má přístup zhruba 10 % obyvatel. Telekomunikace jsou nedostatečně vyvinuté, kontrolu nad nimi si udržuje stát. Soukromé sdělovací prostředky jsou zakázané, v zemi existuje jediná televize a dvě radiová vysílání, vše ve vlastnictví státu. Internet používá zhruba 200 000 lidí.\n\nCelková populace činila k roku 2009 zhruba 5 073 000 lidí. Odhady ročního přírůstku obyvatelstva se pohybují kolem 2,5 %. V roce 1995 měla Eritrea 3 206 000 obyvatel. Ve městech žije přes 20 % populace, urbanizace dosahuje zhruba 5,2 %. Na eritrejském území žije celkem devět hlavních etnických skupin. Největší podíl mají Tigrajové (50 % populace), následují Tigrejci (31,4 %), Sahové (5 %), Afarové (5 %), Bejové (2,5 %), Bilenové (2,1 %), Kunamové (2 %), Narové (1,5 %) a Rašaidové (0,5 %). Eritrea nemá žádný úřední jazyk. V praxi při řízení státu se užívá tigrajština, angličtina a arabština. Tigrajština i tigrejština, dva nejpoužívanější jazyky Eritreje, jsou původem semitské a vyvinuly se ze starodávného jazyka ge'ez, jejich mluvčí si však navzájem nerozumí. Vedle angličtiny, která se užívá pro střední a univerzitní vzdělání, se lze domluvit v menší míře i italštinou. Co se týče věkového rozložení, 42,1% obyvatel je mladších 15 let. Ve věku 15 až 64 let je přibližně 54,3 % populace, lidí starších 64 let je 3,6 %. Eritrejské ženy mají v průměru 5 dětí. Sociální služby zůstávají na nízké úrovni. Všechny skupiny obyvatelstva mají mít teoreticky přístup k základním službám na základě kupónů, mnohé náboženské skupiny jsou však vystaveny perzekuci a nemají rovné příležitosti.\n\nEritrea je celkově jednou z nejchudších zemí na světě – k roku 2005 žila více než polovina eritrejského obyvatelstva za méně než dolar na den. V poslední době se však díky účinnějšímu užívání investic do zdravotnictví podařilo snížit dětskou úmrtnost, která k roku 2011 činila zhruba 41 zemřelých dětí na 1000 úspěšných porodů. K lékařské péči má přesto stále přístup jen 52 % obyvatel ve městech a 4 % na vesnici. Odhad průměrné délky života dosahoval 62,5 roku. 0,8 % populace je nakaženo virem HIV, dalšími rozšířenými chorobami jsou žloutenka typu A, malárie, tyfová horečka a průjmy způsobené bakteriální infekcí. Čistou vodu má k dispozici 74 % městské a 57 % vesnické populace.\n\nPřetrvává nucená militarizace společnosti a koncentrace bohatství v rukou politických a vojenských špiček. V armádě slouží na 600 000 rekrutů, kteří vykonávají různé práce pro vládou vytčený cíl samozásobitelské ekonomiky. Většinou pracují na státních projektech, na stavbě cest, případně ve veřejné správě a podnicích vlastněných politickou s armádní elitou. Mnoho těchto rekrutů i profesionálních vojáků, jakož i dalších vrstev obyvatelstva, utíká ze země, vláda však tento stav věcí popírá. Příbuzní emigrantů jsou v Eritreji vystaveni perzekuci. V lednu 2010 činil počet uprchlíků žijících v zahraničí 223 562 lidí. Dalším problémem je obchod s lidmi. Muži, ženy i děti jsou převáženi do zahraničí na nucené práce a prostituci. Mnoho Eritrejců každoročně vyráží na práci především do států v Perském zálivu, kde se někteří z nich stávají obětí podobných praktik. V mnoha oblastech výroby je běžná práce dětí, které mnohdy trpí zneužíváním ze strany zaměstnavatelů. Vláda se nepokouší tyto problémy řešit, nepomáhá ani obětem těchto aktivit a v posledních letech nebyl v této oblasti učiněn žádný větší pokrok.\n\nEritrea je definována jako sekulární stát. Křesťané tvoří zhruba 50 % populace, sunnitští muslimové 48 %, zbylá 2 % připadají na tradiční domorodá náboženství. Z křesťanů představují největší podíl pravoslavní, sdružení v Eritrejské pravoslavné církvi, která se oddělila po vyhlášení samostatnosti od Etiopské pravoslavné církve. Ta i její eritrejský protějšek neuznávají chalkedonský a druhý konstantinopolský koncil, které uznaly dvojí přirozenost Kristovu, a řadí se tak mezi miafyzitní církve. Jejím nejvyšším představitelem je duchovní hodnostář zvaný abuna. Mezi další směry patří katolíci, protestanti, méně pak Adventisté sedmého dne a Svědkové Jehovovi. Zatímco islám převládá v nížinách (zejména u obchodnických vrstev, ve městech a u pastevců), zastánci křesťanství žijí ve vyšších polohách, kde se většinou živí obděláváním půdy. V Eritreji funguje vedle římskokatolíků také Eritrejská katolická církev (koptského ritu), r. 2015 měla: 1) Metropolitní archieparchie Asmara, 2) Eparchie Barentu – vznikla 1995, 3) Eparchie Keren – vznikla 1995, 4) Eparchie Segheneity – vznikla 2012. (Viz ).\n\nV omezené míře se v Eritreji vyskytují vyznavači víry bahá'í. Vláda oficiálně uznává pouze pravoslavné (tj. miafyzity), muslimy, katolíky, Adventisty sedmého dne a luterány a od května 2002 se pokouší ostatní náboženské směry potlačit. Podle nadace Bertesmann stát dohlíží na jednotlivé náboženské skupiny a jejich představitele, aby se nepokoušely vměšovat do politických a sociálních záležitostí. Taktéž soukromé schůzky za účelem hromadné modlitby jsou zakázané. Muslimové, přestože tvoří takřka polovinu populace, jsou často diskriminováni a málokdy je jim umožněno zastávat vyšší místa ve státní správě, armádě a vyučovat na vysokých školách. Z ostatních náboženským skupin jsou například Svědkům Jehovovým upírána jakákoliv občanská práva a mnoho dalších muslimských i křesťanských menšin, kupříkladu následovníci sunnitského směru wahhábismu, je vystaveno perzekuci.\n\nEritrea je zejména v Africe proslavená hudbou z šedesátých let, kdy byla velmi oblíbená tigrajská popová hudba. Mezi nejvýznamnější současné zpěváky patří Sami Berhane, Wedi Tukul a Fyitnga. Oblíbené je v současnosti také reggae.\n\nEritrejská kuchyně není zatím ve světě příliš známá. Množství ingrediencí a technik má společných se svým etiopským protějškem, například chléb (či spíše placka) zvaný indžera připravovaný většinou z teffu, pšenice nebo čiroku. Užívá se také nekvašený chléb zvaný kitča. Jídlo je většinou podáváno na společný tác. Namísto příborů se k nabírání jídla používají kusy chleba. Mezi typická eritrejská jídla dále patří guláš vyrobený z ryb, masa a zeleniny zvaný \"zigni\", dále \"ful\", což jsou pečené fazole, pečené kuře nazývané \"dorho\" a čočkový pokrm \"širo\". K jídlu se přidává v Eritreji v hojné míře pěstovaný druh pepře zvaný berbere. Některá jídla pocházejí z dob italské koloniální epochy, například \"capretto\" (kozí maso), \"fritatta\" (zeleninová omeleta) či různé druhy těstovin. Oblíbeným nápojem je káva, ke které se někdy během vaření přidává zázvor. Ke kávě se přikusuje popcorn či zákusky.\n\nV Eritreji jsou oblíbené sporty, zejména fotbal, který se začal hrát v době italské okupace. Národní eritrejský fotbalový tým je znám jako Red Sea Boys. Dále se mnoho Eritrejců věnuje basketbalu, cyklistice a běhu. Venkovní aktivity zahrnují nejčastěji rybaření a potápění, zejména v oblasti Dahláckých ostrovů.\n\nDle odhadů z roku 2003 bylo 58,6 % obyvatel starších 15 let schopno číst a psát. Průměrná délka studia k roku 2009 je přibližně 5 let, 6 let u chlapců, 4 roky u dívek. Roku 2009 vláda vynaložila na vzdělání 2 % HDP. Nadace Bertelsmann udává, že vzdělávací systém neposkytuje žádnou plnohodnotnou možnost vyššího vzdělání a v případě nižšího vzdělání se jeho kvalita stále zhoršuje, protože mnoho učitelů opouští ilegálně zemi. Střední školství je propojeno s armádními složkami – k dokončení 12. roku studia musí studenti absolvovat výcvik ve vojenském táboře v Sawě, poté jsou odesláni buď na vysoké školy technického zaměření, taktéž pod kontrolou armády, nebo přímo na vojenský výcvik. Asmarská univerzita je jedinou v zemi a v současnosti je stále zavřená. Tento systém vede k masovému útěku mladé generace do zahraničí.\n\n\n"}
{"id": "20079", "url": "https://cs.wikipedia.org/wiki?curid=20079", "title": "Fidži", "text": "Fidži\n\nFidži (anglicky \"Fiji\", fidžijsky \"Matanit ko Viti\"), oficiálně \"Fidžijská republika\" je stát v Oceánii. Jeho nejbližšími sousedy jsou souostroví Vanuatu (asi 800 km na západ), Samoa (asi 700 km na severovýchod) a Tonga (asi 500 km na východ). Od Austrálie leží asi 2600 km na východ, od Nového Zélandu asi 1800 km na sever.\n\nDva největší ostrovy jsou Viti Levu a Vanua Levu. Hlavní město Suva na jihovýchodě Viti Levu je zároveň největším městem. Další města jsou Nadi na západním pobřeží Viti Levu u kterého je umístěno mezinárodní letiště a Lautoka asi 30 km severně od Nadi.\n\nOstrovy byly osídleny před více než 3000 lety. První obyvatelé Fidži přišli z jihovýchodní Asie dlouho před prvním kontaktem s evropskými průzkumnými výpravami v 17. století.\n\nNatrvalo se zde Evropané usadili až v 19. století. Ostrovy přišly pod britskou správu jako kolonie v roce 1874. V roce 1970 získaly nezávislost. V roce 1987 došlo k porušení demokratických principů, během dvou vojenských převratů, nepokoji vyvolanými sílícím vlivem indofidžijské komunity.\nV roce 1990 ústava uzákonila fidžijskému etniku kontrolu v zemi, avšak vedla k silné emigraci Indů. Silný populační úbytek měl za následek ekonomické obtíže, ale byla zajištěna převaha Melanésanů.\n\nDodatky uzákoněné v roce 1997 upravily ústavu do spravedlivější podoby. Svobodné míruplné volby v roce 1999 skončily vládou vedenou Indofidžijci. O rok později byla sesazena převratem vedeným konzervativním fidžijským nacionalistou  Georgem Speightem. Demokracie byla obnovena koncem roku 2000 a Laisenia Qarase, který vedl prozatímní vládu, byl zvolen premiérem. Fidžijské členství ve Společenství národů bylo pozastaveno v návaznosti na protidemokratické aktivity spojené s pučem z roku 2000 a dalšího puče v roce 2006. \n\nDne 5. prosince 2006 zde došlo k vojenskému převratu, při němž armáda pod vedením Franka Bainimaramy svrhla údajně slabou zkorumpovanou vládu Laisenia Qaraseho, která vzešla z demokratických voleb v květnu 2006. Frank Bainimarama dočasně převzal veškeré prezidentské pravomoci a slíbil brzké uspořádání demokratických voleb, ale jejich termín neupřesnil. 4. ledna 2007 předal prezidentský úřad zpět Ratu Josefa Iloilovi a následující den byl ustanoven dočasným předsedou vlády. Okolní státy i mezinárodní organizace považují puč za nezákonný a země byla kvůli němu vyloučena z Commonwealthu.\n\nVzhledem k velikosti země má Fidži mimořádné ozbrojené síly a dlouhodobě patří mezi hlavním přispěvatele mírových sil OSN.\n\n20. února 2016 zasáhla souostroví tropická cyklóna Winston, nejsilnější zaznamenaná bouře v historii měření v jižním Tichomoří. Živel zničil stovky domů a zabil nejméně 21 lidí.\n\nFidži je osamocené souostroví 322 ostrovů vulkanického nebo korálového původu ležících v tropickém pásmu v Tichém oceánu. Leží asi 1000 km východně od Nové Kaledonie. Ostrovy jsou hornaté. Nejvyšší horou země je vyhaslá sopka Tomanivi vysoká 1323 m n. m.\n\nFidži leží v oblasti tropického vlhkého podnebí na jižní polokouli. Nejteplejším měsícem je leden, nejchladnějším červenec. Roční úhrn srážek se pohybuje od 2500 mm do 3300 mm. V období od listopadu do dubna, kdy prší nejvydatněji, ostrovům hrozí cyklony.\n\n45 % plochy ostrovů je zalesněno. Tuto plochu zaujímají vždyzelené tropické lesy, opadavé lesy a savany. Rostou zde kokosové palmy, bambus a některé vzácné dřeviny. Ostrovy jsou domovem sov, papoušků, plazů a hmyzu. Ve vodách šelfových moří mají svůj domov ryby a korálnatci. Savce sem přivezli až kolonizátoři.\n\nHlavou státu je prezident, volený velkou radou (Great Council of Chiefs) po pětileté období. Ačkoliv je jeho funkce převážně čestné povahy, vytvořená po vzoru britské monarchie, prezident má jisté rezervní síly, jež mohou být využity v případě národní krize. Je také vrchní velitel ozbrojených sil. Velká rada uznává královnu Alžbětu II. jako svrchovanou hlavu vzhledem k členství v Commonwealthu. Prezident formálně jmenuje premiéra, který se musí spoléhat na podporu většiny v poslanecké sněmovně.\n\nFidžijský parlament je dvojkomorový. Sněmovna reprezentantů má 71 členů. 25 z nich je voleno univerzálními volebními hlasy. Zbývajících 46 je rezervováno pro komunity fidžijského etnika a jsou voleny z komunálních volebních listů: 23 Fidžijců, 19 Indofidžijců, 1 Rotuman a 3 všeobecní (Evropané, Číňané a další menšiny). Horní komora parlamentu, senát, má 32 členů, formálně jmenovaných prezidentem z nominací velkého sněmu (14), premiéra (9), hlavní opozice (8) a Rotumského sněmu (1). Menší vliv nežli sněmovna reprezentantů má senát, jež nemůže iniciovat legislativní úpravy, ale může je zamítnout nebo upravit.\n\nJustiční moc je zajištěna třemi trestními orgány (vrchním soudem, odvolacím soudem a nejvyšším soudem) danými ústavou.\nVrchní a nejvyšší soud předsedají nejvyššímu soudci (momentálně Daniel Fatiaki).\n\n\nPozemní vojsko tvoří Fidžijský pěší pluk (Fiji Infantry Regiment) – pravidelné a teritoriální síly jsou organizovány do šesti lehkých pěších praporů, Fidžijského ženijního pluku (Fiji Engineer Regiment), jednotky logistické podpory (Logistic Support Unit) a vojenské výcvikové skupiny (Force Training Group). Dva z pravidelných praporů tradičně slouží v zahraničních mírových misích.\n\n\nFidži je rozděleno do čtyř správních obvodů (hlavní města v závorkách):\nTyto obvody jsou dále rozděleny do čtrnácti provincií.\n\nOstrov Rotuma, severně od hlavního souostroví, má statut závislého území s vnitřní autonomií. Statisticky je zahrnut do východního obvodu.\n\nÚdaje podle sčítání lidu z roku 2007:\n\n¹) sídla bez statutu města\n\nDalší informace: Seznam měst na Fidži.\n\nZemědělství hraje důležitou roli v ekonomice Fidži, zaměřuje se především na pěstování cukrové třtiny. Pro vývoz se pěstuje zázvor, tabák, kakao, kaučuk a káva. Z produktů se vyváží kokosový olej a kopra. Pro potřeby státu se pěstují banány, citrusy, rýže a hlízovité rostliny. Chovají se prasata, skot, koně, slepice a kozy.\n\nFidži patří k nejrozvinutějším státům Oceánie. Na ostrovech Viti Levu a Vanua Levu se nacházejí ložiska zlata. V zemi jsou také ložiska stříbra a měděných rud. Průmysl není příliš rozvinutý. Vyrábí se hlavně cement, barvy, laky a oděvy. Nejrozvinutějším odvětvím je potravinářský průmysl, pracují zde čtyři cukrovary, pivovary a závody na zpracování ryb a tabáku. Důlní průmysl využívá ložisek zlata, stříbra a mědi.\nEnergetika je založená na ropě, v poslední době však roste podíl obnovitelných zdrojů, zejména se využívá hydroenergetického potenciálu země (v roce 2010 vyrobeno 835 169 tis. kWh elektrické energie, z toho téměř 50 % ve vodních elektrárnách, zbytek v dieselelektrárnách), většina hustě obydlených území je elektrifikována. Stát se snaží se zahraniční pomocí zvyšovat výkon obnovitelných zdrojů energie (zejména výstavbou dalších vodních elektráren) a dosáhnout energetické soběstačnosti.\n\nExport cukru a rostoucí turistický ruch, s 300 000 až 400 000 turisty ročně, jsou hlavními zdroji zahraničního obchodu. Zpracování cukru obnáší jednu třetinu průmyslových aktivit, ovládá ji státní Fidžijská cukerná společnost (FSC). Dlouhodobé problémy jsou nízké investice a problematická vlastnická práva k půdě. Politické nepokoje na Fidži způsobily krutý dopad na ekonomiku jenž znamenal propad o 2,8 % v roce 2000 a růst pouze 1 % v roce 2001. Turistický sektor se rychle zotavil, dosahujíc množství příchozích návštěvníků z doby před převratem znovu během roku 2002. Schopnost vlády ovládat rozpočet, který překročil čistý deficit 6 % v roce 2002, je závislá na návratu politické stability a důvěry investorů.\n\nNa hlavních ostrovech při pobřeží je poměrně hustá síť silnic s pevným povrchem, k dopravě cukrové třtiny do cukrovarů se využívá sítě úzkorozchodné železnice (rozchod 610 mm, cca 500 km). Mezi ostrovy je významná pobřežní lodní doprava, ve vnitrozemí ostrova Viti Levu i doprava říční. Na hlavních ostrovech je rozvinutá veřejná autobusová doprava.\nLetecká doprava využívá zejména mezinárodního letiště v Nadi, hlavní město má letiště u Nausori. Pro vnitrostátní dopravu se využívá řada přistávacích ploch.\nNámořní doprava se soustřeďuje zejména do největšího přístavu v Suvě, další námořní přístav je v Lautoce, a menší v Levuce, v Savusavu a u Labasy.\n\nPodle posledního sčítání lidu z roku 2007 žije na Fidži 827 900 obyvatel, což je o 52 000 obyvatel více než při sčítání minulém r. 1996.\n\nVývoj počtu obyvatel v posledních desetiletích:\n\nV zemi převládají dvě velké národnostní skupiny. Podle sčítání z roku 2007 v zemi žije 473 983 domorodců (57 % populace), 311 591 (38 %) Indů a 42 326 (5 %) ostatních. Z hlediska náboženského zde mají převahu křesťané (52 %), hinduisté tvoří 38 % a muslimové 8 %. Střední délka života mužů je 66,7 let, u žen 71,8 let. Většina obyvatel země sídlí na největším ostrově Viti Levu.\n\nPopulace Fidži se dělí na původní Fidžijce – míšence polynéských a melanéských předků (54,3 %), a Indofidžijce – indofidžijské potomky smluvních dělníků přivezených na ostrovy Brity v 19. století. Procento populace Indofidžijců se výrazně snížilo během posledních dvou desetiletí vlivem emigrace. Okolo 1,2 procent jsou Rotumané – domorodci z ostrovů Rotuma, jejichž kultura má mnohem víc společného se zeměmi jako Tonga nebo Samoa nežli se zbytkem Fidži. Jsou zde též malé, ale ekonomicky významné, skupiny Evropanů, Číňanů a dalších menšin. Vztahy mezi Fidžijci a Indofidžijci jsou od koloniálních dob pokřivené, což způsobuje napětí mezi oběma komunitami, které ovládlo politiku poslední doby. Úroveň napětí kolísá mezi rozdílnými regiony země.\n\nTři úřední jazyky jsou ustanoveny ústavou: angličtina, jež byla zavedena zákony britské kolonie, fidžijština, jazyk etnických Fidžijců a hindština, hlavní jazyk Indofidžijců. Obyvatelé Fidži mají ústavní právo komunikovat s vládními úřady v jakémkoliv z úředních jazyků, s překladatelem poskytnutým na vyžádání.\n\nPoužívání angličtiny je jedním z nejdéle trvajících odkazů na zavedení již skoro století starých britských zákonů. Angličtina je hlavním dorozumívacím prostředkem mezi oběma etniky Fidžijců a Indofidžijců, stejně tak jako komunikace obyvatel Fidži se zbytkem světa. Je to jazyk, ve kterém vláda i trestní orgány vedou většinu svých záležitostí a je též hlavním jazykem ve vzdělání a obchodě.\n\nFidžijština patří do austronéské rodiny jazyků. Je úzce spjata s polynéskými jazyky jako např. tonžštinou. Má mnoho dialektů, ale oficiálním standardem je bau-fidžijština.\n\nVedle tří oficiálních jazyků je používáno i několik dalších. Na ostrově Rotuma je to rotumanština, jež je více příbuzná polynéským jazykům než fidžijština. Některé fidžijské dialekty, zvláště na západě země, se zřetelně liší od oficiálního Bau standardu a mohly by být považovány za oddělené jazyky, mít kodifikovanou gramatiku nebo literární tradici. Mezi indofidžijskou komunitou je malá komunita hovořící gudžarátštinou a několik starších Indofidžijců stále hovoří telugštinou, tamilštinou, bihárštinou a bengálštinou.\n\nNejrozšířenějším křesťanským vyznáním jsou metodisté. S 36,2 procenta v celé populaci (včetně skoro dvou třetin etnických Fidžijců) mají největší podíl v populaci ze všech národů. Římští katolíci (9 %), Assemblies of God (4 %) a křesťansko-synkretická Církev adventistů sedmého dne (2,9 %) jsou rovněž významné, působí zde též anglikáni a presbyteriáni (což je anglosaský směr kalvinistů – reformovaných evangelíků). Tyto i ostatní vyznání mají malý počet indofidžijských členů, křesťanství všech druhů zahrnuje 6,1 % z indofidžijské populace.\n\nHinduisté se většinou hlásí k sanatanské sektě (74,3 % hinduistů), nebo jsou nespecifikovaní (22 %). Malá skupina Arya Samaj zahrnuje 3,7 % fidžijských hinduistů. Muslimové jsou většinou sunnité (59,7 %), nebo nespecifikovaní (36,7 %) a dále menšinoví ahmadiné (3,6 %) jež jsou považováni za kacířské většinou ortodoxních muslimů.\n\nSikhská víra zahrnuje 0,9 % indofidžijské populace, nebo 0,4 % celkové populace. Jejich předci přišli z indického Paňdžábu.\n\nNárodním sportem na Fidži je ragby. Na letní olympiádě v Rio de Janeiro 2016 dosáhlo mužstvo Fidži velkého úspěchu, když vyhrálo turnaj v sedmičkovém rugby a získalo zlatou medaili. Ve finále porazili mužstvo Velké Británie 44 : 7.\n\n\n"}
{"id": "20080", "url": "https://cs.wikipedia.org/wiki?curid=20080", "title": "Filipíny", "text": "Filipíny\n\nFilipíny, oficiálně známé jako Filipínská republika, jsou ostrovní stát v jihovýchodní Asii, jehož hlavním městem je Manila. Rozkládají se na 7641 ostrovech v západním Tichém oceánu. S žádným státem nesdílejí pozemní hranici. Mořské úžiny je dělí od Tchaj-wanu na severu, od Malajsie (Sabah) na jihozápadě a Indonésie (Sulawesi) na jihu.\n\nFilipíny jsou dvanáctou nejlidnatější zemí na světě se 104 miliony obyvateli (2017). Filipínská ekonomika je 47. největší na světě a její hrubý domácí produkt (HDP) činil v roce 2017 nominálně 313 miliard amerických dolarů.. Dle posledních analýz mají Filipíny do roku 2050 přeskočit celou řadu vyspělých zemí včetně ČR a posunout se na 16. místo ve velikosti ekonomiky. Odhaduje se, že mimo Filipíny žije po celém světě na 11 milionů Filipínců.\n\nFilipíny jsou nejstarší demokracií v regionu jihovýchodní Asie. Dříve španělská a posléze americká kolonie (pak autonomní území) je jednou ze dvou převážně katolických zemí v Asii - asi 81 % obyvatel (druhou je Východní Timor). Asi 10 % obyvatel se hlásí k dalším křesťanským církvím a také zde existuje množství menšinových náboženských skupin vyznávajících islám (asi 5%), buddhismus, hinduismus a další víry. Na filipínských ostrovech lze nalézt četná etnika a kultury.\n\nDoklady o přítomnosti člověka vzpřímeného na Filipínách jsou i 700 tisíc let staré. Příchod lidí mluvících austronéskými jazyky se předpokládá kolem roku 4000 př. n. l. Okolo roku 100 př. n. l. je patrná již značná stratifikace společnosti. Příbřežní kmeny, užívající tradiční loďky balangay, byly nejdynamičtější a zprostředkovávaly kulturní novinky. Mezi 4.–8. stoletím navázaly kontakt s Malajským poloostrovem a východní Asií. Oblast na Malajském poloostrově byla tehdy pod silným indickým kulturním vlivem a odtud se také na Filipíny rozšířil buddhismus a hinduismus. Pravděpodobně z Malajského poloostrova se na Filipíny dostalo i první písmo – kawi. Před příchodem Evropanů se nicméně nevytvořil žádný větší centralizovaný stát. Nejvýznamnějšími státními útvary byla království Maynila a Tondo, Suluský sultanát a konfederace Madyaas. V jejich čele stáli lokální vůdci, rádžové (vesničtí předáci se nazývali \"dato\"). V 15. století se začal hlavně z Bruneje šířit na jih ostrovů islám (Suluské ostrovy, Mindanao).\n\nV roce 1521 při své cestě kolem světa objevil ostrovy Portugalec Fernão de Magalhães. Portugalce ale postupně vytlačili Španělé a oblast Filipín se tak až do konce 19. století vyznačuje takřka čistě španělským kolonizačním vlivem. V roce 1565 se Filipíny staly španělskou kolonií Španělská Východní Indie (spolu s Marianami a Karolínami). Roku 1571 Španělé ostrovy plně ovládli (pouze převážně muslimské Mindanao nebylo Španěly nikdy plně ovládnuto) a založili město Manilu, v současnosti hlavní město. Španělská kolonizace se také vyznačovala silným christianizačním úsilím. Pokřesťanštění nenarazilo na výraznější odpor, patrně kvůli náboženské nehomogenitě před kolonizací. Španělům Manila sloužila i jako základna pro obchod s Čínou a Japonskem. Nizozemci se pokusili roku 1646 Filipíny dobýt, ale neúspěšně. Britský pokus z roku 1762 byl již úspěšnější, Manila byla Brity dva roky okupována, ale dohody obou zemí ji vrátily do španělských rukou. Nicméně sami Španělé kolonizaci Filipín často hodnotili jako neúspěšnou, kolonie byla nevýdělečná. Až ve 2. polovině 19. století začala velkorysá výstavba železnice, roku 1851 byla založena první banka, záhy vznikla místní měna (filipínské peso), roku 1863 zavedli Španělé na Filipínách bezplatné školství. Podle většiny historiků reformy z druhé poloviny 19. století udělaly z Filipín druhou nejbohatší a nejlépe fungující zemi regionu, hned za Japonskem. Rozvoj však paradoxně přinesl i první generaci filipínských nacionalistů a intelektuálů. A s nimi snahy místních obyvatel o získání nezávislosti. První povstání v roce 1872 bylo neúspěšné. Roku 1896 se nacionální síly odhodlaly k další konfrontaci. Známý básník José Rizal se sice spiknutí neúčastnil, nicméně španělské úřady ho jako nejznámějšího rebela zatkly a popravily. Tím z něj učinily silný symbol, dodnes je na Filipínách uctíván jako největší národní hrdina. (mj. si dopisoval se středoškolským profesorem Ferdinandem Blumentrittem, pocházejícím z Prahy a působícím v Litoměřicích. To byl první, nejen český, ale i světový filipinista).\n\nDo průběhu revoluce zasáhla roku 1898 španělsko-americká válka. Američané, snažící se Španěly oslabit, filipínský odboj podpořili. Povstání zvítězilo a Filipíny se tak staly, byť jen na chvíli, první demokracií v Asii. Američané však nakonec území anektovali po a filipínsko-americké válce se v roce 1901 Filipíny staly kolonií Spojených států amerických. Během filipínsko-americké války zemřelo 250 000 až milion filipínských civilistů. Filipíny tehdy měly 7 milion obyvatel. V roce 1916 byla Filipínám udělena tzv. omezená autonomie. Roku 1934 byl domluven desetiletý přechodný stav, během něhož se měly Filipíny připravit na nezávislost a byl jim udělen statut dominia (Philippine Commonwealth, statut podobný dnešnímu Portoriku) které ale přerušila válka. Na jejím počátku byly Filipíny obsazeny Japonci. Na Filipínách nechali vyhlásit republiku a do jejího čela postavili José P. Laurela. Filipínci to ale neakceptovali, chápali dobře, že republika je jen loutkovým státem a vedli po celou válku tuhý odboj partyzánského charakteru. Na konci války díky němu Japonci kontrolovali jen dvanáct ze 42 filipínských provincií. Některé odbojové skupiny si ovšem osvojily komunistickou ideologii a po válce se staly nebezpečné i filipínské vládě, k takovým patřila zejména skupina Hukbalahap, která operovala na Luzonu. V roce 1944 zahájili Američané znovudobývání Filipín. Během bitvy o Manilu roku 1945 zahynul velký počet vojáků a přes 100 000 filipínských civilistů. Odhaduje se, že během japonské okupace zemřel alespoň jeden z 20 Filipínců.\n\nRoku 1946 získala země nezávislost. Bojem proti komunistickým partyzánům si získal velkou popularitu ministr obrany Ramon Magsaysay. Vynesla mu roku 1953 vítězství v prezidentských volbách. Magsaysay poté sáhl k razantním reformám, z nichž nejvýznamnější byla pozemková reforma. Ta měla primárně přidělit půdu nemajetným rolníkům, avšak skrýval se v ní i náboženský útok - reforma měla přesunout katolíky ze severu na jih a rozředit tak tamější muslimskou majoritu. To zvýšilo náboženské napětí.\n\nV letech 1966–1986 zde diktátorsky vládl prezident Ferdinand Marcos podporovaný Spojenými státy. Marcos byl zpočátku velmi úspěšným prezidentem. Započal masivní výstavbu silnic a škol a dokázal vybrat mnohem více daní než jeho předchůdci. Díky tomu se roku 1969 stal prvním filipínským prezidentem, kterého Filipínci zvolili na druhé funkční období. V něm ale počal čelit dvěma zásadním nebezpečím. Jednak posilování komunistické strany (jež nesla název Nová lidová strana) a separatistickému muslimskému hnutí na Mindanau. Marcos se tak rozhodl pro diktaturu. Spouštěčem byl teroristický bombový útok během zasedání senátu roku 1971. Protesty sice Marcose donutily demokracii nakrátko obnovit, ale od 23. září 1972, kdy vyhlásil stanné právo, fungovala diktatura nepřetržitě po příštích čtrnáct let, přestože v roce 1981 bylo stanné právo zrušeno. Marcosův politický konec začal roku 1983. Tehdy byl po příletu z exilu na letišti v Manile zavražděn opoziční politik Benigno Aquino ml. Následná vlna protestů přiměla Marcose vyhlásit nové prezidentské volby, kterými chtěl upevnit svou legitimitu (zmanipulované volby pořádal již předtím). Postavila se proti němu vdova po zavražděném, Corazon Aquinová. I tentokrát Marcosem kontrolovaná volební komise prohlásila vítězem voleb jeho, opoziční orgány však prohlásily za vítěze Aquinovou. Když vítězství Marcose odmítli uznat i někteří z jeho ministrů a ulice filipínských měst zaplnily tisíce protestujících, odešel Marcos do exilu. Prezidentkou se roku 1986 stala Aquinová a filipínská demokracie chytla druhý dech.\n\nPo Marcosově svržení jsou voleni prezidenti jako držitelé výkonné moci. Již dvakrát to byly ženy (Corazon Aquinová a Gloria Macapagal-Arroyová). Násilné střety na druhém největším filipínském ostrově Mindanao mezi vládními jednotkami a muslimskými povstalci z Fronty islámského osvobození Morů (MILF) však nikdo nedokázal zastavit. Od 70. let vyžádaly přibližně 150 tisíc lidských životů.\n\nV roce 2016 prezident Rodrigo Duterte rozpoutal válku proti drogám, při které bylo zabito více než 12 000 údajných pašeráků a uživatelů drog.\n\nFilipíny jsou souostroví skládající se ze 7641 ostrovů na celkové ploše 343 tisíc km. Nacházejí se mezi 116. a 126. stupněm východní délky a 4. a 21. stupněm severní šířky a z východu je ohraničuje Filipínské moře, ze západu Jihočínské moře a z jihu Celebeské moře. Několik set kilometrů jihozápadně se nachází ostrov Borneo a severně od Filipín se nachází Tchaj-wan. Jiho-jihozápadně se nacházejí ostrovy Moluky a Celebes a východně se nachází Palau.\nFilipíny se dělí do tří ostrovních skupin: Luzon, Visayas a Mindanao. Přístav Manila v části Luzon je hlavním a druhým největším městem země.\n\nVětšina hornatých ostrovů je vulkanického původu a jsou pokryty tropickým deštným pralesem. Nejvyšší hora Apo, která se nachází v části Mindao, měří 2954  m. Je zde mnoho aktivních sopek, jako například Mayon, Pinatubo či Taal. Ostrovy se nachází v tajfunovém pásmu západního tichomoří a každý rok zde udeří na devatenáct tajfunů.\n\nFilipíny se nacházejí v severozápadním vnějším okraji pacifického ohnivého kruhu a jsou tak častým místem seismické a vulkanické aktivity. Každý den proběhne na 20 zemětřesení, z nichž většina je natolik slabá, že je není možné pocítit. Poslední velké zemětřesení proběhlo v roce 1990.\n\nNejdelší filipínskou řekou je Mindanao (551 km). To znamená, že řeky v zemi jsou krátké, mají ale rychlý spád. I přes tento dobrý předpoklad nejsou příliš často využívané k zisku elektrické energie, je vybudováno pouze několik vodních elektráren.\n\nCelkem 36 % rozlohy země zaujímají původní lesy. Roste v nich například filipínský mahagon a jiné vzácné stromy. Ve vyšších oblastech převládají borové lesy, na pobřeží rostou mangrovy. Typickým zástupcem živočišné říše jsou opice, ty někdy dokonce vyhledávají blízkost lidí.\n\nFilipíny leží v horkém a vlhkém tropickém podnebném pásu. Průměrná roční teplota se pohybuje kolem 26,5 °C. Na Filipínách existují tři roční období: „Tag-init“ či „Tag-araw“ (teplé období nebo léto od března do května), „Tag-ulan“ (období dešťů od června do listopadu) a „Tag-lamig“ (chladné období od prosince do února). Podnebí ovlivňuje také východoasijské monzunové proudění. Jihozápadní monzun (od května do října) je známý jako „Habagat“ a suché větry severovýchodního monzunu (od listopadu do dubna) jsou známé jako „Amihan.“ Nejchladnějším měsícem je leden a nejteplejším květen. Teplota a vlhkost dosahují maxima v dubnu a květnu. Manila a většina nížinatých oblastí jsou od března do května prašná s velmi teplým počasím. V tomto období teplota zřídkakdy klesne pod 37 °C a teplota u moře jen vzácně klesne pod 27 °C. Roční úhrn srážek dosahuje v hornatých oblastech východního pobřeží 5000 mm, zatímco v některých údolích se jedná o hodnoty pod 1000 mm. Velké nebezpečí představují tajfuny, které jsou zde poměrně časté.\n\nNa Filipínách jsou označovány jako \"baguio\" (psáno také \"bagio\", \"vaguio\", \"bagyo\") podle města Baguio, kde během bouře v roce 1911 napadlo za jeden den 116,8 cm srážek. Ve dvacátém století zasáhla Filipíny řada tropických bouří, které pokaždé způsobily velké ztráty na životech a materiální škody. V říjnu 1970 se územím přehnal tajfun Sening, který zničil řadu měst, přičemž rychlost větru dosahovala až 275 km/h, což bylo nejvíc v zaznamenané historii. Na podzim 1991 zasáhla Filipíny tropická bouře Uring, která přes relativní slabost (rychlost větru 95 km/h) způsobila rozsáhlé záplavy a počtem obětí (odhadem až 8 tisíc) překonala všechny dosavadní bouře. Začátkem listopadu 2013 zasáhl pobřežní město Basey v provincii Samar tajfun Haiyan, který si vyžádal přes 5000 životů. Na místě ihned zasáhly mezinárodní organizace, za Českou republiku přispěly pomocí, financemi a prostředky ze sbírek humanitární organizace ADRA, Charita, Červený kříž či Člověk v tísni, který zatím shromáždil přes 17 milionů korun. Mezi zničenými městy byl Tacloban či Guiuan v provincii Leyte, problémem zůstává i bezpečnost.\n\nFilipíny jsou unitární stát, mimo Autonomní region Muslimské Mindanao. Jsou zastupitelskou demokracií, vůbec nejstarší demokracií v oblasti Jihovýchodní Asie. Jsou prezidentskou republikou. Prezident je hlava státu i hlava vlády a vrchní velitel, je volen přímou volbou na 6 let. Bikamerální Kongres se skládá z horní komory, Senátu Filipín, do něhož jsou senátoři voleni na šest let, a komory dolní, Sněmovny reprezentantů Filipín, která je volena na 3 roky.\n\nNa vrcholu soudní moci je Nejvyšší soud, který je složen z předsedy soudu a čtrnácti soudců, již jsou jmenováni prezidentem.\n\nFilipínec Carlos Peña Romulo, mj. zakladatel filipínského skautingu, byl předsedou Valného shromáždění OSN.\n\nFilipíny podporovaly Spojené státy během studené války a války proti terorismu. Byly tradičně jejich hlavním spojencem mimo NATO. Avšak po roce 2016, s nástupem prezidenta Rodrigo Duterteho, došlo k zásadnímu zhoršení vztahů a k nástupu nové zahraničněpolitické orientace Filipín na Čínskou lidovou republiku a Rusko. Duterte je nicméně radikálním bojovníkem proti levicovým partyzánům v zemi. Historicky komplikované vztahy s Japonskem se v posledních desetiletích zlepšily a Duterte tento trend udržuje. Duterteho represe v oblasti drogové politiky, při nichž jsou zabíjeni často drobní překupníci a distributoři, vyvolala v roce 2017 diplomatický konflikt s Evropskou unií a silné ochlazení vztahů. Země se účastní mírových misí, zejména ve Východním Timoru.\n\nGeograficky se 7 tisíc filipínských ostrovů dělí do 3 skupin ostrovů: Luzon, Visayas a Mindanao. Ty se dále dělí na 18 regionů, 81 provincií, 144 měst, 1490 obcí a 42029 malých obcí zvaných \"barangay\" (stav v červnu 2015).\n\nDne 24. července 2006 oznámila tehdejší filipínská prezidentka Gloria Macapagal-Arroyo návrh na vytvoření pěti ekonomických superregionů, zaměřených na hospodářské přednosti jednotlivých oblastí.\n\nPo roce 2011 začaly Filipíny prožívat éru mimořádného ekonomického rozvoje. HDP roste mimořádným tempem: 6,7 procenta v roce 2012, 7,1 v roce 2013 a v dalších letech to byly podobné přírůstky bohatství: 6,1 %, 5,8 %, 7,1 % a 6,5 procenta v roce 2017. To je jedno z nejvyšších temp růstu na světě. Ve stejné době došlo k výraznému snížení zahraničního dluhu. Na tyto ukazatele zareagovaly i ratingové agentury či Světové ekonomické fórum, které ve svém žebříčku konkurenceschopnosti posunulo Filipíny ze 75. místa v roce 2011 na 57. místo v roce 2017.\n\nZa problém a brzdu rozvoje však většina mezinárodních organizací považuje rozbujelou byrokracii a korupci. K problémům Filipín patří redistribuce rostoucího bohatství. Země má největší rozdíl mezi bohatými a chudými v regionu. Giniho koeficient, jež tento rozdíl měří, činí 42,98, tedy zhruba dvojnásobek oproti Německu, Rakousku či České republice. To má dopady i na politickou sféru. Chudá část filipínské populace nemá pocit, že by se jí objektivní růst bohatství dotkl. Tento jev podrazil nohy prozápadním liberálním politikům (jako byl Noynoy Aquino) a otevřel brány prezidentovi Rodrigo Dutertemu, s jeho protiamerickou a pročínskou politikou. Nová Duterteho daňová reforma má právě redistribuovat prostředky k méně privilegovaným.\n\nFilipínský export však stále míří především do Japonska a Spojených států, dovozu naopak dominuje Čína. Export do Japonska byl umožněn japonsko-filipínskou smlouvou o ekonomickém partnerství z listopadu 2008. Ta vytvořila pravidla velmi se blížící zóně volného obchodu mezi těmito dvěma zeměmi. To byl mimořádný stimul pro filipínskou ekonomiku. Exportní potenciál země se zvýšil také roku 2015, když se stala součástí společného trhu ASEAN.\n\nZahraniční investice na Filipínách rostou (v roce 2017 například enormně vzrostly investice z Nizozemska), avšak jsou limitovány zákonným ustanovením, že domácí firmy mohou mít podíl zahraničního vlastnictví nejvýše 40 %.\n\nJako v některých jiných rozvojových zemích hrají velký stimulační efekt pro domácí poptávku tzv. remitence, tedy příspěvky, jež posílají rodinám Filipínci pracující v zahraničí. Filipíny mají jeden z největších kontingentů lidí pracujících za hranicemi - odhaduje se 10 milionů lidí. Počtem osob pracujících v cizině (z hlediska velikosti HDP) se Filipíny řadí na 3. místo za Indonésii a Thajsko.\n\nCo se nerostného bohatství týče, jsou Filipíny velmi bohaté. Nachází se zde naleziště rud železa, mědi, zinku, olova, manganu, chromu, zlata, stříbra, rtuti a kobaltu. Jsou zde i ložiska dvou důležitých paliv, ropy a černého uhlí.\n\nZemědělstvím se živí asi 40 % obyvatel. Zemědělská půda zaujímá asi 34 % území státu. Nejvýznamnější plodinou je kokosová palma. Zpracováním dužiny jejich plodů (kokosové ořechy) se vyrábí tzv. \"kopra\". Filipíny jsou v její výrobě a produkci první na světě. Ještě se zde pěstují ananasy, banány, batáty, cukrová třtina, kakao, kaučukovník, káva, kukuřice, mango, maniok, rýže a tabák. Zemědělství převládá nad průmyslem.\n\nFilipíny patří k rozvojovým zemím. Donedávna zde převládala tradiční odvětví průmyslu – průmysl potravinářský, textilní, dřevařský a částečně chemický. Od 70. let 20. století začíná na významu nabírat strojírenství. Významnými odvětvími strojírenství se stala výroba videorekordérů, televizorů a radiomagnetofonů a montáž automobilů. Největším průmyslovým centrem země je hlavní město Manila, zde je soustředěno téměř 90% veškerého filipínského průmyslu.\n\nFilipíny mají přes 104 milionů obyvatel a jenom mezi lety 1990 a 2008 vzrostl počet obyvatel Filipín o 28 milionů. Roční populační přírůstek je 1,84 %. Střední délka života mužů je asi 65,3 let, u žen asi 71,1 let. Filipíny mají rychle rostoucí mladou populaci a populační růst podporuje i katolická církev. Obyvatelé mají svá sídla především v pobřežních nížinách. Po liberalizaci imigračních zákonů v USA po roce 1965 se několik milionů Filipínců přestěhovalo do Spojených států.\n\nDrtivou většinu populace ostrovů tvoří Filipínci (96%), kteří mluví jazyky malajsko-polynéské jazykové skupiny (Tagalogové 28,1 %, Cebuanové 13,1 %, Ilokanové 9 %, Bisajové 7,6 %, Hiligajnon Ilongové 7,5 %, Bikolové 6 %, Warayové 3,4 %). Zbytek tvoří nespočitatelné menšiny (1,5 procenta Číňanů ad.). Mezi původní obyvatele se řadí Negritové nebo horští Ifugaové, kteří byli až do počátku 20. století obávanými lovci lebek. V pobřežních oblastech žijí tzv. mořští cikáni.\n\nFilípíny mají dva úřední jazyky: angličtinu a filipínštinu (tagalštinu). Třemi největšími jazyky jsou tagalština (či jazyk tagalo), jíž mluví asi 28 procent obyvatel, hlavně na ostrovech Luzon, Mindoro a Panay. Druhá nejrozšířenější je cebuánština (též jazyk cebuano nebo visaya), mateřský jazyk asi 13 procent Filipínců, jímž se mluví na ostrovech Cebu a Bohol, na jih Negrosu a ve východní části Mindanaa. Třetím největším jazykem souostroví je ilokánština (ilocano), jímž se mluví na severu hlavního ostrova Luzon. Třináct filipínských jazyků má více než milion rodilých mluvčí. Krom tří uvedených jsou to ještě Hiligaynon (Ilongo), Waray-Waray, Kapampangan, Bikol, Pangasinan, Maranao, Maguindanao, Kinaray-a a Tausug. Komise pro filipínský jazyk eviduje celkem 175 jazyků a řadu dalších dialektů, většinou malajsko-polynéské jazykové skupiny.\n\n\nSpolu s Východním Timorem jsou Filipíny jednou ze dvou křesťanských zemí v Asii. K římskokatolické církvi se v současnosti hlásí asi 81 % Filipínců.. Na Filipínách žije asi 69 miliónů pokřtěných katolíků, po Mexiku a Brazílii jsou tedy zemí s třetím největším počtem katolíků na světě. Celkem 11,6 % obyvatel jsou věřící dalších křesťanských církví. Nejpočetnější je Nezávislá filipínská církev (IFI, má přes 6 milionů věřících, je to národní katolická církev nezávislá na Římu, je ve svátostném společenství jak s anglikány, tak i s Utrechtskou unií starokatolických církví). Další jsou: Filipínská episkopální církev (anglikáni), katolická apoštolská církev (sesterská církev brazilské ICAB - VIZ) a protestantské církve. Muslimští Morové obývají téměř výhradně oblasti na jihu země (Mindanao, Palawan, Suluské ostrovy. - muslimové celkem tvoří necelých 5 % obyvatel. A ostatní víry: hinduisté, buddhisté, též animisté a obyvatelé nezjištěného vyznání - celkem asi 2,5 %.\n\nNa velikonoce se na Luzonu poblíž Manily nechávají domorodci dobrovolně zaživa ukřižovávat, někteří to absolvovali i několikrát.\n\nNa Filipínách (a Guamu) působilo také celkem asi 20 jezuitů z českých zemí. Byli to nejspíše první Středoevropané, kteří se na Filipíny dostali. Např. 1) Antonín Malínský nebo 2) Vavřinec John - ten se dožil na svou dobu úctyhodných 80 let. Dále: 3) Augustin Strobach, který byl zabit domorodci na Guamu, jeho ostatky jsou dnes v Olomouci. Též 4) Pavel Klein, ten se sice narodil v německojazyčném Chebu, ale uměl velmi dobře česky - nejspíš pocházel ze smíšené rodiny. Byl velice vzdělaný a několik let byl jezuitským provinciálem na Filipínách. Mj.napsal knihu o využití léčivých rostlin, obsahující mnoho užitečných receptů, byla vydávána ještě v 19. stol. Zanechal i zápis o zatmění Měsíce a také překládal náboženské texty do místní tagalštiny, byl spoluautorem jejího prvního slovníku a dokonce v ní i psal básně.\n\nDíky činnosti českých misionářů je na Filipínách velmi populární Pražské jezulátko (Bambino di Praga). Je tam ctěnou náboženskou ikonou známou jako Santo Niño.\n\nKlasikem filipínské literatury je José Rizal. Byl i národním buditelem a nejvýznamnější postavou filipínského hnutí za nezávislost a osvobození od španělské koloniální nadvlády. Za své vlastenecké aktivity byl popraven. Výročí jeho smrti se stalo filipínským státním svátkem. K Rizalovým blízkým spolupracovníkům patřil spisovatel a novinář Marcelo H. del Pilar. Nejvýznamnějším malířem podílejícím se na aktivitách obrozeneckého hnutí byl Juan Luna.\n\nFilmový režisér Lav Diaz patří k nejúspěšnějším filmařům, jeho snímek si v roce 2016 odvezl Zlatého lva z Benátského filmového festivalu. Zpěvačka Charice Pempengco nejprve uspěla na Youtube, poté v seriálu Glee a posléze na sebe upozornila svou přeměnou z ženy v muže. Muzikálová zpěvačka Lea Salonga se stala první asijskou umělkyní, jež získala americkou divadelní cenu Tony. Také raper známý pod jménem Apl.de.ap se proslavil ve Spojených státech, především ve skupině The Black Eyed Peas.\n\nNa Seznam světového dědictví UNESCO byly společně zapsány čtyři filipínské barokní kostely: kostel svatého Augustina v Manile, kostel nanebevzetí Panny Marie v Santa Maria, kostel svatého Augustina v Paoay a kostel sv. Tomáše z Villanovy v Miagao. Pocházejí z období španělské kolonizace Filipín. Všechny kostely jsou unikátní ukázkou evropského baroka, které bylo řemeslníky přizpůsobeno místnímu materiálu a technice.\n\nNa seznam byly zapsány také rýžové terasy filipínských Kordiller. Soustava opěrných zdí z kamene a hlíny přesně kopíruje tvar kopce a má tedy nesymetrický půdorys, archeologické nálezy ukazují, že tato technika využití krajiny se v regionu používá již 2000 let bez zásadnějších změn.\n\nPamátkou UNESCO je také celé historické město Vigan. Jeho historické centrum je nejlépe zachovalým španělským koloniálním městem v Jihovýchodní Asii.\n\nMezi oblíbené pokrmy filipínské kuchyně patří: lechón (pečený vepř vcelku), longaniza (filipínský salám), tapa (uzené hovězí maso), torta (omeleta), adobo (kuřecí nebo vepřové maso v česneku, octu, oleji a sójové omáčce), dinuguan (dušené maso ve vepřové krvi), kaldereta (maso v rajčatové omáčce), mechado (hovězí maso v sóji a rajčatové omáčce), puchero (hovězí maso v banánech s rajčatovou omáčkou), afritada (kuřecí nebo vepřové maso v rajčatové omáčce se zeleninou), kare-kare (dobytčí maso a zelenina vařená v arašídové omáčce), pinakbet (dýně, lilek, fazole, okra a krevetová pasta), sinigang (maso nebo mořské plody v kyselém vývaru), pancit (nudle) a lumpia (čerstvé nebo smažené jarní svitky).\n\nTypickým rysem filipínské kuchyně je kombinace něčeho sladkého s něčím slaným: champorado (sladká kakaová rýžová kaše), která je spárována s tuyo (solené ryby sušené na slunci); dinuguan (pikantní guláš vyrobený z prasečí krve a vnitřností), spojený s puto (sladké, dušené rýžové koláče); nezralé ovoce, jako jsou zelené mango (které jsou jen mírně sladké, ale velmi kyselé), jsou konzumovány namočené ve slané nebo bagoongské půdě. Obvyklé je také použití sýra ve sladkých koláčích (jako je bibingka a puto), stejně jako ve zmrzlině. Filipínská kuchyně také kombinuje sladké (tamis) a kyselé (asim) potraviny.\n\nBojové umění eskrima (zvané též arnis) bylo roku 2009 zákonem uznáno za národní sport.\n\nFilipínci se olympijských her zúčastňují od roku 1924, přesto se jim dosud (do roku 2018) nepodařilo vybojovat zlatou olympijskou medaili. Vzhledem k tradici bojových umění blízkých boxu, jež je typická pro celou oblast jihovýchodní Asie, jsou Filipínci na olympiádě nejúspěšnější právě v boxu. Z deseti olympijských cenných kovů, jež do roku 2010 získali, bylo pět právě z boxerského ringu, z toho dvě stříbra (Anthony Villanueva, Mansueto Velasco). Historické třetí stříbro získala na hrách v Riu roku 2016 vzpěračka Hidilyn Diazová, největší filipínská sportovní hvězda současnosti. První medaili pro Filipíny vybojoval již roku 1928 plavec Teófilo Yldefonso. Dva bronzy brali Filipínci i v atletice, roku 1932 ho v Amsterdamu získal trojskokan Simeon Toribio a roku 1936 v Berlíně v běhu na 400 metrů překážek Miguel White. Filipíny jsou prvním tropickým státem, který se zúčastnil zimních olympijských her.\n\nProfesionálními mistry světa byli boxeři Francisco Guilledo, Ceferino Garcia, Nonito Donaire či Manny Pacquiao. Filipínským rodákem byl úspěšný hráč amerického fotbalu Tim Tebow. Filipínští basketbalisté získali bronz na mistrovství světa v roce 1954.\n\nOblíbenou zábavou místních obyvatel jsou kohoutí zápasy, na Filipínách zvané \"sabong\". Jo jo je tradiční filipínskou hračkou a díky filipínskému podnikateli žijícímu v USA, Pedro Floresovi, se rozšířilo do celého světa a akrobacie s ním se stala i oblíbeným sportem.\n\n\n\n"}
{"id": "20081", "url": "https://cs.wikipedia.org/wiki?curid=20081", "title": "Gabon", "text": "Gabon\n\nGabon (dříve také Gabun), oficiálně Republika Gabon ( ) je stát na západním pobřeží Afriky. V roce 2018 měl Gabon 2,119 milionu obyvatel. V roce 2009 zde žilo téměř 1 500 000 obyvatel. Na severozápadě sousedí s Rovníkovou Guineou (322 km), na severu s Kamerunem (279 km) a na východě s Republikou Kongo (1523 km). Nezávislost na Francii získal v roce 1960.\n\nPředtím, než sem roku 1471 začali připlouvat Portugalci, zde bylo několik malých kmenových států. Portugalci byli postupně následováni dalšími Evropany. Ti bohatli z obchodu s otroky, slonovinou a vzácnými druhy dřeva. Od třicátých let 19. století se Gabon postupně stával francouzskou kolonií . Francouzi jej v roce 1886 přičlenili k Francouzskému Kongu, v roce 1910 ho přičlenili k rozsáhlým oblastem Francouzské rovníkové Afriky. V roce 1849 osvobození otroci založili na pobřeží malou osadu Libreville, tato osada se brzy stala cílem misionářů. V srpnu 1960 země vyhlásila nezávislost.\n\nPoté, co 17. srpna 1960 Gabon získal nezávislost, se do čela země postavil Léon M’Ba, opírající se mocensky o synkretickou náboženskou sektu Bwiti, jejíž členové pocházeli především z nejpočetnějšího etnika Fang Přes určitou dominanci Fangů (tvoří kolem třetiny obyvatelstva), nebyl etnický rozpor v Gabonu nikdy zvláště závažný. Přispívá k tomu skutečnost, že v Gabonu, více než v jiných afrických zemích, jsou hranice etnických skupin velmi neostré. Zvláště oblast jižního Gabonu byla v koloniálním období velmi málo zasažena jinak obecným posilováním významu etnické identifikace. Struktura identit je tak v Gabonu do značné míry blízká předkoloniálnímu stavu. V roce 1964 došlo v Gabonu k puči, který svrhl M’Bu, avšak s pomocí francouzských jednotek se podařilo obnovit předcházející režim. Francouzský zásah přišel o 24 hodin dříve, než o to M’Ba oficiálně požádal. Na zásahu se podílel francouzský kontingent trvale přítomný v Gabonu (sídlila zde část z 13 000 francouzských vojáků rozmístěných v době studené války v Africe). Poté, co M’Ba zemřel v listopadu 1967 v úřadě, nahradil jej plynule viceprezident Albert-Bernard Bongo. Bongův režim jedné strany (Gabonské demokratické strany – PDG; Parti démocratique gabonais) se dá označit za pragmatický a administrativně-hegemonický. Na rozdíl od většiny afrických států neexperimentoval se socialismem či marxismem a uplatňoval relativně liberální ekonomický systém v podobě státního kapitalismu, který do země přilákal zahraniční kapitál. Vzhledem k rozsáhlým nalezištím ropy Gabon v roce 1975 vstoupil do OPEC a v 70. letech zažíval značný ekonomický růst. Přestože se Bongův režim v posledních letech formálně liberalizoval, zůstává pseudodemokratickým a politické směřování země je pevně v Bongových rukou. Své postavení si udržuje především obratným rozdělováním opozice a častou kooptací jejích části do neopatrimoniálního systému.\n\nGabon leží na západním pobřeží Afriky u Guinejského zálivu, jednoho z největších zálivů světa. Ze severu sousedí s Rovníkovou Guineou a Kamerunem, na východě a jihu s Republikou Kongo, s níž má nejdelší hranici. 240 km západně od pobřeží leží Svatý Tomáš a Princův ostrov.\n\nZemě se rozkládá po obou stranách rovníku. Pobřežní nížina proniká daleko do vnitrozemí, protéká jí 1 200 km dlouhá řeka Ogooué. Její údolí rozděluje plošina na severní a jižní část. Na severu se rozkládá vysočina Monts de Cristal. Na jihu se nachází pohoří Chaillu. V zemi jsou tři krasové oblasti se stovkami jeskyní, z nichž mnohé ještě nebyly prozkoumány. Deštný prales pokrývá 85 % rozlohy země. Na východĕ se nachází nejvyšší hora země Mont Bengoué s nadmořskou výškou 1 070 m n. m.\n\nPodnebí Gabonu je rovníkové a velmi vlhké. Na rozsáhlých územích se rozkládají porosty tropických deštných lesů. Na území Gabonu rostou především ebenovníky, mahagonovníky, máslovníky a rafie, po kterých se pnou různé liány a epifyty. V lesích žije velký počet druhů hmyzu, zmije, krajty, dikobrazi, paviáni a lemuři. Žijí zde ale i ohrožené gorily. Žije zde několik stovek druhů ptáků, např. mnozí papoušci. Na březích řek odpočívají hroši a krokodýli, v hustých travnatých porostech pobíhají antilopy.\n\n\nGabon se dělí do 9 provincií, které se dále dělí do 50 departmentů.\n\nGabon je členskou zemí organizace CEMAC (\"Communauté économique et monétaire de l'Afrique centrale\"), která sdružuje kromě Gabonu i Konžskou republiku, Rovníkovou Guineu, Kamerun, Středoafrickou republiku a Čad. Jedná se o měnovou unii spojenou s regionální spoluprací. V roce 2013 byl předložen návrh o volném pohybu osob v rámci všech členů CEMAC. Návrh byl však vetován Rovníkovou Guineou.\n\nZemědělství v Gabonu je velmi málo rozvinuté, orná půda zaujímá pouze 1,1 % rozlohy země, chov dobytka omezuje výskyt mouchy tse-tse. Část potravin se proto musí dovážet. Pro tuto zemi je důležitý zejména průmysl. Velký význam pro tamní hospodářství má těžba ropy. Ta zde byla objevena v roce 1956. Zejména díky jejímu vývozu patří Gabon k nejbohatším zemím Afriky (HDP činilo v roce 2013 11 571,08 USD). I přesto žije většina obyvatel Gabonu v chudobě, třetina dospělé populace je negramotná. Kromě těžby a zpracování ropy se ve vnitrozemí těží železné a manganové rudy, určité příjmy plynou Gabonu i z těžby dřeva.\n\nAčkoliv těžba ropy představuje více než 60% příjmů do státního rozpočtu, pouze 5% celkové pracovně schopné populace je zaměstnáno v této oblasti. Podle stejné zprávy nezaměstnanost v zemi dosahuje 20%. Podle jiné zprávy se výroba ropy snížila o 45% od poloviny devadesátých let minulého století.\n\nZbývajících 95 % práceschopné populace pracuje v primárním sektoru, v těžbě dřeva nebo zemědělství. Zemědělství tvoří jednu dvacetinu příjmů státu. Hlavní zemědělské produkty jsou maniok, banány plantain, podzemnice olejná, kolokázie jedlá, jam, povijnice batátová a kukuřice. Dříve se v Gabonu ve větší míře pěstovala káva i kakaové boby. Nové projekty zaměřené na diverzifikaci gabonské ekonomiky cílí na spolupráci státu a zahraničních investorů, jak je tomu v případě pěstování olejné palmy u Kanga (Olam Gabon).\n\nPrvní železnice v délce 332 km byla vybudována v letech 1974–1983 mezi přístavem Owendo a vnitrozemským městem Booué. Dalších 357 km bylo postaveno mezi Booué a Franceville v jihovýchodní části země. Třetí etapy výstavby železniční sítě je plánována z Booué do města Belinga na severovýchodě. Výstavba byla důležitá pro přepravu železné rudy, manganu a pro zpracování dřeva z pralesů. Železnice má standardní rozchod 1 435 mm. Sousední Kamerun a Republika Kongo má rozchod užší.\n\nŽeleznice mezi Owendo a Ndjolé vede podél řeky Ogooué. Mezi nejzajímavější stavby na trati patří 286 metrů dlouhý tunel Juckville u města Lopé. V roce 1999 byla železnice privatizována a uvažuje se o jejím protažení do hlavního města Republiky Kongo Brazzaville. V roce 2006 za podíl na těžbě rudy zavázala Čína na rekonstrukci části železniční sítě.\n\nV roce 2002 bylo v zemi 8 454 km silnic, z toho 838 km se zpevněným povrchem a 30 km rychlostních silnic. Roku 1995 bylo v Gabonu 23 000 osobních automobilů.\n\nNámořní přístav Port-Gentil slouží k vývozu ropy a dovozu důlního zařízení. V roce 1974 byl otevřen další přístav v Owendu při ústí řeky Ogooue. Gabon vlastní dvě obchodní lodě. Z řek je splavných asi 1 600 km, z toho 300 km na největší řece Ogooue. V roce 2004 bylo v Gabonu je 56 letišť, z toho 11 se zpevněným povrchem a tři s mezinárodním provozem: Libreville, Port-Gentil a Franceville. Za rok bylo přepraveno kolem 386 000 cestujících.\n\nPopulace Gabonu se odhaduje na 1 545 255 obyvatel. Území patří mezi nejřidčeji osídlení v Africe. Naprostá většina obyvatel jsou Bantuové, ale žije zde i nejméně 40 dalších etnických skupin s vlastním jazykem a kulturou. Mísení mezi etniky je běžné a snižuje etnické napětí. Jednotícím prvkem je francouzština, jazyk bývalé koloniální mocnosti. Žije zde také více než 10 000 Francouzů. Největší a hlavní město Libreville má asi 591 000 obyvatel, Port-Gentil 111 000 obyvatel, Masuku 44 000 obyvatel.\n\nPodle odhadů ovládá francouzštinu 80 % obyvatel, v hlavním městě má 30 % obyvatel francouzštinu jako mateřský jazyk. 32 % obyvatel země mluví jazykem fang, který patří mezi bantuské jazyky. V roce 2012 bylo zvažováno zavedení angličtiny jako druhého úředního jazyka.\n\nDnes se 55–75 % obyvatelstva hlásí ke křesťanství, které je ale silně ovlivňováno místními tradicemi a rituály. 25–44 % populace tvoří animisté. Zbývající 1 % tvoří muslimové. Křesťanem byl i bývalý prezident republiky el-Hadž Omar Bongo Ondimba, v roce 1973 však konvertoval k islámu. Ústava zaručuje svobodu náboženského vyznání a vláda toto právo v praxi respektuje. V Gabonu jsou aktivní zahraniční misionáři. Ve městě Lambaréné je nemocnice, ve které misijně působil nositel Nobelovy ceny za mír Albert Schweitzer v letech 1913–1965. V roce 1968 byla z Československa podniknuta Expedice Lambaréné, díky které sem byly dopraveny léky a zdravotnický materiál. Podobná expedice byla z Prahy vypravena i v roce 1988.\n\n"}
{"id": "20082", "url": "https://cs.wikipedia.org/wiki?curid=20082", "title": "Gambie", "text": "Gambie\n\nGambie je přímořský stát v západní Africe, rozlohou nejmenší na africkém kontinentu. Leží při pobřeží Atlantského oceánu. Jeho jediným sousedem je Senegal.\n\nV 10. a 11. století bylo území součástí říše Ghana, ve 14. století patřilo k říši Mali. V 15. století sem zasahovaly hranice songhajské říše. V roce 1455 přistáli u břehů Gambie Portugalci, v ústí řeky Gambie byly tehdy zřízeny první obchodní stanice, které byly během několika desítek let opuštěny. V 15. – 19. stol. se na území Senegambie nacházela drobná soupeřící kmenová království. Jejich vzájemné rozpory usnadnily kolonizaci oblasti. V oblasti Gambie byla nejvlivnější mandinkská říše Gabu/Kaabu, zahrnující území dnešní Gambie, Casamance a Guiney-Bissau, bývalý vazalský stát říše Mali, který však byl od roku 1537 nezávislý. V 18. stol. probíhalo spíše prestižní než hospodářsky opodstatněné soupeření o vliv v oblasti mezi Británií a Francií. V letech 1763–1783 byla celá Senegambie pod britským vlivem, roku 1783 dala Versailleská smlouva kontrolu nad Senegambií Francii, britskou přítomnost dále tvořili pouze obchodníci. Roku 1816 Britové koupili od místního krále ostrov v ústí řeky, na kterém dnes leží hlavní město Banjul, kde vybudovali vojenskou základnu. Město, zvané tehdy Bathurst, rychle rostlo.\n\nV průběhu 19. století dochází k několika změnám statusu kolonie: v letech 1821–1843 byla Gambie spravována jako součást Britské západoafrické federace, poté jako samostatná kolonie s vlastním guvernérem a v letech 1866–1889 spadala pod generálního guvernéra ve Freetownu (Sierra Leone). V 70. letech 19. století se britská vláda se dvakrát pokusila prodat Gambii Francii, čemuž bránila jak britská opozice, tak odpor Gambijců. Druhá polovina 19. století je ve znamení tzv. soninksko-marabutských válek – série náboženských konfliktů mezi animistickými a muslimskými obyvateli. Dochází k postupné islamizaci oblasti. V roce 1889 Velká Británie a Francie dosáhly dohody o hranicích Gambie, které získaly dnešní podobu. Od roku 1894 byla země britským protektorátem, ve vnitrozemí byl uplatňován pro Brity typický systém nepřímé správy. Území Britové rozdělili na 35 oblastí v čele s náčelníky. Za druhé světové války Gambijci bojovali v britských oddílech v Barmě. V roce 1962 získala Gambie vnitřní autonomii. Dne 18. února 1965 byla vyhlášena nezávislost.\n\nNa rozdíl od sousedního Senegalu se politický život v Gambii rozvíjel velmi pomalu. Univerzální volební právo bylo zavedeno až v roce 1960. Před získáním nezávislosti byly v zemi aktivní pouze dvě významnější politické strany – Sjednocená strana (\"anglicky: United Party - UP\"), hájící především zájmy městského obyvatelstva pobřežní oblasti, a agrárně orientovaná Protektorátní lidová strana, pozdější Lidová pokroková strana (\"anglicky: Protectorate People‘s Party/People‘s Progressive Party – PPP\"), vedená Dawdou Jawarou. Ve volbách roku 1962 se stala dominantní stranou PPP, a tak to byl Jawara, který přivedl zemi k nezávislosti v rámci Commonwealthu v roce 1965. V roce 1970 se země stala republikou v čele s prezidentem.\n\nPolitický vývoj lze připodobnit k vývoji v jiné africké zemi – Botswaně. Probíhaly zde řádné volby, ze kterých vždy s velkou převahou jako nejsilnější parlamentní strana vzešla PPP a Jawara byl se značným náskokem opakovaně volen prezidentem země. Ani zde nikdy neproběhla demokratická výměna mocenských elit. Podobně jako Botswana, ani Gambie nepokládala za nutné investovat do armády. Až do roku 1982 neměla Gambie armádu žádnou.\n\nObdobí Jawarovy vlády bývá často zjednodušeně vnímáno jasně pozitivně díky vícestranickému systému, který je v tomto období africkém kontextu výjimečný. Jawarova dlouholetá vláda, byť legitimizovaná opakovanými volbami, ve kterých opozice i kvůli značně většinovému volebnímu systému nebyla schopna získat významnější pozice, byla značně autokratická a během téměř třiceti let se vládní režim stal výrazně zkorumpovaným. Hlavní politické nebezpečí nepředstavovala demokratická opozice, tvořená z významné části uskupeními vzniklými z odštěpených frakcí vládnoucí PPP, nýbrž pokus o státní převrat v roce 1981. Jawara, pod jehož vedením do té doby Gambie neměla vlastní armádu, požádal o vojenskou pomoc sousední Senegal. Po týdenních bojích byli povstalci poraženi; krvavý střet si vyžádal přes 1000 obětí. Pokus o převrat měl dva zásadní politické důsledky. Za prvé dal o několik měsíců později vzniknout Senegambijské konfederaci, která však byla vzhledem k nerovnému postavení velkého Senegalu a malé Gambie rozpuštěna v roce 1989. Za druhé došlo k vytvoření armády, nejprve v podobě společné senegambijské. Z té se po konci konfederace vyčlenila Gambijská národní armáda.\n\nZačátkem 90. let začala narůstat nespokojenost s Jawarovým režimem, který byl obviňován z korupce a finančních machinací. Nespokojená začala být i armáda, která opakovaně protestovala proti opožďování plateb a neuspokojivým podmínkám služby. Přes tento vývoj byl nekrvavý vojenský převrat 22. července 1994 vedený poručíkem Yahyou Jammehem překvapením. Snadnost uchopení moci patrně překvapila i samotné aktéry puče. Jawarovy žádosti o zahraniční intervenci byly neúspěšné a Jawarovi samotnému nezbylo než odejít do exilu do Velké Británie. Bezprostřední pohnutkou k pokusu o převrat byla nespokojenost v armádě. Byly problémy se stravováním a ubytováním, mladí důstojníci neviděli svoji perspektivu, neboť vyšší pozice zaujímali Nigerijci, jelikož na základě vojenských smluv Nigérie pomáhala Gambii budovat vlastní armádu. Sám Jammeh patřil k jednotce, která se účastnila mírové mise v Libérii, avšak nedostala za tento úkol zaplaceno.\n\nJammeh stál v čele státu nejprve jako předseda pětičlenné Dočasné vládnoucí rady ozbrojených sil (\"anglicky: Armed Forces Provisional Ruling Council - AFPRC\"). Žádný z důstojníků, kteří ji tvořili, nebyl starší 30 let. Převrat měl zpočátku širokou podporu mezi obyvatelstvem, které si slibovalo změnu po dlouholeté zkostnatělé Jawarově vládě. Jammeh ještě obratně zvyšoval očekávání svými populistickými prohlášeními plnými ušlechtilých cílů. „\"Kritizujte nás, kdykoliv se zmýlíme. Nechceme vaši chválu,\"“ vzkazoval médiím.\n\nJammeh přestál několik pokusů o své svržení, včetně snahy o převrat ze strany některých ostatních členů Rady. Postupně se z pozice prvního mezi rovnými v rámci Rady stal jediným, a směřoval tak za svým cílem dosáhnout vítězství v prezidentských volbách. Návrh nové ústavy byl Jammehovi šitý na míru, kandidát musel být ve věku mezi 30 a 65 lety. Takováto věková hranice znemožnila kandidaturu řadě politických veteránů, kteří se mohli stát Jammehovými vážnými soupeři. Počet možných funkčních období prezidenta nebyl omezen. Ústava zároveň zaručovala beztrestnost členům AFPRC za minulé činy a byla schválena v referendu 8. srpna 1996.\n\nJammeh neponechal nic náhodě. Zákaz činnosti politických stran byl zrušen jen několik týdnů před prezidentskými volbami plánovanými na konec září 1996. Tři nejvýznamnější strany minulého režimu však byly zakázány i nadále a kandidatura byla zakázána komukoliv, kdo v letech 1964 – 1994 zastával jakoukoliv vládní funkci. AFPRC se dle očekávání transformovala v politickou stranu – Alianci pro vlastenecké přesměrování a výstavbu (\"anglicky: Aliance for Patriotic Reorientation and Construction - APRC\").\n\nBěhem volební kampaně Jammeh rozdal mezi obyvatelstvo propagační trička v hodnotě 5 mil. USD. Vládou kontrolovaná média využil Jammeh pro vlastní kampaň, nepohodlní novináři byli zatýkáni, protikandidáti zastrašováni. Jammeh v prezidentských volbách uspěl. Uspěla i APRC v parlamentních volbách v lednu 1997, které byly na rozdíl od voleb prezidentských opozicí i většinou mezinárodních pozorovatelů označeny za spravedlivé.\n\nV následujících letech vystupovala Jammehova vláda nejrůznějšími způsoby proti nezávislému tisku. Nezávislost Nezávislé volební komise byla opakovaně zpochybňována. Vláda ohlásila několik odhalených spiknutí, která měla vést ke státnímu převratu. V zemi rovněž proběhlo několik protivládních demonstrací, které byly zpravidla násilně rozehnány, a došlo i k obětem na životech.\n\nV roce 2001 byla povolena činnost tří stran do té doby zakázaných, avšak jejich představitelé, kteří byli aktivní za první republiky, se stále nemohli ucházet o státní funkce ve volbách. Jawara, který byl v roce 1996 in absentia obviněn z defraudace a posléze mu byl zabaven veškerý majetek v zemi, byl Jammehem amnestován. V červnu 2002 se vrátil do rodné Gambie, setkal se s prezidentem, rezignoval na své, byť již jen formální, předsednictví PPP a rozhodl se odejít z politického života.\n\nJammeh svůj úřad obhájil ve volbách v říjnu 2001, které byly mezinárodními pozorovateli označeny za celkem spravedlivé, na rozdíl od gambijské opozice, která poukazovala na machinace se seznamy voličů. Volba byla umožněna řadě Senegalců žijících v Gambii, zpravidla příslušníků Jammehova etnika Diola, zatímco Gambijci žijící v zahraničí volit nemohli.\n\nVětšina opozičních stran se rozhodla bojkotovat parlamentní volby v lednu 2002, ve kterých za velmi nízké účasti voličů získala téměř všechny mandáty APRC. Bojkotovány byly i dlouho odkládané místní volby, které proběhly poprvé od roku 1992 v dubnu 2002. Podobná situace, kterou lze označit za kvazidemokracii, panovala i v následujících letech. Rovněž poslední volby se vyznačovaly naprosto nerovnými podmínkami volební kampaně. Nebylo proto překvapením, že Jammeh byl opět zvolen prezidentem v září 2006 a následně APRC v parlamentních volbách v lednu 2007 získala 42 z 48 možných mandátů.\n\nV roce 2013 vystoupila Gambie z Commonwealthu a roku 2016 z Mezinárodního trestního soudu (ICC).\n\nV prezidentských volbách konaných v prosinci 2016 Jammeh podlehl opozičnímu Adamovi Barrowovi, avšak odmítl uznat jejich výsledek a vzdát se svého postu. Následně dne 19. ledna 2017 vstoupila do země senegalská armáda s podporou států ECOWAS, aby zajistila bezodkladné předání moci vítězi voleb.\n\nV roce 2018 se Gambie vrátila do Commonwealthu.\n\nÚzemí Gambie je prakticky tvořeno pouze širokou aluviální nížinou, mírně se sklánějící k největší řece Gambia, která vytváří estuáriové ústí do Atlantského oceánu. V Gambii panuje tropické klima s letním obdobím dešťů. Průměrné roční teploty se pohybují v rozmezí 25 °C až 26 °C.\n\nÚzemí Gambie představuje typický příklad umělých koloniálních hranic definovaných bez přihlédnutí k místním geografickým či etnickým poměrům. Gambijské teritorium bylo určeno jako desetimílový pás na obou březích řeky Gambie v úseku její splavnosti.\n\nNejvyšší bod Gambie (53 m n. m.) se nachází ve východní části země v oblasti Upper River Division v okrese Wuli asi 1 km od senegalské hranice. Jedná se o malou výšinu poblíž osady Maka cca 17 km severozápadně od města Fatoto (souřadnice: ). Je součástí Guinejské vysočiny.\n\nGambie je rozdělena do pěti krajů zvaných division, jednoho velkoměsta (city) a 37 okresů.\n\nHlavní město Banjul, je klasifikováno jako velkoměsto (city). Největšími městy jsou ale Serekunda a Brikama.\n\nGambie je zaostalý zemědělský stát. Sklízí se především podzemnice olejná, rýže, proso, maniok, luštěniny, kukuřice a bavlna. Chovají se skot, ovce a kozy. Významný je rybolov.\n\nGambie zabírá důležitou oblast uprostřed Senegalu a vzhledem k přírodním podmínkám hraje důležitou roli pro dopravu zboží v rámci Senegalu. Průjezd Gambií je proto zpoplatněn.\n\nDůležitým hospodářským odvětvím se stává turistika, rozsáhlé turistické komplexy vyrůstají na pobřeží Atlantského oceánu. Gambijské pláže představují jedno z nejbližších celoročně teplých moří pro turisty ze západní Evropy.\n\n\n"}
{"id": "20083", "url": "https://cs.wikipedia.org/wiki?curid=20083", "title": "Grenada", "text": "Grenada\n\nGrenada je ostrovní stát v Karibském moři v Malých Antilách. Nachází se v jižní části Návětrných ostrovů severozápadně od státu Trinidad a Tobago a jihozápadně od státu Svatý Vincenc a Grenadiny nedaleko venezuelského pobřeží. Rozloha Grenady je 344 km² (patří mezi nejmenší nezávislé státy na západní polokouli), počet obyvatel je přibližně 110000. Hlavním městem je Saint George's s 4300 obyvateli.\n\nPůvodními obyvateli ostrova byli příslušníci kmene Arawaků, kteří sem přišli zhruba okolo roku 1100 př. n. l. Ti však byli posléze zmasakrováni bojovnějším kmenem Karibů. Ten na ostrově, který nazývali Camahogne, sídlil v době připlutí Kryštofa Kolumba v roce 1498 (během jeho třetí objevitelské výpravy). Kolumbus ostrov původně chtěl pojmenovat Concepción (Zrození), ale posádka název odmítla a ostrov (kvůli podobnosti se Španělskou Andalusií) přejmenovala po městě Granada. Španělé však ostrov trvale neosídlili. Ostrov v roce 1650 za účelem osídlení zakoupila od Španělska Francie, ale musela o něj ještě bojovat s jeho původními karibskými obyvateli. Po poslední prohrané bitvě s Francouzi v roce 1651 se zbývající Karibové vrhli na smrt z útesu, který Francouzi posléze pojmenovali jako \"Le Morne de Sauteurs\" (Vrch skokanů), na severu ostrova.\n\nFrancouzi na ostrově v roce 1674 ustavili svou kolonii s pozměněným španělským jménem, La Grenade. Ta pak bohatla na obchodu především s cukrem pěstovaným na plantážích velkým množstvím dovezených černých otroků. Hlavním městem se stalo, především díky svému skvělému přírodnímu přístavu, Fort Royal, Brity později přejmenované na nynější Saint George's. Po Francií prohrané sedmileté válce připadla Grenada v roce 1763 na základě Pařížského míru Britům, kteří upravili jméno ostrova na jeho nynější podobu, Grenada. Francouzi ostrov dobyli znovu v roce 1779, ale opět o něj, nyní na základě Versailleského míru z roku 1783, ve prospěch Britů definitivně přišli.\n\nV roce 1795 došlo k povstání otroků vedenému Julianem Fendonem, inspirovaným ideály Francouzské revoluce. Otroci fakticky převzali kontrolu nad ostrovem. Povstání sice bylo Brity potlačeno, ale vztahy zůstaly napjaté až do zrušení otroctví roku 1833.\n\nV 19. století produkce kakaa převýšila produkci cukru a stalo se tak hlavním exportním artiklem Granady, ve 20. století se pak nejvýznamnější stala produkce muškátového oříšku. Půda na ostrově byla pro pěstování tohoto koření ideální, a protože byla Grenada bližším zdrojem než Nizozemská východní Indie, stala se postupně jeho významným producentem.\n\nMezi roky 1833 a 1958 byla Grenada členem Britských Návětrných ostrovů, přičemž od roku 1885 byla sídlem generálního guvernéra tohoto uskupení. Mezi roky 1958 a 1962 pak byla Grenada součástí Západoindické federace. Přestože vlastní autonomii měla od roku 1967 (jako „stát přidružený k Velké Británii“), nezávislost získala až 7. února 1974. Prvním předsedou vlády nezávislé Grenady se stal odborář Sir Eric Matthew Gairy z Grenadské sjednocené strany práce (anglicky Grenada United Labor Party, GULP) a prvním generálním guvernérem se stal Sir Leo De Gale.\n\nVyhlášení nezávislosti bylo poznamenáno protesty a stávkami namířenými proti Gairymu a jeho jmenování předsedou vlády. Opozice proti Gairymu začala růst. Přestože Gairyho strana, GULP, vyhrála poslední grenadské volby v roce 1976, narůstající opozice výsledek odmítla uznat pro jeho údajnou podvodnost. Tento vývoj nakonec vyústil v roce 1979 v nekrvavý státní převrat a moci se místo neoblíbené vlády chopilo Nové hnutí spojeného úsilí o sociální péči, vzdělání a osvobození (anglicky New Joint Endeavor for Welfare, Education, and Liberation Movement, zkráceně New Jewel Movement, NJM, též akronym pro Hnutí Nový klenot). Jeho předseda, populární levicový politik Maurice Bishop se stal předesedou Lidové revoluční vlády (anglicky People's Revolutionary Government, PRG). Neuspořádání svobodných voleb, spolupráce s komunistickým blokem (s Kubou a Sovětským svazem) a militarizace země (vznik Lidové revoluční armády; anglicky People's Revolutionary Army, PRA) začaly znepokojovat okolní státy, hlavně Trinidad a Tobago, Barbados, Dominiku a také Spojené státy, které se obávaly vzniku dalšího komunistického státu v karibské oblasti. Vedle toho však nová vláda představila i plán pro obnovu grenadské ekonomiky.\nV roce 1983 se objevily rozpory ve vládnoucí straně. Přestože Bishop spolupracoval s Kubou a Sovětským svazem, tak ho někteří členové NJM začali považovat za nedostatečně radikálního. Boj o moc mezi jednotlivými frakcemi vyvrcholil vojenským pučem. Vláda Maurice Bishopa byla svržena a moci se chopil generál Hudson Austin. Maurice Bishop byl nejprve v domácím vězení, 19. října byl pak popraven. O šest dní později (na základě výzvy generálního guvernéra a žádostí okolních východokaribských států) americký prezident Ronald Reagan nařídil invazi na ostrov a svržení režimu. Oficiálním, americkou veřejností široce přijímaným, zdůvodněním byla snaha o ochranu 800 studentů medicíny na univerzitě v Saint George's.\nJednotky americké námořní pěchoty a americké armády o síle 7000 mužů (za podpory 300 vojáků z Barbadosu, Dominiky, Jamajky, Svaté Lucie a Svatého Vincence a Grenadin) po několikatýdenních bojích zatkly grenadské politické špičky i jejich kubánské poradce, evakuovaly všechny americké občany, obnovily ústavní pořádek (pozastavený PRG v roce 1979) a vrátily moc do rukou generálního guvernéra, Sira Paula Scoona, který vybral Nicolase Braithwaita, bývalého představitele Commonwealthu, aby se ujal úřadu prozatímního předsedy vlády. Byly uspořádány svobodné volby. Po vytvoření nové proamerické vlády Nové národní strany (anglicky New National Party, NNP) v čele s Herbertem Augustem Blaizem (získala 14 z 15 křesel v dolní komoře parlamentu) v prosinci 1984 se americká armáda ze země stáhla, přestože mírové síly zůstaly na ostrově až do následujícího roku.\n\nNNP zůstala u moci až do roku 1989, i když s menší převahou poté, co pět poslanců NNP v roce 1987 založilo novou stranu, Národní Demokratický Kongres (anglicky National Democratic Congress, NDC), která se stala oficiální opozicí. V srpnu 1989, po rozluce se svou stranou, založil předseda vlády Blaize novou stranu, Národní stranu (anglicky The National Party, TNP) a utvořil tak menšinovou vládu. Po jeho smrti v prosinci 1989 se jeho úřadu ujal Ben Jones.\n\nVe volbách v březnu 1990 získal nejvíce křesel (7) Národní demokratický kongres Nicholase Brathwaita. Ten utvořil destičlennou koalici se dvěma poslanci TNP a jedním poslancem GULP a následně se stal předsedou vlády.\n\nVe volbách v červnu 1995 zvítězila se ziskem osmi křesel Nová národní strana a vytvořila vládu pod předsednictvím Keitha Mitchella. NDC odešel do opozice. V následujících volbách v lednu 1999 získala NNP všech patnáct poslaneckých mandátů a ve volbách v listopadu 2003 udržela většinu s osmi poslanci.\n\n7. září 2004 zasáhl zemi (poprvé od roku 1963) hurikán Ivan. Hurikán byl mimořádně silný (stupeň 4, extrémní hurikán – rychlost větru přes 210 km/h). Zemřelo 37 lidí a poškozeno či zničeno bylo 90 % budov. 14. července následujícího roku navíc zasáhl zemi hurikán Emily. Jeho síla byla menší (stupeň 1, minimální hurikán – rychlost větru okolo 120 km/h), přesto však způsobil další poškození budov. Škody dosáhly 2,5násobku ročního HDP (přibližně 3 miliardy dolarů), většina obchodů a turistických zařízení byla znovu otevřena v roce 2007.\n\nZemě v roce 2007 (spolu s dalšími sedmi karibskými státy, s nimiž tvoří společný reprezentační tým Západní Indie) pořádala Mistrovství světa v kriketu.\n\nV zatím posledních volbách v červenci 2008 vyhrál se ziskem jedenácti křesel opoziční Národní demokratický kongres vedený Tillmanem Thomasem. Keith Mitchel nyní vede oficiální opozici.\n\nGrenada má (podle odhadu z července 2010) 107 818 obyvatel. Populační růst dosahuje 0,56 % (pro srovnání: USA – 0,89 %; EU – 0,16 %) a to i navzdory záporné migraci (-3,67 migrantů / 1000 obyvatel, dochází tedy k emigraci, odlivu obyvatel). Porodnost dosahuje 2,21 dítěte na jednu ženu, dětská úmrtnost je 11,76 úmrtí na 1000 živě narozených. Naděje dožití při narození dosahuje 72,79 let. Gramotných je 96 % obyvatel.\n\nHlavní etnickou skupinou jsou černoši, bývalí otroci na plantážích, s 82 % populace; dalších 13 % představují mulati, míšenci bělochů a černochů; zbývajících 5 % představují běloši. Původní indiánské (Karibské) obyvatelstvo je zastoupeno v nepatrném množství.\n\nOficiálním jazykem, kterým komunikuje vláda, je standardní angličtina. Většina obyvatel (asi 89 000) v běžném hovoru užívá grenadskou kreolskou angličtinu, místní dialekt angličtiny s výrazným vlivem kreolské francouzštiny.\n\nPůvodně široce užívanou grenadskou kreolskou francouzštinou (místním dialektem patois, antilské kreolské francouzštiny) nyní mluví jen výrazná menšina obyvatel (přibližně 2300) převážně na ostrově Carriacou. Tento jazyk na Grenadě postupně vymírá, jeho uživatelé patří převážně ke starším generacím, přičemž pokusy o znovuoživení jazyka se nesetkaly s úspěchem.\n\nDominantním náboženstvím je katolictví (53 % populace), protestantství představuje zbývajících 47 %. Nejpočetnějšími protestanty na Grenadě jsou anglikáni, k nimž se hlásí 13,8 % obyvatel. Přestože křesťanství má na ostrově dlouhou tradici, značná část obyvatel praktikuje též kult tzv. \"obeah\", mystické entity bílé magie schopné proklínat lidi (takové prokletí se pak, dle věřících, projeví jako duševní choroba). Tento kult není nepodobný kultu vúdú jinde v Karibiku, oba totiž pochází ze západní Afriky, odkud byli na Grenadu dováženi černí otroci.\n\nHlavním a zároveň největším městem je Saint George's s 4300 obyvateli. V jeho aglomeraci žije až 36 000 lidí. Urbanizace dosahuje 31 %.\n\nDalší největší města jsou správní města jednotlivých administrativních jednotek – Gouyave s 3378 obyvateli, Grenville (2476), Victoria (2256), Saint David's (1321), Sauteurs (1320) a Hillsborough (770).\n\nGrenada je konstituční monarchií (oficiální hlavou státu je anglická královna Alžběta II., zastupována generálním guvernérem – od roku 2008 Carlyle Glean) s dvoukomorovým parlamentem. Jeho dolní komora, sněmovna reprezentantů, má 15 členů volených většinovým systémem (vítězí kandidát s nejvyšším počtem hlasů v daném volebním distriktu). V posledních volbách zvítězil poměrem 11:4 Národní demokratický kongres (National Democratic Congress) před Novou národní stranou (New National Party). Předsedou grenadské vlády je Tillman Thomas. Horní komora, senát, má 13 členů. Deset z nich je vybíráno vládou, tři jsou vybíráni opozicí. Předsedou senátu je Joan Purcell, zvolen 2008.\n\nMezi hlavní ekonomické přínosy patří stavebnictví, turistika (tvořící přes 20 % domácího produktu) a pěstování plodin pro export (zejména banánů nebo kakaa, zejména však koření – zázvoru, hřebíčku, muškátový květ a muškátový oříšek, který je dokonce i jedním ze symbolů vyobrazených na vlajce Grenady).\n\nGrenada se rozkládá na ostrově Grenada a (směrem na sever) jižní části souostroví Grenadiny, z nichž největší jsou ostrovy Carriacou, Petite Martinique a Ronde Island. Ostrovy jsou sopečného původu s množstvím termálních pramenů. Jsou hustě zalesněny a mají úrodnou půdu. Největší ostrov Grenada je pahorkatý – nejvyšší vrchol Mount Saint Catherine (hora Svaté Kateřiny) má výšku 840 m n. m. – s několika řekami. Na jeho jižním pobřeží je mnoho zátok a zálivů. V jednom takovém zálivu leží i přístav hlavního města Saint George's. Podnebí je tropické (horko a vlhko), s častými hurikány v období mezi červnem a listopadem.\n\n\n\n\n"}
{"id": "20085", "url": "https://cs.wikipedia.org/wiki?curid=20085", "title": "Guatemala", "text": "Guatemala\n\nGuatemala je stát ve Střední Americe. Jeho sousedy jsou Belize, Salvador, Honduras a Mexiko. Název \"Guatemala\" pochází od indiánského slova v nahuatlu Cuauhtemallan, které znamená \"místo (země) obklopené stromy (lesy)\", protože téměř polovinu státu pokrývají tropické lesy.\n\nGuatemala patří k větším středoamerickým státům. Rozkládá se na středoamerické šíji mezi pobřežím Tichého oceánu a Honduraským zálivem Karibského moře (Atlantský oceán). Je to jediný stát severní i střední Ameriky, který na souši hraničí s více než třemi státy.\n\nV nížinných oblastech Petén a Izabal na severu Guatemaly se od 3. století př. n. l. do 11. století n. l. rozkládalo jádro osídlení rozvinuté Mayské civilizace. Mayové se např. zabývali astronomií a matematikou, kde mj. zavedli pojem nuly. Jejich civilizace zanikla z dosud nejasných příčin. Stavby Mayů včetně pyramid je možno dnes navštívit např. v národním parku Tikal.\n\nAž do roku 1523 bylo území centrem mayské říše, kterou v následujících letech rozvrátili Španělé. Podrobili si místní obyvatelstvo a vládli až do roku 1821. V letech 1560 až 1821 bylo součástí generálního kapitanátu Guatemala.\n\nDne 15. září 1821 byla vyhlášena nezávislost. O rok později roku 1822 byla Guatemala připojena k mexickému císařství. V letech 1823 až 1839 byla členem federace Spojených středoamerických provincií, která se postupně rozpadla. Stát se postupně dostává pod vliv Spojených státu, konkrétně \"United Fruit Company\", která se výraznou měrou podílela na dění v zemi podporou jí nakloněných prezidentů.\nV roce 1954 byl pučem za podpory CIA svržen ve svobodných volbách zvolený Jacobo Árbenz Guzmán, kterého nahradil Miguel Ydígoras Fuentes, který povolil trénink anti-castrovských bojovníků pro invazi v Zátoce sviní. Konflikt mezi vládou a opozicí přerostl v roce 1960 v občanskou válku, trvala až do roku 1996. Během války vláda vycvičila eskadry smrti, které měly za úkol likvidovat protivládní guerilly. Volená vláda stát spravuje od roku 1986.\n\nStředem území Guatemaly prochází hřbet pohoří Sierra Madre de Chiapas, který zde dosahuje výšek přes 4000 m n. m. Nejvyšší vrchol Guatemaly sopka Tajumulco je zároveň nejvyšší horou Středoamerických Kordiller kromě Mexika. Některé ze zdejších sopek jako jsou Acatenango a Fuego jsou dosud činné. Kužely těch nejvyšších jsou zčásti pokryté sněhem. Pacifické pobřeží Guatemaly lemují poměrně úzké nížiny. Na severu přechází vápencová pahorkatina v bažinatou nížinu v okolí jezera Petén Itzá. Na východě zasahují na území Guatemaly Maya Mountains. Nejvýznamnějšími řekami jsou na hranicích s Mexikem Usumacinta a Motagua ústící do Honduraského zálivu. Mezi důležitá jezera patří Atitlán, Güija a Amatitlán.\n\nPodnebí je tropické. Teplota vzduchu se mění v závislosti na nadmořské výšce. Průměrné roční teploty se pohybují okolo 25 °C do výšky 600 m n. m., 20 °C do 1800 m n. m., 14 °C do 3200 m n. m. a výše nad 3200 m n. m. i pod 10 °C. Svahy vystavené působení atlantských pasátových větrů mají roční úhrny srážek vyšší než 5000 mm. Při pobřeží Tichého oceánu jsou srážky nižší, mezi 500–1200 mm.\n\n21 guatemalských národních parků má souhrnnou rozlohu 736  634 hektarů, což představuje 6,76 % státní rozlohy..\n\nGuatemala se dělí na 8 regionů (\"regiones\"), 22 departementů (\"departamentos\") a 332 obcí (\"municipios\"). Rozdělení do regionů je pouze informativní pro statistické účely, administrativní správu území vykonávají departementy:\n\nGuatemala je rozvojový zemědělský stát. Z nerostných surovin se zde těží ropa a antimon. Hlavní průmyslová odvětví jsou potravinářský, chemický, textilní, papírenský a dřevozpracující průmysl. Důležitou měrou se na výrobě elektrické energie podílejí vodní elektrárny.\n\nVětšina obyvatel žije na jižní vysočině, kde se pěstuje nejdůležitější plodina - káva, dále se zde pěstuje cukrová třtina, banány, bavlna, kukuřice, kakao, citrusy a ananasy. Zemědělství je hlavním zdrojem příjmu. Farmy jsou soustředěny především v nížinách při pobřeží Tichého oceánu. Pro živočišnou výrobu jsou důležité chov skotu, prasat, ovcí, drůbeže a také rybolov. Významná je těžba dřeva, hlavně mahagonu a cedru, a sběr čikle a kaučuku. Mírné podnebí, úrodná půda a dostatek srážek by měly Guatemale přinést prosperitu, ale země zůstává především kvůli své kruté historii chudá.\n\nGuatemala je členem DR-CAFTA. HDP počítaný v paritě kupní síly na obyvatele v roce 2018 dosáhl hodnoty 8 462 mezinárodních dolarů. Mezi nejvýznamnější vývozní artikly patří banány, třtinový cukr, káva, palmový olej, koření (muškátový oříšek, kardamom). Mezi nezemědělskými produkty dominují výrobky textilního průmyslu. Guatemala se vyznačuje řídkou silniční i železniční sítí.\n\nZe středoamerických států má Guatemala největší počet obyvatel a největší město Ciudad de Guatemala. Guatemala je známá svými památkami dávných civilizací, velkolepými slavnostmi a hudbou marimba, která hraje na nástroj podobný xylofonu. Asi polovinu obyvatel tvoří potomci dávných Mayů, kteří jsou většinou velmi chudí a pracují v zemědělství. V počtu obyvatel převažují ladinos (míšenci a v populace ze původu Evropské), kteří řídí správu státu a ovládají hospodářství.\n\nMimo úřední španělštiny se zde mluví ještě těmito jazyky: Acateco, Aguatepeco, kakčikelština (Cakchiquel), Garífuna, Huasteca, Chicomucelteco, čolština (Chol), Choltí, Chontal, Chortí, čujština (Chuj), Itzá, Ixil, Jacalteco, Kanjobal, Kekchí, lakandonština (Lacandon), mamesština (Mam), Mopán, Motozintleco, Pokoman, Pokomchí, kyčéština (Quiché), Sacapulteco, Sipacapa, Teco, tocholobalština (Tojolabal), tzeltalština (Tzeltal), tzotzilština (Tzotzil), Tzutuhil, Uspanteco a Yucateco.\n\nNáboženství většiny obyvatelstva je katolické, nicméně snižuje se v důsledku růstu protestantství. Roku 2010 bylo 51 % katolíků a 36 % evangelíků. Praktici mayských náboženství mají 3 %, dalším místním náboženstvím je synkretismus, kde se mayské rituály mísí s katolickými. 10 % jsou lidé bez náboženského vyznání.\n\nPopulace Ladinos praktikuje katolickou víru svého španělského dědictví. Koncem minulého století 25 % obyvatel Guatemaly byli evangelíci a katolíci tvořili 65 %. Mayské rituály vzrostly, protože v 90. letech byla podporována jejich práva. I nedávné statistiky ukazují, že Guatemalaňané bez vyznání vzrostli. Od roku 1882 země již nemá oficiální náboženství (které bylo katolické).\n\n\n"}
{"id": "20086", "url": "https://cs.wikipedia.org/wiki?curid=20086", "title": "Guyana", "text": "Guyana\n\nGuyana, oficiálním názvem Guyanská kooperativní republika ( \"Co-operative Republic of Guyana\"), je stát v Jižní Americe. Jeho sousední státy jsou Brazílie, Surinam a Venezuela. Je jediným státem Commonwealthu na jihoamerické pevnině. Leží při pobřeží Atlantského oceánu. Leží severně od rovníku. Je třetím nejmenším státem Jižní Ameriky, rozloha odpovídá přibližně Velké Británii.\n\nÚzemí Guyany bylo původně osídleno kmeny Arawaků a Karibů. Pobřeží Guyany objevil roku 1498 Kryštof Kolumbus. O rok později přišli do země první Španělé. Projevovali ale jen malý zájem o toto území, a proto se v Guyaně od 16. století usazovali Nizozemci, Francouzi a Britové. V polovině 17. století se Holanďanům a Francouzům podařilo Angličany ze země vytlačit.\n\nPřibližně o jedno století později, roku 1796, obsadili Angličané nizozemskou část Guyany. Vlastnické vztahy byly upraveny až roku 1814. Nizozemská Guyana byla rozdělena mezi Angličany a Nizozemce a Surinam - v této době patřící ještě ke Guyaně, byl přidělen Nizozemcům. Během napoleonských válek bylo území okupováno Brity a nakonec se stalo součástí Britského impéria. Evropští usedlíci do země přivezli velké množství otroků z Afriky pro práci na plantážích, ale roku 1833 bylo zrušeno otroctví, proto země v roce 1833 až 1917 zaznamenala příliv indických pracovních sil, které výrazně poznamenaly následující politické dějiny Guyany.\n\nV roce 1899 byly urovnány spory o hranice se sousední Venezuelou a roku 1923 se stala Guyana britskou královskou kolonií. V roce 1953 získala Guyana vnitřní autonomii a 26. května 1966 získala definitivně samostatnost. Guyana byla zpočátku parlamentní monarchií a hlavou státu byla anglická královna Alžběta II.. Od 23. února 1970 je Guyana prezidentskou republikou. Dvě nejdůležitější strany v parlamentu zastupují dvě největší národnostní skupiny: Lidový národní kongres (\" People National Congress \") obyvatel afrického původu a Lidová pokroková strana (\" People Progressive Party \") obyvatel indického původu. Prezidentem se v roce 1970 stal Forbes Burnham. Od tohoto roku nastoupila Guyana cestu socialismu. Byla povolena jen jedna strana, omezeny základní lidské svobody a znárodněn průmysl. Po smrti Forbese Burnhama v roce 1985 se země opět dala cestou tržního hospodářství a demokracie.\n\nV roce 1978 získala Guyana mezinárodní pozornost, když zde 918 příslušníků americké sekty Chrám lidu spáchalo hromadnou sebevraždu pod vedením Jima Jonese. Mezi oběťmi bylo také 300 dětí. V předcházejícím incidentu byl příslušníky sekty spolu s dalšími pěti lidmi zavražděn kongresman Leo Ryan, jediný člen Kongresu zabitý při výkonu svého povolání.\n\nV říjnu 1992 se konaly prezidentské volby, první svobodné po 24 letech. Zvítězil vůdce levicové opozice Cheddi Jagan.\n\nV květnu 2008 se prezident Bharrat Jagdeo připojil k dohodě zakládající Unii jihoamerických národů.\n\nPovrch země tvoří na západě a jihu Guyanská vysočina, která vystupuje nejvýše na západ v pohoří Pakaraima. Na západě se objevují zbytky křídového pískovcového příkrovu jako ploché tabulové hory, reliéf je zde charakterizován silně rozčleněnými a oddělenými hřbety. Podél Atlantského pobřeží a v údolí řeky Essequibo se rozkládá bahnitá nížina. Nejdůležitější řekou je Essequibo a hraniční Courantyne. Blízko hranice s Venezuelou je vodopád King George VI, který měří 488 metrů. Severně od řeky Rupununi se nachází savana Rupununi. Nejvyšší horou Guyany je Roraima měřící 2772 metrů nad mořem. Je jedinou turisticky přístupnou stolovou horou v Guyanské vysočině. Podnebí země je tropické vlhké a teplé. V hlavním městě Georgetownu je průměrná teplota v lednu 26 °C, v říjnu 27,5 °C a průměrný roční úhrn srážek je 2250 mm.\n\nZemě má pohraniční spory s Venezuelou (o území tzv. Guayana Esequiba), Surinamem a o námořní hranici s Trinidadem a Tobagem.\n\nGuyana je rozdělena do 10 regionů. Každý region je spravován Regionální demokratickou radou (Regional Democratic Council, RDC)\nRegiony jsou rozděleny do 27 okresů nazývaných „neighbourhood councils.“\n\nNejvýznamnějším sektorem ekonomiky Guyany je zemědělství (produkce rýže a hnědého třtinového cukru), těžba bauxitu a zlata, neméně důležité je lesnictví. Významný je také lov krevet. Neustávajícím problémem jsou málo kvalifikované pracovní síly a nedostatečná infrastruktura.\n\nGuyaská vláda obtížně balancuje mezi nutností se dále nezadlužovat ale zároveň potřebuje peníze na rozvoj komunikací a rozvodných sítí.\nPrezident Bharrat Jagdeo po svém zvolení vedl sérii rozhovorů se Světovou bankou a podařilo se mu dohodnout odpuštění dluhu v celkové výši 800 000 000 dolarů.\n\nGlobální nízké ceny bauxitu a cukru během ekonomické krize se sebou přinesly pesimistické vyhlídky. Nicméně od roku 1999 guyanská ekonomika zaznamenává pomalý růst a ani ekonomická krize se sebou nepřinesla záporná růstová čísla.To vše díky extenzivnímu rozšiřování zemědělství, zvyšující se míře těžby minerálů, nízké inflaci a stálé vládní podpoře zahraničních investorů.\n\nCukrovarnický průmysl zaujímá 28% exportních zisků. Téměř monopolní postavení ve výrobě cukru má společnost Guysuco, která je také největším národním zaměstnavatelem. Ostatní sektory průmyslu jsou t většiny řízeny zahraničními společnostmi, například hegemony v těžbě minerálů jsou americká společnost Reynolds Metals a britsko-australská Rio Tinto Group. V těžbě dřeva je nejvíce výraznou firmou korejsko-malajsijská Barama Company.\n\nDnes už méně významným ale přesto důležitým odvětvím je sklízení přírodního kaučuku ze stromu Manilkara bidentata. Přírodní kaučuk z tohoto stromu nazývaný „balata“ se používá na vyrábění kriketových míčků, k produkci dočasných zubních výplní a indiáni z kmene Macushi jej používají k výrobě dekoračních předmětů. Největší plantáže se nacházejí v podhůří Kanuku Mountains na jihu země.\n\nVíce než 80 % plochy země zaujímají lesy. Pěstují se cukrová třtina, rýže, maniok, banány a kokosové palmy. Chová se skot, ovce a drůbež. Důležitý je rybolov.\n\nK roku 2018 činil odhad počtu obyvatel 800 000 lidí. Jen zhruba 30 procent z nich žije ve městech. Obyvatelstvo je soustředěno při pobřeží oceánu na západě země, případně v pásu u východních hranic. Jinak dvě třetiny území státu pokrývá neobydlený deštný prales.\n\nMajoritu, 40 procent populace, tvoří lidé indického původu. Indové se sem začali ve velkém stěhovat jako levná pracovní síla za britské nadvlády po zrušení otroctví roku 1833. 30 procent tvoří černoši s původem v Africe, 10 procent obyvatel je původu indiánského, zhruba 20 procent jsou míšenci různého druhu.\n\nZemě je převážně křesťanská, k různým křesťanským větvím se hlásí asi 57 procent populace. 25 procent vyznává hinduismus, 7 procent islám. Mezi křesťany má zvláštní postavení protestantské letniční hnutí, k němuž se hlásí asi 25 procent obyvatel. Katolíků je 7 procent, silné zastoupení mají s 5,5 procenty také Adventisté sedmého dne.\n\nÚředním jazykem na Guyaně je angličtina, jakožto v jediné zemi Jižní Ameriky. Většina obyvatel ale mluví guyanskou kreolštinou.\n\nGuyana se od roku 1948 zúčastňuje olympijských her. Od té doby získala jednu medaili, na hrách v Moskvě roku 1980 vybojoval bronz boxer Michael Anthony. Nejpopulárnějším sportem na Guayaně je kriket.\n"}
{"id": "20087", "url": "https://cs.wikipedia.org/wiki?curid=20087", "title": "Haiti", "text": "Haiti\n\nHaiti (Republika Haiti, \"République d'Haïti\", \"Repiblik Ayiti\") je stát v západní části ostrova Hispaniola v Karibském moři v souostroví Velké Antily. Na východní části ostrova se nachází Dominikánská republika, s níž má Haiti 360 km dlouhou suchozemskou hranici. \"Ayiti\" (země vysokých hor) bylo jméno původních obyvatel pro hornatou západní část ostrova. Hlavním městem je Port-au-Prince (1 277 000 obyvatel). Úředními jazyky jsou haitská kreolština a francouzština.\n\nHaiti je z etnologicko-lingvistického hlediska unikátem. Je prvním nezávislým národem v Latinské Americe, prvním postkoloniálními černochy vedeným státem a jediným národem, který získal nezávislost po úspěšném povstání otroků. Haiti je jediným nezávislým frankofonním národem na západní polokouli.\n\nHaiti je také nejchudší zemí amerického kontinentu podle Indexu lidského rozvoje. Dějiny Haiti byly poznamenány politickým násilím. V nedávné době, v dubnu 2004, byl po armádní vzpouře prezident Jean-Bertrand Aristide donucen k odchodu do exilu a dočasnou kontrolu nad zemí převzala stabilizační mise OSN. V roce 2011 byl novým prezidentem Haiti zvolen Michel Martelly.\n\nHaiti leží v západní části ostrova Hispaniola, který je druhý největší ve Velkých Antilách. Jedná se o třetí největší stát v Karibiku mezi Kubou a Dominikánskou republikou, s níž sdílí 360 km dlouhou hranici.\nÚzemí je většinou hornaté s malými rovinami u pobřeží a s říčními údolími. Nejvyšší hora Chaine de la Selle má výšku 2 680 metrů. K haitské republice patří i menší ostrovy La Gonâve, La Tortue (Tortuga), Les Cayemites, Ile de Anacaona a La Grande Caye. Ostrov má vlhké tropické podnebí.\n\nV roce 1925 pokrývaly původní lesy 60% země v horské oblasti. Od té doby bylo obyvateli ostrova vykáceno 98% lesů jako palivo. Odlesnění způsobuje erozi zemědělské půdy a dezertifikaci. Kromě toho znásobuje účinky povodní způsobených častými hurikány.\n\nPro Evropany ostrov objevil Kryštof Kolumbus při své první plavbě 5. prosince 1492, kdy zde jeho loď Santa María najela na mělčinu. Nazval jej \"„La Espaňola“\" (Malé Španělsko, latinsky \"Hispaniola\") a založil zde první španělskou osadu v Americe – La Navidad (Vánoce), ta ovšem o rok později byla zničena domorodci. Kolumbův bratr Bartoloměj na území dnešní Dominikánské republiky založil nové hlavní město Santo Domingo, ostrov se stal španělskou kolonií a původní indiánské obyvatelstvo bylo do roku 1533 vyhlazeno, z velké části evropskými nemocemi jako černé neštovice. K práci na plantážích se začali přivážet černošští otroci z Afriky. V 17. století se na severozápadě ostrova (na území dnešního státu Haiti) a na blízkém ostrově Tortuga začali usazovat piráti, především francouzští a v roce 1697 bylo území prohlášeno francouzskou kolonií Saint-Domingue.\nZatímco východní španělská strana ostrova byla poměrně zanedbána, francouzská strana prosperovala a stala se nejbohatší kolonií v celé Americe, odkud se vyváželo velké množství cukru a kávy. Po Velké francouzské revoluci došlo k obrovskému povstání černochů a mulatů. Otrok Toussaint Louverture jako vůdce povstalců ovládl roku 1791 francouzskou i východní španělskou část ostrova a vládl zde jako guvernér. V roce 1802 byl zajat Francouzi. Další povstání vedené černochem Dessalinesem vyhnalo Francouze ze země a 1. ledna 1804 byla vyhlášena nezávislost, po USA druhá na americkém kontinentu. Dessalines se prohlásil císařem. Císař Dessalines vydal 22. února 1804 dekret, kterým oficiálně nařídil masakr bílého obyvatelstva a zabavení jejich majetku. Vraždění bylo oficiálně ukončeno dne 22. dubna 1804. Až na výjimky (lékaři, kněží, polští dezertéři z francouzské armády, němečtí osadníci), bylo bílé obyvatelstvo během dvou měsíců vyvražděno, včetně žen a dětí. Celkem bylo zmasakrováno odhadem 3000-5000 obyvatel, a to i těch, kteří s černochy sympatizovali. Sám císař Desallines byl v roce 1806 zavražděn. Jeho nástupce král Henri I. vládl do roku 1820. Právě Henri I. byl mimo jiné iniciátorem výstavby citadely Laferrière a paláce Sans Souci na severu země – jediných haitských památek zapsaných na seznamu světového kulturního dědictví UNESCO. V letech 1822–1844 bylo Haiti republikou v čele s prezidentem Boyerem. V roce 1844 východní část ostrova vyhlásila samostatnou Dominikánskou republiku. V letech 1915–1934 bylo Haiti okupováno USA.\nV roce 1957 se po zmanipulovaných volbách dostal k moci François Duvalier známý také jako Papa Doc a nastolil diktaturu. USA si od jeho podpory slibovaly zastavení šíření komunismu v oblasti Karibiku. Výsledkem ale byla jedna z nejkrvavějších diktatur na západní polokouli, totální rozpad hospodářství a absolutní nedodržování lidských práv. Během jeho vlády bylo zabito až 60 tisíc lidí.\nPo smrti Duvaliera v roce 1971 přešla prezidentská funkce na jeho devatenáctiletého syna Jean-Claude Duvaliera, zvaného Baby Doc, který provedl jisté reformy, ale nezabránil dalšímu růstu korupce. V roce 1986 byl donucen prchnout do exilu a s sebou odnesl i velkou část haitského státního pokladu.\nV roce 1994 vyvrcholila nestabilita v zemi další intervencí Spojených států, která opět nastolila vládu Jean-Bertranda Aristidea zvoleného v prvních demokratických volbách v 1991. Další nepokoje v zemi proběhly v roce 2004. Od roku 2004 na Haiti působí stabilizační mise OSN.\n\n12. ledna 2010 v 16:53 hodin místního času postihlo Haiti nejsilnější zemětřesení za posledních 200 let o síle 7,0 Richterovy stupnice. Hlavní město Port-au-Prince, jež se nacházelo v bezprostřední blízkosti epicentra (cca 15 km), bylo zemětřesením z velké části zničeno. Počet obětí zemětřesení vystoupal na 212 000 potvrzených mrtvých.\n\nHaiti je poloprezidentská republika, prezident je volen v přímé volbě. Premiér země je jmenován prezidentem a vybírán stranou, která má většinu v Národním shromáždění. Výkonná moc je rozdělena mezi prezidenta a premiéra, kteří dohromady jmenují vládu.\n\nMoc zákonodárnou má jak vláda, tak obě komory parlamentu. Haiti je unitární stát, v němž centrální vláda deleguje na jednotlivé departmenty, bez nutnosti ústavních změn. Současný politický systém je založen na ústavě z roku 1987. Současný prezidentem je Jovenel Moise.\n\nPrávní řád Haiti je odvozen z Napoleonova zákoníku. V roce 2010 Haitská národní policie měla 7000 členů.\n\nHaiti je jedinou zemí na západní polokouli vytvořenou po vítězné revoluci otroků, avšak s dlouhou historii vlády diktátorů. Ve své dvěstěleté historii prodělala Haitská politika 32 převratů a také intervence mocností, ať už Francie nebo Spojených států.\n\nPodle Indexu vnímání korupce z roku 2006 existuje silná korelace mezi korupcí a chudobou a v tomto měření mělo Haiti nejvyšší úroveň vnímané korupce ze zkoumaných zemí. Podle Mezinárodního červeného kříže sedm z deseti Haiťanů žije za méně než 2 dolary za den.\n\nHaiti je unitární stát, který se dělí do 10 departementů.\nHustota zalidnění na Haiti se pohybuje okolo 360 lidí na kilometr čtverečný. Obyvatelstvo je soustředěno především ve velkých městech, podél pobřeží a údolí. Hornaté vnitrozemí je osídleno málo. Počet obyvatel pravděpodobně překročil 10 milionů a celou polovinu populace tvoří lidé mladší dvaceti let. Při prvním formálním sčítání v roce 1950 byl počet obyvatel 3 miliony. Haiťanky jsou tak nejplodnější ženy západní polokoule.\n90%-95% obyvatel Haiti je afrického původu; zbývajících 10%-5% jsou mulati. Malá část nečernošského obyvatelstva je tvořena převážně Araby a západoevropany (Francouzi, Němci, Španěly a Portugalci). Ačkoli jsou mulati jen malou menšinou, zemi dominují politicky i ekonomicky.\n\nOficiálními jazyky jsou francouzština a haitská kreolština. Francouzština je vyučována ve školách, používají jí úřady a podnikatelský sektor. Většina Haiťanů však mluví haitskou kreolštinou, která vznikla smíšením francouzštiny s africkými jazyky a španělštinou. Španělštinu ovládá velká část populace.\n\nHaiti je křesťanská země, k římskokatolické církvi se hlásí 80 % obyvatel. K protestantským denominacím se hlásí 16 % populace. Asi polovina Haiťanů praktikuje synkretické woodoo, které vzniklo smíšením původních afrických tradic s katolicismem a s prvky náboženství původních domorodců.\n\nEkonomika Haiti se stále zotavuje z ničivého zemětřesení v lednu 2010. Hrubý domácí produkt v roce 2010 spadl o 8 procent (z 12,15 miliard dolarů na 11,18 miliard) a HDP v přepočtu na obyvatele zůstalo nezměněné 12 000 dolarů. Porovnání socio-ekonomických indikátorů ukazuje, že Haiti zaostává za jinými rozvojovými zeměmi (zejména na západní polokouli), od roku 1980. V indexu lidského rozvoje Organizace spojených národů je Haiti zařazeno na 161. místě ze 186 zemí.\n\nCIA World Factbook hlásí nedostatek pracovních sil, rozsáhlou nezaměstnanost, „dvě třetiny pracovní sil nemají formální práci“, dále popisuje Haiti před zemětřesením jako „nejchudší zemi západní polokoule s 80 % žijícími pod hranicí chudoby“. Většina Haiťanů žije za 2 dolary nebo méně na den.\n\nMíra gramotnosti v dospělé populaci je podle odhadu OSN 65,3 % a Světová banka odhadla, že v roce 2004 80% vysokoškolských absolventů žilo v cizině a peníze poslané jimi domů představují 52,7 % HDP země. Cité Soleil je považováno za nejhorší slum v Americe a většina z jeho 500 000 žije v extrémní chudobě. Více než 250 000 dětí je kvůli chudobě nuceno pracovat jako neplacení služebníci v domácnostech; OSN to považují za formu moderního otroctví.\n\n66 % všech Haiťanů pracuje v zemědělském sektoru, které se skládá převážně z malých samoživitelských hospodářství, ale tato aktivita tvoří jen 30 % HDP. Během uplynulého desetiletí nebylo v zemi vytvořeno mnoho oficiálních pracovních míst, nicméně neformální ekonomika roste. Nejvýznamnějšími vývozními artikly jsou mango a káva.\nZahraniční pomoc tvoří 30–40 % národního rozpočtu. Největšími dárci jsou Spojené státy americké, Kanada a Evropská unie. Od roku 1990 do roku 2003 Haiti obdrželo více než 4 miliardy dolarů zahraniční pomoci. Spojené státy poskytly Haiti 1,5 miliardy dolarů pomoci. Venezuela a Kuba také poskytly různé příspěvky do ekonomiky Haiti. V lednu 2010 Čína přislíbila 4,2 milionů dolarů na pomoc zemětřesením zasaženému ostrovu, pomoc v hodnotě 1,15 miliard dolarů přislíbil americký prezident Obama, Evropská unie přislíbila příspěvek v hodnotě 400 milionů eur na pomoc a rekonstrukci země. Na místě působily i české humanitární organizace ADRA, Charita Česká republika a Člověk v tísni, který za dva a půl roku svého působení pomohl celkem 130 tisícům Haiťanů.\n\nV roce 2005 podle dosahoval celkový zahraniční dluh Haiti 1,3 miliard dolarů, což odpovídá 169 dolarům na osobu. V září 2009 Haiti splnilo podmínky stanovené MMF a Světovou bankou pro zrušení jeho zahraničního dluhu.\n\nPolovina dětí na Haiti není očkována. Jen 40% obyvatelstva mělo přístup k základní zdravotní péči. Ještě před zemětřesením v roce 2010 byla skoro polovina všech úmrtí připisována HIV/AIDS, dýchací infekci, meningitidě a průjmovým onemocněním včetně cholery a tyfu (podle Světové zdravotnické organizace). Devadesát procent dětí na Haiti trpí nemocemi přenášenými vodou a střevními parazity. Přibližně 5% dospělé populace na Haiti je nakaženo virem HIV. Výskyt tuberkulózy (TBC) na Haiti je více než desetkrát vyšší než v jiných zemích Latinské Ameriky. 30.000 lidí každý rok onemocní malárii.\n\nHaitská kultura je směsicí evropské, především francouzské kultury, afrických vlivů a kultury původních Taíno, přičemž převažují africké a evropské prvky.\n\n"}
{"id": "20088", "url": "https://cs.wikipedia.org/wiki?curid=20088", "title": "Honduras", "text": "Honduras\n\nHonduras je stát v Střední Americe. Jeho sousedy jsou Guatemala na severozápadě, Salvador na jihozápadě a Nikaragua na jihu. Jihozápadní výběžek země je omýván vodami Pacifiku, z druhé strany má Honduras dlouhé pobřeží s Atlantským oceánem. Administrativně se stát skládá z 18 departementů.\nV Hondurasu stále panuje neklidná politická situace. Pro průmysl je mimo jiné důležité zpracování mahagonového dřeva.\n\nJméno Honduras, jež zemi dali Španělé, znamená ve španělštině hluboký záliv. Vychází z podoby zálivu u města Trujillo, které bylo prvním hlavním městem v Hondurasu. Je však možné, že název pochází z citátu Kryštofa Kolumba „Gracias a Dios que hemos salido de estas honduras!“ (česky Díky bohu, že jsme unikli z těch zrádných hlubin!), který Kolumbus pronesl poté, co přistál během tropické bouře na výběžku, jenž byl podle toho pak pojmenován Gracias a Dios.\n\nAztékové jej ovšem nazývali v jazyce Nahuatl Zollan - Lugar de cordonices - Místo křepelek a v nahuatlu se tento název dodnes používá.\nJméno pro křepelku - cordoniz - převzali Aztékové z jazyku Pipil, příbuznému Nahuatlu, kde má podobu sula (v Pipil) a zolli(v Nahuatlu). Jazykem Pipil se hovoří na území dnešního El Salvadoru, který s Hondurasem sousedí na jihozápadě.\n\nV západní části Hondurasu nedaleko hranice s Guatemalou se nacházelo v předkolumbovské době město Copán, které bylo jedním z center Mayské kultury. Město pocházelo z doby přelomu letopočtu, což ukazuje na staré osídlení oblasti a na vysoký stupeň civilizace v oblasti.\n\nPro západní civilizaci byla země objevena Kryštofem Kolumbem, který spatřil břehy Hondurasu v roce 1502 během jedné ze svých objevitelských cest. Po španělském objevení oblasti se země brzy stala součástí španělského impéria jako součást generálního kapitanátu Guatemala.\n\nHonduras vyhlásil nezávislost na Španělsku 15. září 1821. O rok později byl vzniklý stát podroben Mexikem. Mezi roku 1823 a 1839 byl součástí Spojených středoamerických provincií. Během 19. století proběhlo několik dalších nepříliš úspěšných pokusů o vytvoření federace středoamerických států.\n\nPo získání nezávislosti se Honduras dostal pod vliv amerických společností jako United Fruit Company, byl řazen mezi „banánové republiky“.\nV roce 1969 vyvrcholilo dlouhodobé napětí mezi Hondurasem a Salvadorem v několikadenní Fotbalové válce.\n\nV 80. letech do země uprchlo mnoho válečných uprchlíků ze Salvadoru a Nikaragui, kteří utíkali před salvadorskou občanskou válkou resp. nikaragujskou revolucí.\nV roce 1998 zemi těžce postihl hurikán Mitch.\n\nV roce 2009 došlo k převratu, při kterém byl armádou svržen prezident Manuel Zelaya, který se snažil prosadit referendum o změně ústavy, povolující mu se znovu ucházet o post prezidenta v nadcházejících volbách. Novým prezidentem se de facto stal tehdejší předseda parlamentu (prezident Národního Kongresu), Roberto Micheletti.\n\nV prezidentských volbách 29. listopadu 2009 zvítězil kandidát opoziční \"Národní strany Hondurasu\" Porfirio Lobo Sosa, který získal více hlasů (56 %) než vládní kandidát \"Liberální strany Hondurasu\" Elvin Ernesto Santos Ordóñez. Do úřadu nastoupil na konci ledna 2010. V červnu 2009 svržený prezident José Manuel Zelaya Rosales výsledky voleb odmítá, společně s ním výsledky voleb též neuznala Venezuela, Argentina a Brazílie.\n\nVíce jak 65 % povrchu země má horský charakter s průměrnou nadmořskou výškou 1000 m n. m. Toto pohoří se směrem ke karibskému pobřeží na severu země snižuje a přechází do nížinných údolí (např. Valle de Sula, kde se nachází město San Pedro Sula a další města, která spolu vytváří důležitou aglomeraci a představují průmyslové centrum státu). Území Hondurasu je z 46 % pokryto lesními porosty, zemědělská půda zaujímá 15 % rozlohy státu. V zemi se nachází 91 chráněných území (rok 2014) o souhrnné rozloze více jak 40 000 km².\n\nHonduras má přístup k dvěma světovým oceánům – Tichý oceán se dotýká honduraského pobřeží na jihu země svým zálivem Fonseca, Atlantik u honduraského pobřeží vybíhá do Honduraského zálivu. Významnější řeky odvádějící vodu do Atlantiku jsou Coco, Patuca a Ulúa, do Pacifiku se vlévá např. řeka Choluteca. Největší přírodní jezero v zemi je Yojoa.\n\nK Hondurasu patří několik menších ostrovů. Jedná se zejména o souostroví Islas de la Bahía (česky Ostrovy zálivu) s ostrovy Roatán, Utila a Guanaja. Na ostrově Roatán vznikla z iniciativy brněnského podnikatele Jiřího Černého malá československá komunita.\n\nHonduras patří k chudším státům Latinské Ameriky. HDP počítaný v paritě kupní síly na obyvatele v roce 2018 dosáhl hodnoty 5 138 mezinárodních dolarů. Honduras je členským státem DR-CAFTA. Většinu honduraského exportu tvoří zemědělské produkty - káva, mořské plody, palmový olej a banány. Dalším významným vývozním artiklem jsou izolované vodiče a kabely.\n\nHonduras je členem několika globálních organizací např. Organizace pro výživu a zemědělství, Organizace spojených národů, UNESCO nebo Světová obchodní organizace. Zároveň je členem regionálních organizací působících na americkém kontinentu jako např. Společenství latinskoamerických a karibských států, Latinskoamerický hospodářský systém, Sdružení karibských států, Středoamerický integrační systém, Organizace amerických států, Petrocaribe.\n\nObyvatelstvo se skládá zejména z mesticů a indiánů.\nToto složení obyvatelstva výrazně přispívá k politické nestabilitě v zemi.\n\n\n"}
{"id": "20090", "url": "https://cs.wikipedia.org/wiki?curid=20090", "title": "Indonésie", "text": "Indonésie\n\nIndonésie je stát v jihovýchodní Asii a Oceánii tvořený 17 508 ostrovy. S více než čtvrt miliardou obyvatel jde o čtvrtý nejlidnatější stát světa a rovněž o stát s největším počtem obyvatel hlásících se k islámu. Státním zřízením země je republika s voleným prezidentem a parlamentem. Hlavním městem Indonésie je Jakarta. Na pevnině hraničí Indonésie s Papuou Novou Guineou, Východním Timorem a Malajsií. Na moři sousedí se Singapurem, Filipínami, Austrálií, Palau, Thajskem a indickým územím Andamany a Nikobary.\n\nIndonéské souostroví bylo významným obchodním centrem nejméně od 7. století, kdy království Šrívidžaja obchodovalo s Čínou a Indií. Místní vládci postupně začali přebírat indickou kulturu, náboženské a politické modely a hinduistická a buddhistická království vzkvétala. Indonéská historie byla ovlivněna snahami cizích mocností ovládnout její přírodní bohatství. Muslimští obchodníci přinesli islám a evropští kolonialisté spolu v době zámořských objevů bojovali o ovládnutí obchodu s kořením na Molukách. Po třech a půl stoletích holandské nadvlády získala Indonésie po druhé světové válce nezávislost. Turbulentní moderní historie země byla ovlivněna přírodními katastrofami, korupcí, separatismem, demokratizací a obdobími prudkých ekonomických změn.\n\nObyvatelstvo souostroví patří k mnoha etnickým, jazykovým a náboženským skupinám. V Indonésii došlo k vývoji sdílené identity definované společným jazykem, etnickou a náboženskou pluralitou uvnitř většinově muslimské společnosti, umožněnou historickou zkušeností s kolonialismem a bojem proti němu. Indonéské národní motto, „Bhinneka Tunggal Ika“ („Jednota v rozdílnosti“, doslova „Mnoho, ale jeden“) vyjadřuje rozdílnost, která zemi charakterizuje. Navzdory obrovské populaci a hustému zalidnění se v zemi nacházejí obrovské oblasti divočiny s druhou největší biodiverzitou na světě. Indonésie má velké přírodní bohatství, ale přesto je zde chudoba rozšířeným problémem. Navzdory problémům s chudobou je Indonésie 19. největší ekonomikou světa, a je proto jednou ze zemí skupiny G20. Je také členem Sdružení národů jihovýchodní Asie a Asijsko-pacifického hospodářského společenství.\n\nNázev Indonésie je odvozen od latinského slova \"Indus\" znamenajícího „Indie“ a řeckého slova \"nesos\" znamenajícího „ostrov“. Jméno bylo poprvé použito v 18. století, dlouho před vznikem nezávislé Indonésie. V roce 1850 navrhl anglický etnolog George Earl označení \"Indunésané\" (\"Indunesians\") a \"Malayunésané\" (\"Malayunesians\") pro obyvatelstvo „Indického resp. Malajského souostroví“. V téže publikaci Earlův student James Richardson Logan použil termín Indonésie jako synonymum pro \"Indické souostroví\". Holandští akademici věnující se jihovýchodní Asii však termín nepřejali. Namísto něj označovali oblast jako \"Malajské souostroví\" (\"Maleische Archipel\"), \"Nizozemskou východní Indii\" (\"Nederlandsch Oost Indië\"), lidově též \"Indië\", \"Východ\" (\"de Oost\") a \"Insulinde\".\n\nOd roku 1900 se termín Indonésie stal standardem v akademickém prostředí mimo Nizozemsko a indonéské nacionalistické skupiny jej přejaly pro účely své politické prezentace. Adolf Bastian z Berlínské university zpopularizoval označení svou knihou \"Indonesien oder die Inseln des Malayischen Archipels, 1884–1894\". Prvním akademikem, který termín Indonésie použil, byl Suwardi Suryaningrat (Ki Hajar Dewantara) když v roce 1913 otevřel tiskovou agenturu pojmenovanou \"Indonesisch Pers-bureau\".\n\nFosilní pozůstatky Homo erectus, někdy nazývaného Člověk jávský naznačují, že Indonéské souostroví bylo obydleno před 2 miliony až půl milionem let. Moderní člověk zde byl před více než 60 tisíci lety.\n\nAustronésané, kteří v současnosti tvoří většinu populace, migrovali do jihovýchodní Asie z Taiwanu. Do Indonésie dorazili okolo roku 2000 př. n. l. a s rozšiřováním po souostroví začali vytěsňovat domorodé melanéské obyvatelstvo do oblastí na východě. Díky ideálním podmínkám pro zemědělství a zvládnutí pěstování rýže okolo roku 800 př. n. l. se mohly rozvíjet vesnice a města, které nakonec daly základ prvním královstvím existujícím asi od roku 100 n.l. Díky strategickému umístění Indonésie rostl jak obchod mezi ostrovy, tak i mezinárodní obchod. Obchodní spojení s Indií a Čínou bylo navázáno několik století př. n. l. Od té doby hrál obchod v indonéské historii zásadní roli.\n\nOd sedmého století n.l. existovalo a prosperovalo mocné království Šrívidžaja, které bylo ovlivněno buddhismem a hinduismem, které do něj byly přineseny díky intenzivním obchodním vztahům s okolím. Mezi osmým a desátým stoletím na Jávě prosperovaly a následně upadly dvě mocné zemědělské dynastie, buddhistická Sailendra a hinduistická Mataram. Obě vybudovaly okázalé náboženské památky, Sailendra vybudovala Borobudur a Mataram za sebou zanechala Prambanan. Ve 13. století vzniklo na východě Jávy hinduistické království Madžapahit a za vlády panovníka Gajaha Mady se jeho vliv rozšířil do většiny Indonésie. Toto období je někdy označováno za „zlatou éru“ indonéských dějin.\n\nAčkoliv muslimští obchodníci poprvé navštívili jihovýchodní Asii v období raného islámu, první doklady o islamizaci obyvatelstva sahají teprve do 13. století na sever Sumatry. Další indonéské oblasti začaly postupně přebírat islám, který se do konce 16. století stal dominantním náboženstvím na Jávě a Sumatře. Ve většině případů se islám smísil s existující kulturou, čímž vznikla dominantní forma indonéského islámu.\n\nPrvní Evropané přistáli v Indonésii v roce 1512, kdy se portugalští obchodníci, které vedl Francisco Serrão, pokusili ovládnout zdroje muškátového oříšku, hřebíčku a kubéby na Molukách. Angličtí a holandští obchodníci jej brzy následovali. V roce 1602 vznikla Holandská Východoindická společnost a stala se dominantní evropskou silou. Zanikla po bankrotu v roce 1800 a nizozemská vláda prohlásila Holandskou východní Indii za svou kolonii.\n\nPo většinu koloniálního období byla nizozemská kontrola souostroví mimo pobřežní pevnosti minimální. Až na začátku 20. století se nizozemský vliv rozšířil po celém území dnešní Indonésie. Muslimy ze sultanátu Aceh se podařilo podrobit až v roce 1903 po dlouhé svaté válce, kterou vedli proti Nizozemcům.\n\nNizozemskou vládu ukončila druhá světová válka a japonská invaze a následná okupace Holandské východní Indie, které podnítily k aktivitě dříve potlačované hnutí za nezávislost. Dva dny po japonské kapitulaci v srpnu 1945 vyhlásil Sukarno, vlivný nacionalistický lídr, nezávislost Indonésie a byl jmenován jejím prezidentem. Nizozemsko se pokusilo opětovně získat kontrolu nad Indonésií a ozbrojený a diplomatický boj skončil v prosinci 1949, kdy Nizozemsko pod mezinárodním tlakem uznalo indonéskou nezávislost.\n\nSukarno posunul zemi od demokracie k autoritářské vládě a udržoval se u moci balancováním mezi opozicí tvořenou armádními složkami a Komunistickou stranou Indonésie. Pokus o puč 30. září 1965 byl potlačen armádou, která rozpoutala násilnou protikomunistickou kampaň. Jejím projevem byla událost, která je označována jako Indonéský masakr. Ten si (během pouhých několika měsíců přelomu let 1965–1966) vyžádal mezi 500 tisíci až milionem obětí, a je tak jedním z největších vyvražďování 20. století. Jeho důsledkem bylo rozprášení komunistické strany. Velitel armády, generál Suharto, vytlačil politicky oslabeného Sukarna a v březnu 1968 byl jmenován prezidentem. Jeho vláda „Nového řádu“ byla podporována Spojenými státy a otevřela Indonésii zahraničním investicím, které byly hlavním důvodem tří desetiletí nepřetržitého ekonomického růstu. Autoritářská vláda „Nového řádu“ byla ovšem obviňována z korupce a potlačování opozice.\n\nV letech 1997 a 1998 byla země zasažena Asijskou finanční krizí, která vedla k propadu popularity vlády a masivním protestům. Suharto 21. května 1998 rezignoval. V roce 1999 se od Indonésie po pětadvacet let dlouhé okupaci spojené s represí místního obyvatelstva, která byla mezinárodním společenstvím odsuzována jako brutální, odtrhl Východní Timor. Demokratizační proces po Suhartově rezignaci obsahoval například program vedoucí k větší autonomii regionů. V roce 2004 se konaly první přímé prezidentské volby. Politická a ekonomická nestabilita, sociální napětí, korupce a terorismus však demokratizaci zpomalují. Ačkoliv jsou vztahy mezi různými náboženskými a etnickými skupinami většinou dobré, v některých oblastech zůstává násilí významným problémem. Politická dohoda o ukončení konfliktu na Acehu byla dosažena roku 2005.\n\nIndonésii tvoří 17 508 ostrovů, z nichž je asi 6000 obydlených. Ostrovy se rozkládají na obou stranách rovníku. Největšími jsou Jáva, Sumatra, Kalimantan (indonéská část Bornea), Nová Guinea (sdílená s Papuou-Novou Guineou) a Sulawesi. Na pevnině sousedí Indonésie s Malajsií na ostrovech Borneo a Sebatik; s Papuou-Novou Guineou na ostrově Nová Guinea a s Východním Timorem na ostrově Timor. Na severu sousedí přes mořské úžiny též s Filipínami a Singapurem a na jihu s Austrálií. Hlavní město Jakarta se nachází na Jávě a je největším městem Indonésie. Dalšími velkými městy Indonésie jsou Surabaja, Bandung, Medan a Semarang. V roce 2019 představil prezident země záměr o přestěhování hlavního města z ostrova Jáva na ostrov Borneo, pravděpodobně do provincie Východní Kalimantan, dle detailních studií, jež byly vypracovány.\n\nS rozlohou 1 919 440 km je Indonésie patnáctou největší zemí světa. Průměrná hustota zalidnění je 134 osob na km, což řadí Indonésii na 79. místo na světě, ale na Jávě, nejlidnatějším ostrově světa, dosahuje hustota zalidnění 940 osob na km. Nejvyšší horou země je s výškou 4884 m Puncak Jaya na ostrově Nová Guinea. Jezero Toba je díky rozloze 1145 km největším indonéským jezerem. Největší řeky, například Mahakam a Barito, se nacházejí na ostrově Kalimantan a slouží jako významné dopravní cesty spojující sídla na svých březích.\n\nJelikož se Indonésie nachází na okrajích Pacifické, Eurasijské a Australské tektonické desky, vzniklo na jejím území mnoho sopek, z nichž je přibližně 150 aktivních, a dochází zde k častým zemětřesením. Výbuchy sopek Tambora a Krakatoa v 19. století jsou známy pro svou devastující sílu. Exploze supervulkánu Toba před asi 70 tisíci lety byla jednou z největších známých sopečných erupcí a katastrofou s globálními dopady. Mezi poslední významné přírodní katastrofy patří zemětřesení a následné tsunami v roce 2004, které si vyžádalo přes 150 tisíc obětí a zemětřesení u města Yogyakarta v roce 2006. Sopečný prach má na druhou stranou pozitivní vliv na úrodnost půdy a umožňuje nadprůměrně vysoké zalidnění.\n\nDíky poloze na rovníku se v Indonésii projevuje tropické klima s obdobími sucha a monzunů. Průměrné roční srážky dosahují v nížinách 1780 – 3175 mm a až 6100 mm v horských oblastech. Nejvíce srážek je zaznamenáváno v horských oblastech na západním pobřeží Sumatry, na západě Jávy, na Kalimantanu, Sulawesi a Nové Guiney. Průměrná vlhkost vzduchu se pohybuje okolo 80 %. V průběhu roku se teploty mění jen mírně, například v Jakartě se pohybují mezi 26 až 30 °C.\n\nDíky velikosti, tropickému klimatu a souostrovnímu charakteru dosahuje indonéská příroda druhé nejvyšší míry biodiverzity na světě (po Brazílii). Indonéská flora je směsicí asijských a australských druhů. Ostrovy Sundského šelfu (Sumatra, Jáva, Borneo a Bali), dříve propojené s asijskou pevninou, jsou charakteristické bohatou asijskou faunou. Indonésie je domovem mnoha druhů velkých zvířat, jako jsou tygři, nosorožci, orangutani, sloni a levharti, ale počty přežívajících zástupců drasticky klesly a některé druhy jsou nyní kriticky ohroženy. Přibližně 60 % území zaujímají lesy. Na Sumatře a Kalimantanu v nich převládají asijské druhy. Lesy na menší a hustěji osídlené Jávě byly z větší části odstraněny kvůli rozvoji zemědělství a lidského osídlení. Sulawesi, Malé Sundy a Moluky, které byly dlouhodobě odděleny od kontinentu, si vytvořily vlastní unikátní směsici fauny a flory. Nová Guinea, která byla součástí australské pevniny, je domovem unikátní fauny a flory připomínající tu australskou, jejíž součástí je více než 600 druhů ptáků.\n\nPouze druhy žijící v Austrálii dosahují větší míry endemity než indonéské. Za endemity lze označit 26 % z 1531 druhů indonéských ptáků a 39 % z 515 druhů savců. Indonéské pobřeží dlouhé 80 tisíc km je obklopeno tropickými moři, která přispívají k vysoké biodiverzitě druhů. V Indonésii se nachází řada mořských a pobřežních ekosystémů, například pláží, písečných dun, korálových útesů, bažinatých delt, mangrovových porostů, nánosů v ústí řek a malých ostrovních ekosystémů. Britský přírodovědec Alfred Wallace popsal dělící linii mezi územím rozšířením asijských a australských druhů v Indonésii. Tato linie, označována někdy jako Wallaceova, se táhne severojižně podél okraje Sundského šelfu, mezi Kalimantanem a Sulawesi, podél Lombockého průlivu mezi Lombokem a Bali. Fauna a flora směrem na západ od linie má více asijský a směrem na východ více australský charakter. Ve své knize \"The Malay Archipelago\" z roku 1869 popisuje Wallace mnohé unikátní místní druhy. Oblast ostrovů mezi jeho linií a Novou Guineou je dnes označována jako Wallacea.\n\nPočetná populace a rychlá industrializace jsou v současnosti hrozbami pro životní prostředí, jehož ochrana ovšem není vinou chudoby a nedostatku zdrojů hlavní prioritou vlády. Aktuálními environmentálními problémy jsou například rozsáhlé odlesňování a s ním související lesní požáry vytvářející smog nad západní Indonésií, Malajsií a Singapurem. Dále též nadužívání mořských zdrojů a problémy spojené s překotnou urbanizací, jako je znečištění ovzduší, dopravní zácpy, přebytek odpadu a nedostatek kvalitní vody. Indonésie je vinou odlesňování a ničení rašelinišť třetím největším producentem skleníkových plynů na světě. Vinou ničení domovského prostředí savců bylo Mezinárodním svazem pro ochranu přírody 140 druhů označeno za ohrožené a 15, mezi nimi i orangutan sumaterský, za kriticky ohrožené.\n\nIndonésie je republikou s prezidentským systémem. Jelikož jde o unitární stát, politickou moc drží centrální vláda. Po Suhartově rezignaci v roce 1998 prodělaly ústavní instituce významnou proměnu. Čtyři dodatky k ústavě z roku 1945 transformovaly postavení zákonodárné, výkonné i soudní moci. Prezident je hlavou státu, stojí v čele ozbrojených složek, vede domácí vládu a formuluje domácí a zahraniční politiku. Jmenuje radu ministrů, kteří nemusí být zvolenými členy legislativních orgánů. Ve volbách konaných v roce 2004 volili lidé prezidenta a viceprezidenta poprvé přímo. Prezident může být zvolen nejvýše na dvě pětiletá funkční období.\n\nNejvyšším zákonodárným tělesem je Lidové konzultativní shromáždění. Jeho hlavním úkolem je podpora a doplňování ústavy, inaugurace prezidenta a formalizace státní politiky. Má rovněž právo odvolat prezidenta. Tvoří jej dvě komory, Lidová reprezentativní rada o 560 členech a Regionální reprezentativní rada o 132 členech. Lidová reprezentativní rada schvaluje zákony a kontroluje exekutivu. Je volena občany na základě systému poměrného zastoupení. Reformy z roku 1998 výrazně zesílily její postavení v politickém systému Indonésie. Regionální reprezentativní rada je novou komorou zřízenou za účelem řešení regionálních témat.\n\nSoukromoprávní spory jsou řešeny před Státními soudy a odvolání před Vrchním soudem. Nejvýše postaveným indonéským soudem je Nejvyšší soud, který rozhoduje o kasačních stížnostech vůči rozsudkům Vrchního soudu. Dalšími soudními orgány jsou Obchodní soud zabývající se bankroty a insolvencemi, Státní správní soud řešící správní spory namířené vůči fungování veřejné moci a Ústavní soud rozhodující o ústavnosti a legálnosti zákonů, voleb, rozpuštění politických stran a pravomocích státních orgánů. Náboženský soud rozhoduje některé věci týkající se náboženství.\n\nV porovnání se Sukarnovým anti-imperialistickým postojem vůči západním vládám a roztržkám s Malajsií byla indonéská zahraniční politika za Suhartovy vlády „Nového řádu“ založená na ekonomické a politické spolupráci s vyspělými západními státy. V roce 1975 Spojené státy a Austrálie podpořily indonéskou okupaci Východního Timoru. Indonésie udržuje blízké vztahy se svými sousedy v Asii, je zakládajícím členem ASEANu, Hnutí nezúčastněných zemí, Organizace islámské spolupráce a Východoasijského summitu. V roce 1990 obnovila země diplomatické styky s Čínou, které byly přerušeny v důsledků anti-komunistických čistek krátce po Suhartově nástupu do funkce. Od roku 1950 je Indonésie členem OSN. Je signatářem dohody o zóně volného obchodu ASEANu, členem Cairnské skupiny, WTO a do roku 2008 byla členem OPEC, ale její členství zaniklo tím, že přestala být čistým vývozcem ropy. Od roku 1966 byla Indonésie příjemcem humanitární a rozvojové pomoci, především od Spojených států, Japonska, Austrálie a západní Evropy.\n\nIndonéská vláda prohlašuje, že se snaží odhalit a potrestat pachatele teroristických útoků spojovaných s al-Kájdou a radikálním islamismem. Nejhorší teroristický útok prožila Indonésie v roce 2002, kdy při explozi na ostrově Bali zahynulo 202 osob, z nichž 164 byli zahraniční turisté. Útok a následná varování před cestami do Indonésie vážně poškodily turistický sektor v zemi a odradily řadu zahraničních investorů.\n\nIndonéské ozbrojené síly čítající 300 tisíc mužů tvoří pozemní armáda, námořnictvo a letectvo. Pozemní síly mají asi 233 tis. mužů v aktivní službě. Na obranu byly v roce 2006 vydány 4% HDP, přičemž část zdrojů získávají ozbrojené síly na základě vlastních podnikatelských aktivit a nadací. Armáda podniká v těžbě dřeva a rovněž vybírá poplatky od společností těžících ropu, zemní plyn a minerály. Takto získané finance nejsou součástí rozpočtu schváleného parlamentem a legislativa nemá možnost ovlivnit jejich využití. Důsledkem reforem z roku 1998 bylo též odstranění formálního zastoupení ozbrojených složek v parlamentu, které si však v zemi nadále udržují značný neformální vliv.\n\nSeparatistická hnutí v provinciích Aceh, Papua (anektována Indonésií v roce 1969) a ve Východním Timoru (anektován v roce 1975) vedla k ozbrojeným konfliktům s centrální vládou a vzájemnému obviňování z brutality a porušování lidských práv. S Hnutím za svobodný Aceh byla v roce 2005, po třicetiletém guerillovém konfliktu, podepsána dohoda o klidu zbraní. Na Papui probíhá, třebaže nedokonalá, implementace zákonů vedoucích k regionální autonomii a po nástupu prezidenta Susilo Bambanga Yudhoyonoa došlo k poklesu intenzity konfliktu a porušování lidských práv.\n\nIndonésie udržuje diplomatické styky s Českou republikou a má v Praze velvyslanectví. Česká republika provozuje velvyslanectví v Jakartě a rovněž honorární konzuláty v Surabaji, Makassaru a na Bali. V zemi nejsou zastoupeny další české instituce, např. Česká centra, CzechTrade, CzechInvest a CzechTourism.\n\nIndonésii tvoří 34 provincií, z nichž pět disponuje speciálním statusem. Každá provincie má svá zákonodárná tělesa a guvernéra. Provincie se dělí na regentství (\"kabupaten\") a města (\"kota\"), které jsou tvořeny subdistrikty (\"kecamatan\") a ty dále seskupeními vesnic (\"desa\" nebo \"kelurahan\"). Po přijetí legislativy garantující regionální autonomii v roce 2001 se regentství a města stala klíčovými administrativními složkami státu, protože poskytují většinu veřejných služeb. V čele vesnické správy stojí volený starosta (\"lurah\" nebo \"kepala desa\"), který ovlivňuje záležitosti běžného života ve vesnici.\n\nProvincie Aceh, Jakarta, Yogyakarta, Papua a Západní Papua disponují širšími legislativními pravomocemi a vyšší mírou autonomie na centrální vládě než zbývající provincie. Vláda na Acehu disponuje například právem vytvořit vlastní právní řád a v roce 2003 zavedla nový, založený na islámském právu šaría. Yogyakarta získala speciální status jako formu uznání za svou vůdcovskou roli v podpoře indonéských republikánů během Indonéské revoluce. Papua, dříve označovaná jako Irian Jaya, obdržela speciální status v roce 2001. Jakarta je hlavním městem země.\n\nIndonéské provincie a jejich hlavní města:\n\nGeografický celek\n† označuje provincii se speciálním statusem\nSumatra\nJáva\nMalé Sundy\nKalimantan\nSulawesi\nMoluky\nZápadní Papua\n\nIndonésie je největší ekonomikou jihovýchodní Asie a také členkou skupiny dvaceti největších světových ekonomik G20. Odhadovaný HDP byl k roku 2007 408 mld. USD (1038 mld. USD dle parity kupní síly), v přepočtu na jednoho občana tedy 3797 USD (4989 USD dle parity kupní síly). Sektor služeb vytváří 45,3%, průmysl 40,7% a zemědělství 14% HDP (2005). V zemědělství však pracuje 44,3% obyvatelstva, tj. asi 95 milionů osob. Ve službách pracuje 36,9% obyvatel a v průmyslu 18,8%. Hlavními průmyslovými sektory jsou těžba ropy a zemního plynu, výroba látek a oděvů a těžba. Nejvýznamnějšími zemědělskými produkty jsou palmový olej, rýže, čaj, káva, koření a guma.\n\nHlavními exportními trhy jsou Japonsko (22,3%), Spojené státy (13,9%), Čína (9,1%) a Singapur (8,9%). Největšími importními partnery Indonésie jsou Japonsko (18%), Čína (16,1%) a Singapur (12,8%). V roce 2005 vytvořila Indonésie obchodní přebytek, neboť hodnota exportu dosáhla 83,64 mld. USD a hodnota importu 62,02 mld. USD. Země je bohatá na přírodní zdroje, například ropu, zemní plyn, cín, měď a zlato. Hlavními importními produkty jsou strojírenské výrobky, chemikálie, paliva a potraviny.\n\nV 60. letech se ekonomika kvůli politické nestabilitě, neefektivní vládě a ekonomickému nacionalismu dostala do vážné krize, která vedla k rozšíření chudoby a hladomorům. Po pádu prezidenta Sukarna provedla Suhartova vláda „Nového řádu“ ekonomické reformy, kterými snížila míru inflace, stabilizovala měnu a zahraniční dluh a přilákala zahraniční pomoc a investice. Indonésie byla jediným členem OPEC v regionu a díky rostoucím cenám ropy v 70. letech se zvýšily příjmy státního rozpočtu, které přispěly k ekonomickému růstu země. Ekonomické reformy na konci 80. letech přilákaly další investory, především do rozvíjejícího se průmyslového sektoru zaměřeného na export. Mezi lety 1989 a 1997 rostla indonéská ekonomika každoročně v průměru o 7 %.\n\nZemě byla těžce zasažena asijskou finanční krizí v letech 1997-8. Cena amerického dolaru se vzhledem k rupii zvýšila z 2600 Rp na 14000 Rp a ekonomika se propadla o 13,7 %. Od té doby rupie posílila na hodnotu mezi 8 a 10 tisíci za USD. Politická nestabilita, pomalé ekonomické reformy a korupce na všech úrovních ovšem zpomalily ekonomickou obnovu. Transparency International umístila v roce 2007 Indonésii na 143. místo ze 180 zemí dle indexu vnímání korupce. Růst HDP přesto v letech 2004 a 2005 přesáhl 5%. Navzdory růstu nedošlo ke snížení míry nezaměstnanosti a rostoucí ceny energií a rýže při stabilních platech naopak vedly k rozšíření chudoby. V roce 2006 žilo v chudobě definované denním příjmem domácnosti 1,55 USD asi 17,8% obyvatel země. Více než polovina obyvatel vydělávala v roce 2006 méně než 2 USD denně. V roce 2008 činila míra nezaměstnanosti 8,46%.\n\nDle sčítání lidu z roku 2000 měla Indonésie 206 milionů obyvatel a k roku 2006 odhadoval statistický úřad počet obyvatel na 222 milionů. Populace Jávy, nejlidnatějšího ostrova světa, činí přibližně 130 milionů osob. V roce 1961 žilo v Indonésii 97 milionů lidí. Navzdory plánům na kontrolu rodičovství zavedených v 60. letech se očekává nárůst populace na 254 milionů v roce 2020 a na 288 milionů v roce 2050.\n\nPředkové většiny Indonésanů byli Austronésané hovořící jazykem se základem v proto austronésanštině, která pochází pravděpodobně z Taiwanu. Další velkou skupinu obyvatel tvoří Melanésané žijící ve východní části země. Indonésie je domovem asi 300 domorodých etnik používajících 742 jazyků a dialektů. Největší etnickou skupinou jsou Javánci, kteří tvoří 42% obyvatelstva a jsou dominantní kulturní a politickou silou v zemi. Sundánci, etničtí Malajci a Madurijci jsou největšími nejavánskými etnickými skupinami. Navzdory rozdílům sdílejí příslušníci etnických skupin indonéskou identitu. Vzájemné vztahy jsou většinou umírněné, ale některé národnostní a náboženské spory vedly k násilným konfliktům. Velice vlivná čínská menšina tvoří asi 1% obyvatel. Velkou část ekonomiky kontrolují právě Číňané, což vedlo k zášti až protičínskému násilí.\n\nÚřední jazyk, indonéština, je vyučován na všech školách a hovoří jím takřka každý Indonésan. Oficiální jazyk se používá v médiích, obchodu, politice a v akademickém prostředí. Indonéština vychází z jazyka používaného dříve v oblasti jako \"lingua franca\" a je tudíž příbuzná s malajštinou, která je oficiální řečí v Malajsii, Bruneji a Singapuru. Indonéštinu poprvé prosazovali nacionalisté ve 20. letech a po vyhlášení nezávislosti v roce 1945 byla prohlášena oficiálním jazykem. Většina Indonésanů hovoří jedním ze stovek místních dialektů, často jako svým mateřským jazykem. Nejrozšířenějším dialektem je javánština, kterou hovoří nejpočetnější etnická skupina v zemi. Na druhé straně se v indonéské části Nové Guiney s asi 2,7 miliony obyvatel používá přes 270 domorodých papuánských a austronéských jazyků. Významná část obyvatel narozených před vyhlášením nezávislosti hovoří též částečně nizozemsky.\n\nAčkoliv je náboženská svoboda zakotvena přímo v ústavě, vláda oficiálně uznává jen šest náboženství: islám, protestantismus, římský katolicismus, hinduismus, buddhismus a konfucianismus. Ačkoliv nejde oficiálně o islámský stát, má Indonésie největší muslimskou populaci na světě, neboť 86,1% obyvatel se hlásí k islámu. Křesťané tvoří 8,7% populace, hinduisté 3% a buddhisté a dalších 1,8%. Většina indonéských hinduistů jsou Balijci a většina buddhistů jsou etničtí Číňané. Ačkoliv jde o menšinová náboženství, mají buddhismus a hinduismus stále značný vliv na indonéskou kulturu. Islám přejali poprvé pod vlivem zahraničních obchodníků obyvatelé severní Sumatry ve 13. století a v 16. století se stal dominantním náboženstvím. Římský katolicismus přinesli do oblasti portugalští kolonialisté a misionáři. Holanďané byli naopak během koloniálního období zdrojem protestantství. Velký podíl Indonésanů, například javánští abanganové, balijští hinduisté a dajáčtí křesťané, praktikuje méně ortodoxní formu svého náboženství, která byla výrazně ovlivněna místní vírou a tradicemi.\n\nIndonéská společnost je tvořena asi 300 etnickými skupinami, jejichž kultura byla po staletí ovlivňována indickou, arabskou, čínskou, malajskou a evropskou kulturou. Tradiční javánské a balijské tance obsahují prvky hinduistické kultury a mytologie, stejně jako představení \"wayang kulit\" (stínových loutek). Styl výroby textilií jako batik, ikat a songket se mezi regiony liší.\n\nNejstarší dochovanou literární památkou je několik spisů v sanskrtu z přibližně 5. století n.l. Významnými postavami moderní indonéské literatury jsou nizozemský autor Multatuli kritizující chování kolonizátorů vůči domorodému obyvatelstvu, Sumatřané Muhammad Yamin a Hamka, významní nacionalističtí spisovatelé a politici předindustriální éry a proletářský autor Pramoedya Ananta Toer, nejslavnější indonéský romanopisec. Nejslavnějším básníkem je Chairil Anwar, lídr \"Generace roku 1945\" Ze starších generací se mezinárodě prosadil zejména Amir Hamzah. Mnoho etnických skupin má silně zakořeněné tradice ústního předávání příběhů a myšlenek, což jim pomáhá definovat i ochránit jejich kulturu.\n\nPrůkopníkem malířství byl Raden Saleh.\n\nTradičními indonéskými hudebními styly jsou \"gamelan\" a \"keroncong\". \"Dangdut\" je v současnosti populární žánr založený na arabské, indické a malajské lidové hudbě. Hvězdami indonéského popu jsou Agnes Monica a Anggun.\n\nFilmový průmysl se dostal na vrchol v průběhu 80. let, kdy domácí filmy dominovaly indonéským kinům, ale v 90. letech jejich produkce poklesla. Mezi lety 2000 a 2005 počet vyprodukovaných filmů opět postupně rostl. Ke známým indonéským herečkám patří například Laura Gemserová.\n\nSvoboda médií se zvětšuje od konce Suhartovy éry, kdy ministerstvo informací monitorovalo a kontrolovalo domácí média a cenzurovalo zahraniční. Na televizním trhu působí deset celostátních komerčních stanic. Vedle nich existuje veřejná stanice TVRI a lokální televizní stanice. Přístup k internetu mělo v roce 2009 asi 30 milionů obyvatel, což činí přibližně 12,5% populace.\n\nNa seznam světového dědictví UNESCO byl zapsán Borobudur, chrámový komplex mahájánového buddhismu v Magelangu, který je vyzdoben 504 sochami Buddhy. Zápisu se dočkal i další významný chrámový komplex Prambanan, který je užíván hinduisty. Leží na ostrově Jáva v provincii Střední Jáva, asi 20 kilometrů od Jogjakarty. K významným chrámovým komplexům patří i Besakih na ostrově Bali, kde je zkoncentrováno 22 chrámů na ploše tří kilometrů čtverečních. Dominantou Jakarty je Národní památník (Monas) uprostřed náměstí Medan Merdeka, zakončený 132 metrů vysokým obeliskem. Na stejném náměstí se nachází mešita Istiqlal, největší mešita v jihovýchodní Asii, která pojme až 120 000 věřících.\nVe sportu jsou Indonésané nejúspěšnější v badmintonu. Všechny jejich zlaté olympijské medaile jsou z tohoto sportu. Singlové zlaté vyhráli Rudy Hartono (1972), Susi Susanti (1992), Alan Budikusuma (1992) a Taufik Hidayat (2004).\n\nSport je v Indonésii orientován především na muže a mezi fanoušky je běžné nelegální sázení. Nejpopulárnějšími sporty jsou badminton a fotbal. Indonéské týmy vyhrály Thomas Cup třináctkrát z pětadvaceti mistrovství konaných od roku 1949. Indonéští badmintonisté byli úspěšní též na Olympijských hrách, do jejichž programu byl sport zařazen roku 1992. Ženský tým vyhrál Uber Cup, ženský ekvivalent Thomas Cupu, v letech 1994 a 1996. Nejvyšší indonéská fotbalová soutěž se jmenuje Liga Indonesia. Tradičními sporty jsou sepak takraw a býčí závody na Maduře. V oblastech s dlouhou historií kmenových bojů jsou populární simulace bojů jako \"caci\" na Flores a \"pasola\" na Sumbě. Pencak Silat je indonéské bojové umění.\n\nIndonéská kuchyně se mezi regiony odlišuje, ale je obecně založená na čínských, evropských, středovýchodních a indických postupech. Hlavní složkou potravy je rýže, která je servírovaná společně s masem a zeleninou. Podstatnými přísadami jsou koření (hlavně chilli), kokosové mléko, ryby a drůbež. Nejpopulárnějšími jídly v Indonésii jsou: \"nasi goreng\" (smažená rýže s nudlemi a masem), \"gado-gado\" (salát ze zeleniny, vajec natvrdo, brambor, tofu, tempehu a \"lontongu\", což je přísada z rýže zabalená v banánovém listu, podávaný s arašídovou omáčkou), \"saté\" (grilované kořeněné maso na špejli, rozšířené po celé jihovýchodní Asii) a \"soto\" (různé tradiční polévky), nicméně indonéské ministerstvo turismu roku 2014 vyhlásilo národním jídlem \"tumpeng\" (kuželovitá miska s rýže se zeleninou a masem). Roku 2018 to ovšem změnilo na 5 národních jídel, kterými jsou: \"nasi goreng, saté, soto, gado-gado\" a \"rendang\" (kořeněný masový pokrm). Nejčastěji se využívá směsi koření zvaná \"bumbu.\" K základním dochucovadlům patří rovněž pálivá krevetová pasta \"sambal.\" Mnoho druhů koření, které se rozšířily po celém světě, pochází právě z Indonésie, například muškátový oříšek nebo hřebíček. Tradičním nápoji jsou i \"bajigur\" a \"bandrek,\" teplé kořeněné nápoje z kokosového mléka nebo kokosového cukru.\n\n\n\n"}
{"id": "20091", "url": "https://cs.wikipedia.org/wiki?curid=20091", "title": "Jamajka", "text": "Jamajka\n\nJamajka je stát, který se nachází na stejnojmenném ostrově ve Velkých Antilách v Karibském moři. Jedná se o největší anglicky mluvící ostrov v Karibiku a třetí největší v regionu.\n\nJamajku objevil roku 1494 Kryštof Kolumbus, od roku 1509 byla kolonizována Španělskem, ale v letech 1655 až 1962 byla korunní kolonií Velké Británie (1674 až 1688 byl guvernérem proslulý korzár Henry Morgan, tehdy již povýšený do šlechtického stavu). Od roku 1958 tvořil ostrov součást Západoindické federace. Z ní Jamajka v roce 1961 vystoupila (čímž federace fakticky zanikla) a roku 1962 vyhlásila svou nezávislost v rámci Commonwealthu. V čele státu stojí generální guvernér zastupující britskou královnu.\n\nJamajská historie začíná s migrací indiánů z Jižní Ameriky okolo roku 650. Ti pojmenovali zemi „Xaymaca“, což znamená země dřeva a vody. O pár století později se tento ostrovní ráj stal známým jako Jamajka, klenot Karibiku. Arawakové, jak se indiáni jmenovali, byli mírumilovní lidé, a na Jamajce žili v harmonii až do příchodu Španělů v roce 1494, který se jim stal osudným. V muzeích po nich zbylo jen nepatrné množství artefaktů. Jamajka byla pod španělskou nadvládou až do roku 1655, kdy se stala anglickou kolonií. Následně se výrazně podílela na importu otroků a produkci třtinového cukru a výrobě rumu.\n\nKdyž byl slavný anglický pirát Henry Morgan za plenění španělských kolonií povýšen do šlechtického stavu a jmenován guvernérem Jamajky, bylo jeho jméno zvěčněno v názvu rumu Captain Morgan, který se začal vyrábět na Jamajce v r. 1944, v současnosti však byla výroba výsledného produktu přestěhována na Puerto Rico.\n\n6. srpna 1962 se Jamajka stala nezávislým státem. Úderem dvanácté hodiny toho horkého letního večera byla britská státní vlajka spuštěna dolů a s velikým očekáváním a úlevou vytáhlo konečně jamajské obyvatelstvo na stožár své vlastní barvy – černou, zelenou a zlatou.\nCesta k nezávislosti pro ně byla dlouhá a trnitá. Od roku 1492, kdy připlul Kryštof Kolumbus do Nového Světa, byla Jamajka vedena jako kolonie, nejdříve španělská, potom britská. Tři století mezi vyloděním Evropanů a nynějším dnem nezávislosti byl ostrov neovládnutelný, koloniální vlády byly neustále napadány. Nejdříve piráty lačnícími po zlatě, poté skupinkami osvobozujícími africké válečníky, ale také zbídačenými lidmi, kteří hlasitě (někdy i násilně) demonstrovali svou nespokojenost.\n\nJeho pobřeží je lemované korálovými útesy, pobřeží je skalnaté. Vnitrozemí je pak hornaté s vápencovými krasovými plošinami. Podnebí je zde vlhké tropické s občasnými hurikány. Rostou tu stále zelené tropické lesy a savany s velkým množstvím kaktusů. Jedná se o hospodářsky relativně vyspělý stát s nízkou negramotností a bohatým cestovním ruchem.\n\nPrůměrné roční srážky zde dosahují 198 cm na metr čtvereční. V hornatých oblastech dokonce okolo 762 cm ročně. Naopak oblasti na západě mají pouze 76,2 cm srážek. Průměrná teplota na Jamajce je 27 stupňů Celsia. Nejteplejší měsíce jsou v létě a to od května do září. Zimní období (prosinec až březen) je znatelně chladnější. Například na Blue Mountain Peak (Modrá hora) dosahuje teplota maximálně ke 13 stupňům Celsia.\n\nJedním z významných znaků je velká škála nadmořských výšek – od 150 m až k nejvyššímu bodu ostrova 2256 m. Většina povrchu ostrova má vápencové složení, Blue Montains je komplex geologicky odrážející rozmanitou historii, zahrnující sopečnou činnost i metamorfní aktivity. Zdejší park má tři různá horská pásma. Kromě hor doplňují krajinu také údolí a roviny. Pět hlavních nížin - Vere, St Jago, George´s, Liguanea a Pedro - jsou stěžejními místy pro jejich především zemědělsky zaměřenou ekonomiku.\n\nPřírodních řek a pramenů najdeme na Jamajce hojně. Přes 120 řek protéká zemí od hor k pobřeží. Řeky na severu bývají kratší a rychlejší než řeky na jihu. Rychle tekoucí řeky – Black River, Rio Cobre, Milk River, Rio Grande a Martha Brae – se využívají k produkci elektřiny a k transportu, nebo k zavlažování polí. Je zde několik minerálních pramenů, které jsou známé svými léčebnými účinky. U některých vznikla lázeňská střediska, jako Milk River Bath, Bath Fountain, Spa a Grand Lido Sans Souci, Rockfort Mineral Bath. Ostatní zůstávají málo známými místy pouze pro komunitu ostrova.\n\nPříroda na Jamajce je ovlivněna tropickým podnebím. Nachází se zde bílé pláže s korály, hory, tropické lesy a vápencové krasové plošiny. Lesy jsou plné cenných dřevin, různobarevně kvetoucích rostlin a kaktusů. Na ostrově je také velké množství endemických druhů rostlin a živočichů, což jsou organizmy, vyskytující se pouze na jednom místě na světě. Jamajka nabízí mnoho jedinečných druhů živočichů. Taktéž i několik ohrožených druhů např. krokodýly nebo rozmanité druhy netopýrů. Najdeme zde např. endemický druh hlodavce \"Geocapromys brownii\" (hutia prasečí).\n\nMezi nejrozšířenější savce patří kozy, které najdeme takřka všude. Na ostrově žije kolem 250 druhů nejrůznějších druhů ptáků. Jamajka je rájem pro pozorovatele nejrůznějších druhů tropických ptáků. Nejlepšími oblastmi jsou Blue Mountains, Cockpit Mountains, Black River nebo Great Morass. Mezi křovinami najdeme hady, ještěrky a další tropické živočichy. Místní hmyz je velmi různorodý. Nejznámějším hmyzem na Jamajce jsou motýli kvůli svému pestrobarevnému zbarvení. V noci se začnou objevovat hejna světlušek. Nevýhodou Jamajky jsou přemnožení švábi, avšak nepředstavují žádný větší zdravotní problém. Velmi pestrý je také podmořský svět. V korálech u pobřeží narazíme na medúzy, mořské želvy, tuleně, delfíny a pestrobarevné ryby.\n\nNárodní park Blue and John Crow Mountains (BJCMNP) je největším národním parkem na ostrově, od roku 2015 je zapsán na seznamu světového dědictví UNESCO. Je situován na východním cípu Jamajky, má rozlohu 486 km² a představuje 4,4 % povrchu Jamajky. Hory v parku dominují celému obzoru východní Jamajky. Nejvyšší bod ostrova – Blue Mountain Peak (2256 metrů) je situován na jihu parku. BJCMNP se rozprostírá ze tří horských masivů – Port Royal Mountains, Blue Mountains, John Crow Mountains. V BJCMNP se nachází jedna z největších a nejsouvislejších ploch listnatých lesů na Jamajce, tento horský deštný les má vysokou biologickou rozmanitost. Základ parku je tvořen uzavřeným listnatým lesem, zbytek parku je les upravený.\n\nLesy národního parku Blue a John Crow Mountains jsou:\n\nJamajka se dělí na tři kraje, Cornwall, Middlesex a Surrey. Tyto kraje jsou dále rozděleny na okrsky. Kingston je nejmenší ze 14 okrsků a je zároveň hlavním městem.\n\nJde o nejvýznamnější přístav země, uzavřený „Palisadoes“, což je 13 km dlouhá písečná kosa, vybíhající z pobřeží východně od města. Uprostřed této kosy bylo vybudováno hlavní mezinárodní letiště a na jejím západním konci stálo město Port Royal. Poté, co Port Royal zničilo v roce 1692 zemětřesení, založili Britové Kingston. Ten se stal nejdůležitějším obchodním centrem. V roce 1907 opět zničilo zemětřesení a následný požár mnoho městských budov. Mezi moderními budovami se přesto dochovalo několik architektonických památek, například na východním okraji leží pevnost ze 17. století obehnaná příkopem.\n\nHlavním a největším městem je Kingston na severovýchodě ostrova (17°59′N 76°48′W).\n\nNa Jamajce žije okolo 2 700 000 obyvatel. Hustota zalidnění je 249 obyvatel na km čtvereční.\n\nObyvatelé Jamajky jsou převážně černoši a mulati. Na Jamajce existují také malé menšiny Indů, Číňanů, Libanonců a bělochů.\n\nV roce 2001 více než 60 % obyvatel nemělo doma ani kohoutek s pitnou vodou, 23,7 % se muselo dělit o záchod s ostatními rodinami.\n\nV roce 2007 byla nezaměstnanost na Jamajce na 35 %, v některých městských částech dokonce na 57 %.\n\nZvláštní komunitu ve vnitrozemí tvoří Maroonové - potomci uprchlých otroků, kteří si v hornatém vnitrozemí ostrova udrželi až do 19. století faktickou nezávislost. Maroonové udrželi svou svrchovanou vládu a tradice včetně jazyka, hudby, tance, řemesel, náboženských rituálů a znalostí léčivých rostlin. Britové, kteří je nemohli porazit, s Maroony podepsali roku 1739 mírovou smlouvu, která uznala nezávislost Maroonů, ale zároveň zakazovala další přijímání uprchlých otroků do maroonských komunit a byla dohodnuta povinnost Maroonů vracet otroky jejich britským pánům.\n\nUNESCO uznalo „dědictví Maroonů ve městě Moore na Jamajce“ jako „Mistrovské dílo ústního a nehmotného dědictví lidstva“ a pracuje s Maroonským koncilem města Moore na uchování tohoto dědictví. Důležité je udržování kulturních prvků v Blue a John Crow Mountains National Park, vzhledem k jednotlivým událostem a živoucím tradicím kmenu Windward Maroon. Britské dokumenty a mapy z 18. století se týkají těchto původních obyvatel, jejich historie a jejich přínosu jamajskému dědictví. Dokládají historii partyzánských válek, které Maroon vedli s britským vojskem v BJCMNP, případně mírovou dohodu z roku 1739, která Maroonům garantovala zem ne tak hluboko v lesích, jako za dob války.\n\nVliv Maroonů, a zároveň udržování afrických tradic vyústil v silnou afro-jamajskou kulturu, především u skrytých, venkovských komunit v horách v okolí Národního Parku. To se odráží na živoucích tradicích místních komunit, v jejich náboženských a duchovních vírách, tanci, hudbě, pokrmu, příbězích, hospodářství i jiných zvycích.\n\nJamajka je domovem hudebních stylů reggae a ska,\nv oblasti reggae je nejvýraznější postavou Bob Marley (často označovaný za učitele proroka - nejen Jamajčany) se svojí kapelou The Wailers, ze ska pak např. skupina Skatalites.\n\nAbsolutně nejrozšířenějším náboženstvím na Jamajce je křesťanství, ale nejznámější náboženství spojované s Jamajkou je rastafariánství. To se vyznačuje např. vegetariánstvím, odporem k „pohanské“ medicíně, nošením dredů a pletených rasta čepic.\n\nV souvislosti s Jamajkou se také setkáte s jinými barvami, než mají na vlajce, rastafariáni totiž považují za svojí svatou zemi (Zion) kromě Jamajky také Afriku, do „rasta“ barev tedy patří krom černé, zelené a žluté také červená. (zelená, žlutá, červená - vlajka Etiopie)\n\nNa Jamajce roste konopí jako téměř plevelná rostlina, Jamajčané jí tedy používají úplně ke všemu, vaří z ní (z částí obsahujících méně THC - listy,…), dělají z ní lana, odolné oblečení. Ačkoli je kouření marihuany na Jamajce mimo zákon, Jamajčané jí kouří hojně (podobně jako v Tunisku se kouří vodní dýmky a v Turecku pijí kávu,…). Na Jamajce se pro marihuanu uchytilo mnoho výrazů (např. \"kaya\").\n\nNa Jamajce jsou dvě mezinárodní letiště: Sangster International Airport v Montego Bay a Norman Manley International Airport v Kingstonu. Letiště Sangster International je primárním bodem vstupu pro většinu turistů. Jamajka je od České republiky vzdálena 8670 km.\n\nJamajka má nejvyšší počet vražd v Americe.\n\nHlavními oběťmi vražd byli lidé žijící v extrémně chudých podmínkách v přelidněných centrech měst. Mezi 30 % a 45 % populace Kingstonu žije v těchto komunitách.\n\nPočet vyšetřovaných a vyřešených vražd je extrémně nízký. Míra žalob a odsouzení je také velmi chabá. Podle oficiálních dat bylo během roku 2005 vyšetřováno a uzavřeno 36,5% zaznamenaných vražd. Za drogové vraždy spadla úspěšnost vyšetřování na šokující 0 % a pro vraždy ve spojení s gangem byla objasněnost trestné činnosti 27,2 %. V některých případech vyšetřování provází zničení důkazů zločinu, nedostatek zdrojů (forenzní a balistické expertizy), neprůhlednost, neadekvátní síla při vyšetřování, zpoždění a neúčinnost vyšetřování.\n\n\nIslám a židovství se zde také vyskytují, ovšem pouze v malém množství.\n\nVe vesnicích je nápadně přítomen vliv afrického dědictví v sektách. Jejich členové se oblékají do bílých hávů, hlavy mají zabalené do modrých, červených, bílých nebo zelených šál a zpívají a tančí do rytmu bubnů a tamburín. Hudba je skoro hypnotická, nutí boky pohybovat se v pravidelném rytmu.\n\nMinulost bohatá na příběhy a kulturní pestrost vedla k vzestupu náboženských forem, jako je Rastafari a Pocomania, široce vnímaná v tradičních náboženských kruzích jako prostředek rebelie za koloniálních časů a proti současnému stavu. Na nákladných oslavách a hostinách se pokaždé stoly nebo oltáře prohýbají pod ovocem, sladkým chlebem, potravinami a barevnými svíčkami. Často se konají k díkůvzdání nebo k prosbě o požehnání ve formě ochrany, uzdravení nebo dodání síly k množení.\n\nNa celém ostrově jsou komunity rastafariánů. Tito bratři mohou být identifikováni díky dredům na hlavách, jejich volným slavnostním hávům, turbanům, nebo typickým pleteným čepicím. V souvislosti s Jamajkou se také setkáte s jinými barvami, než mají na vlajce. Rastafariáni totiž považují za svojí svatou zemi (Zion) kromě Jamajky také Afriku. Do rasta barev tedy patří krom černé, zelené a žluté také červená (zelená, žlutá, červená – vlajka Etiopie). Tyto barvy jsou vnějším vyjádřením jejich identity, jsou neseny v respektu k matce zemi. Rastové bubnují a zpívají, aby obnovili spojení s Ras Tafari (etiopský vládce Haile Selassie), stále mluví o návratu do vlasti. Rastafariánství se dále vyznačuje například vegetariánstvím, odporem k pohanské medicíně a mírumilovností. Dredy na jejich hlavách symbolizují hřívu Lva z Judeje (další jméno vládce Haile Selassie) a nesmí být nikdy ostříhány.\n\nNa Jamajce je oblíbená atletika. Nejlepší sprinter Usain Bolt, v současnosti držitel tří světových rekordů v běhu na 100 metrů, běhu na 200 metrů a ve štafetě na 4 x 100 m, pochází z tohoto ostrova. Jamajský bobový tým se účastnil zimních olympijských her v roce 1988, 1992, 2014 a 2018. V roce 1992 se umístil na 14. místě před Spojenými státy a Francií. Jejich příběh se stal námětem pro komediální film \"Kokosy na sněhu\".\n\n\n"}
{"id": "20092", "url": "https://cs.wikipedia.org/wiki?curid=20092", "title": "Jižní Korea", "text": "Jižní Korea\n\nJižní Korea, úředním názvem Korejská republika (), je stát ve východní Asii, zaujímající jižní polovinu Korejského poloostrova. Jeho sousedem je Severní Korea. Počet obyvatel v roce 2013 přesahuje 51,25 (2016) milionů. Největším a zároveň hlavním městem je Soul. Další významná města jsou např.: Busan [Pusan], Deaon [tedžon]. Úředním jazykem je korejština.\nV korejštině zní celý název Tehan minguk (대한민국 Republika velkého národa Han), ve zkrácené podobě Hanguk (한국 Země Han – jihokorejský společný název pro Severní a Jižní Koreu) nebo Namhan (남한 – Jižní Korea).\n\nJižní Korea je zřízením prezidentská republika s demokratickou formou vlády. Ačkoli po korejské válce patřila mezi nejchudší státy světa, od té doby její ekonomika zaznamenala rapidní růst a zařadila se mezi asijské tygry. Dnes je Jižní Korea plně vyspělým státem s ekonomikou světového významu a 11. nejvyšším HDP na světě.\n\nV období druhé světové války zneužívali japonští vojáci zadržené jihokorejské ženy, které využívali jako sexuální otrokyně.\n\nNa konci 2. světové války byla Korea rozdělena podél 38. rovnoběžky na severní část, jež byla okupována Sovětským svazem, a na jižní část, jež byla okupována Spojenými státy. Obě části založily vlastní vládu v roce 1948.\n\nV roce 1948 vypuklo prokomunistické povstání na ostrově Čedžu, které ale bylo jihokorejskou vládou tvrdě potlačeno a mělo za následek desetitisíce obětí.\n\nV červnu 1950 překročila vojska KLDR hraniční rovnoběžku a zahájila tak Korejskou válku. Na pomoc KLDR vyslala do války své vojáky komunistická Čína. Spojenými státy a OSN podporovaný jih a komunistickým blokem zaštiťovaný sever se nakonec dostaly do slepé uličky a musely podepsat příměří v roce 1953, kdy byl Korejský poloostrov rozdělen demilitarizovanou zónou přibližně v oblasti původní demarkační linie. Ve válce bylo zabito nebo pohřešováno až 3,5 milionů vojáků a civilistů.\n\n27. května 2009 Severní Korea oznámila, že se příměřím již necítí vázána.\n\n8. březen 2013 Korejská lidově demokratická republika oficiálně oznamuje, že korejská dohoda o příměří se s okamžitou platností ruší.\n\nPo válce byla autokratická vláda I Sung-mana odstavena od moci studentskými nepokoji a v roce 1960 byla ustanovena krátká doba občanské vlády. Avšak vojenský převrat vedený generálem Pak Čong-huiem v následujícím roce nastolil diktaturu, která trvala 18 let, během níž ekonomika prudce posílila. Pak byl zavražděn v roce 1979 a dalším překvapivým převratem se zmocnil moci generál Čon Tu-hwan. Masivní studentské demonstrace na jaře roku 1980 měly za následek tvrdý vojenský zákrok a masakr v Kwangdžu (Povstání v Kwangdžu), při kterém zahynuly stovky lidí.\n\nObčanské nepokoje způsobily konec vojenské vlády a demokratické reformy postupně pokračovaly pod vládou Ro Tche-ua, Kim Jong-sama a Kim Te-džunga.\n\nV 90. letech se Jižní Korea stala jednou z velkých světových ekonomik. V roce 1996 se Jižní Korea připojila k OECD. Přestože národ velice ekonomicky strádal během Asijské finanční krize, Jižní Korea je dnes plně fungující moderní demokracií a jedním z asijských tygrů.\n\nS rozlohou 97 235 km je 109. největším státem na světě, 1,2× větším než Česká republika a 1,2× menším než sousední Severní Korea. Hustota zalidnění je 492 obyvatel na km², což je 2,6× více než v Severní Koreji a 3,7× více než v Česku.\n\nJižní Korea zaujímá jižní část Korejského poloostrova. Ze západu je omývána Žlutým mořem a na východě Japonským mořem. Poválečná nevraživost Korejců vůči Japonsku se promítla i do geografických názvů: Žluté moře nazývají Západním mořem a Japonské moře Východním mořem.\n\nTerén je, obdobně jako v Severní Koreji, velmi hornatý (pohoří Diamantové hory), a většina půdy není obdělávatelná. Na jihozápadě a jihovýchodě země jsou nížiny, ty ale zaujímají jen 30 % plochy země.\n\nV blízkosti Korejského poloostrova je také asi 3 000 menších ostrovů a ostrůvků, z nichž největší je ostrov Čedžu (1 845 km), asi 100 km od jižního pobřeží. Na tomto ostrově se také nachází nejvyšší vrchol Jižní Koreje, vyhaslá sopka Halla-san (1 950 m n. m.).\n\nPodnebí je v jižní Koreji mírné. V létě nastává krátké období dešťů, zimy mohou být velmi tuhé. Průměrná lednová teplota v Soulu je od -7 °C do +1 °C, průměrná teplota v červenci je od 22 °C po 29 °C. Zimní teploty jsou nižší na východním pobřeží. Většina srážek spadne v letním období dešťů.\n\n\n\nKorejská republika je zřízením prezidentskou republikou. Hlavou státu a zároveň nejvyšším představitelem výkonné moci je prezident, volený ve všeobecných volbách na jedno volební období každých pět let. Prezident jmenuje premiéra a celý vládní kabinet, který musí odsouhlasit parlament. Poslední prezidentské volby se konaly v prosinci 2012. Volby vyhrála Pak Kun-hje, která byla k 10. březnu 2017 kvůli korupčnímu skandálu z funkce sesazena.\nDruhou složkou moci je jednokomorový parlament Kukhwe (국회, Národní shromáždění). Zástupci do korejského parlamentu (299 míst) jsou voleni ve všeobecných volbách, které se konají každé 4 roky. Parlamentní systém je založen na několika politických stranách.\n\nPrvní ústava Korejské republiky byla schválena 17. července 1948. Od té doby prošla pěti velkými změnami (v letech 1960, 1961, 1972, 1980 a 1987). Se změnou ústavy nastala i změna ve vládnutí a tyto hraniční roky jsou zároveň roky následujících \"republik\" – momentálně je to tzv. 6. republika (od roku 1988 dodnes).\n\nOtázka sjednocení země zůstává významným politickým tématem; přesto nebyla podepsána se Severem žádná mírová smlouva. V roce 2000 se konalo historicky první jednání mezi Severní a Jižní Koreou, přičemž Jih pokračuje v tzv. „sluneční politice“ směřující k dohodě. Od té doby pravidelné kontakty vedou k opatrnému oteplování vztahů.\n\nPrůměrný obyvatel Jižní Koreje si naproti tomu překotné sjednocení se Severem příliš nepřeje. Korejci si jsou vědomi situace, která nastala po pádu někdejšího východního Německa, a toho, že by nutná ekonomická pomoc Severu po sjednocení značně zatěžovala státní rozpočet i kapsy daňových poplatníků. Oproti situaci v rozděleném Německu je však rozdíl daleko drastičtější: HDP Západního Německa na hlavu byl v době sjednocení třikrát vyšší než v NDR, zatímco HDP Jižní Koreje na hlavu v roce 2012 byl osmnáctkrát vyšší než v KLDR.\n\nMladí Korejci dnes již vidí sjednocení jako nemožné, tvrdí, že vzhledem k padesátileté izolaci mají dnes severní Korejci podstatně jiný jazyk, kulturu a zvyky a jsou svébytným národem. Po více než padesáti letech se definitivně zpřetrhávají i poslední pouta rozdělených rodin, a obě země tak již spojuje hlavně společná historie.\n\nJeden z vnitrokorejských sporů se týká i pojmenování země. Jižní Korea používá pro obě země společný název Hanguk (한국, země lidu Han). Je-li potřeba rozlišit mezi jižní a severní částí, použije se pro Jižní Koreu název Namhan (남한, jižní Han) a pro KLDR Pukhan (북한, severní Han). V Severní Koreji je situace obdobná s tím, že Severokorejci používají starý historický název Čoson (조선) a pro upřesnění Severu a Jihu: Pukčoson (북조선) a Namčoson (남조선).\n\nKdyž někdo v Jižní Koreji mluví o Koreji obecně a použije název Čoson, vše je zcela v pořádku, žádný problém nevznikne, dotyčný v nejhorším případě sklidí salvu smíchu. Naproti tomu, kdyby se v Severní Koreji někdo (lhostejno kdo) byť jen opovážil vyslovit slovo Hanguk, je zle, nastane trapné ticho a dotyčný se vystavuje riziku fyzické inzultace. Severokorejci tento název odmítají, protože naposledy byl pro zemi používán v krátkém období před nástupem japonské okupace.\nKromě dlouhodobě napjaté situace na hranici se Severní Koreou je Jižní Korea obzvláště citlivá na jakékoli dění související s maličkým souostrovím Tokdo, které se nachází na strategickém místě asi na půli cesty mezi Koreou a Japonskem. Na ostrovy si dělají nárok obě země: Korea jej klasifikuje jako součást souostroví Ullung, ležícího v provincii Severní Kjŏngsang; v Japonsku je pod názvem Takešima zařazen jako část města Okinošima, distrikt Oki, prefektura Šimane. Důvodem tohoto konfliktu je určitá nejednoznačnost japonských poválečných smluv.\n\nJižní Korea se skládá z jednoho \"speciálního města\", jednoho \"speciálního autonomního města\", šesti \"metropolitních měst\", osmi \"provincií\" a jedné \"speciální autonomní provincie\".\n\n\n\n\n\nJižní Korea je 11. největší ekonomikou světa a 4. největší v Asii. Jde o ekonomiku postindustriální, sektor služeb zaujímá 57,5 % hospodářství, průmysl 39,8 % a zemědělství 2,7 %.\n\nPo konci korejské války patřila Jižní Korea deset let k nejchudším státům světa. HDP na hlavu v roce 1960 činil 79 amerických dolarů, což bylo méně než ve většině jihoamerických a některých afrických zemích. V roce 1963 se chopil moci diktátor Pak Čong-hui. Provedl zásadní reformy a rozhodl se vybudovat silně exportní ekonomiku. Právě jemu je připisována proměna Jižní Koreje v asijského tygra. Infrastrukturu financoval především z japonských investic, s čímž byla spojena normalizace korejsko-japonských vztahů, která vyvrcholila smlouvou o vzájemných vztazích z roku 1965.\n\nNěkdy se tomuto ekonomickému zázraku říká \"Zázrak na řece Han\". Stál na úspěchu firem jako Hyundai (nejde však jen o automobily, spadají pod ní také největší loděnice na světě), Daewoo či Kia, nebo technologické společnosti Samsung a LG, schopné se prosadit na světových trzích: V roce 2014 byla Jižní Korea pátým největším exportérem světa. Nejvíce vývozu míří do Číny (24,8 % v roce 2017). Stejně tak na dovozu se nejvíce podílí ČLR. Jižní Korea musí dovážet především ropu.\n\nEkonomický růst byl poněkud zbrzděn asijskou ekonomickou krizí, jež vypukla roku 1997 (položila například tradiční značku Daewoo), ale přesto v roce 2010 HDP na hlavu dosáhl 30.000 USD, což se téměř rovná HDP zemí jako je Japonsko.\n\nTypickým rysem korejské ekonomiky je, že firmy prostředky málo čerpají na finančních trzích, protože ty jsou náchylné k panikám při zhoršení vztahů se severem a hrozbě nové války. Ze stejného důvodu jihokorejské vlády udržují nízký státní dluh, aby při panice nezdražovaly státní dluhopisy (38,6 % HDP k roku 2017, tedy nižší než Česko a o hodně nižší než průměr EU). Naopak mají rezervní fond, který užívají při krizích. Proto také byla korejská ekonomika jen velmi málo zasažena globální krizí roku 2008 a jako jedna z mála ekonomik planety i na vrcholu této krize rostla, byť mírně (už v roce 2010 ovšem opět masivně – 6,2 procenta HDP).\n\nGlobální výkonnost největších firem v zemi má i svou odvrácenou stranu. Rodiny majitelů (vzhledem k výše uvedené nedůvěře k akciový model firem jde skutečně povětšinou o rodinné klany otců zakladatelů) získaly obrovský mimoekonomický vliv a provázanost s politiky je značná. Největšími podniky jsou tzv. čeboly. Jejich postavení mnozí označují za oligopolní a jejich vazba na politiky navíc už vedla k řadě korupčních skandálů. Problémem je, že stát měl na vzniku čebolů v 60. letech značný podíl, často tyto podniky zakládali \"na příkaz\" bývalí vojáci.\n\nCo však Koreji nepopiratelně vyšlo, byla sázka na informační technologie v 70. letech (tedy v době, kdy o výnosnosti a perspektivnosti tohoto odvětví nebylo zdaleka rozhodnuto). Jižní Korea je v současnosti největším světovým výrobcem paměťových čipů, obrazovek a displejů. Samsung je největší elektronickou firmou světa. Sektor informačních technologií se na HDP podílí 13 %, což je druhý nejvyšší podíl v zemích OECD, po Finsku. (Jižní Korea je členem OECD od roku 1996.)\n\nJižní Korea sází také na jadernou energii – je pátou největší jaderno-energetickou velmocí světa a druhou největší v Asii. Z jádra vyrábí 45 % elektrické energie. V posledních letech staví reaktory i v zahraničí, například v Argentině či Jordánsku.\n\nHospodářské ukazatele\n\n\n\n\nChudobou je v Jižní Koreji podle oficiálního odhadu postiženo asi 15 % obyvatel. Zpráva OECD pro rok 2012 poznamenala, že „zlepšení sociální soudržnosti snižováním nerovnosti a relativní chudoby“, je jedním z klíčových problémů, kterým čelí Jižní Korea. Chudoba v Jižní Koreji ovlivňuje především starší, téměř polovina starších žije v relativní chudobě, což je nejvyšší podíl mezi zeměmi OECD. Mnohé jihokorejské důchodkyně si musí přivydělávat prostitucí.\n\nAž 99 % obyvatelstva Korejské republiky tvoří Korejci, v zemi je jen malá třicetitisícová menšina Číňanů. Úředním jazykem je korejština. S počtem 51,2 milionů se řadí na 26. místo na světě. S hustotou zalidnění 501 osob/km² je jednou z nejhustěji zalidněných zemí na světě (19. místo). S tím, jak se měnily všechny sféry korejské společnosti, se v posledních desetiletích prudce měnilo i složení obyvatelstva. Převážně agrární země 50. let 20. století (počet obyvatel zaměstnaných v zemědělství dosahoval až 60 %, ve městech žilo 20 %) se změnila na vysoce urbanizovanou (ve městech dnes žije 75 %) a průmyslovou zemi (dnes pracuje v zemědělství 6,4 % obyvatel), v současnosti na postindustriální zemi.\n\nZa vysoký stupeň urbanizace jsou zodpovědné zejména tyto faktory:\n\nNejvětší města mající více než milion obyvatel jsou Soul (okolo 11 milionů obyvatel), Pusan (3,7), Inčchon (2,5), Tegu (2,5), Ulsan (2), Tedžon (1,4) a Kwangdžu (1,4).\n60. léta 20. století byla charakterizována vysokým přirozeným přírůstkem obyvatelstva ve výši 2,6 %. Klesající trend posledních let (pokles na 1 % v 90. letech) se projevuje nejvíce v současnosti, kdy přirozený přírůstek obyvatelstva dosahuje pouze 0,5 %.\n\nNáboženská situace v Jižní Koreji je složitá a rychle se vyvíjí. Tradiční asijská náboženství si dosud uchovala určitý vliv, který ale zřetelně upadá na úkor křesťanství a různých forem ateismu.\n\nNejvíce lidí v Jižní Koreji se označuje za ateisty nebo bez vyznání: 49,3 %. Nejvíce zastoupeným náboženstvím je buddhismus, k němuž se hlásí 26,3 % obyvatel, poté následuje křesťanství s 23,2 % (z toho asi 2/3 protestantů a 1/3 katolíků). Podíl příslušníků všech ostatních náboženství už nepřesahuje 1,3 %.\n\nKorejec žijící ve Spojených státech amerických Son-mjong Mun zde založil synkretistické nové náboženské hnutí Církev sjednocení (munisté), které proslulo svými hromadnými svatbami, a to lidí, které vůdce Mun k sobě spároval na základě fotografií. V samotné Koreji však toto náboženské hnutí nezaznamenalo ohlas.\n\nZe středověkých konfuciánských učenců, filozofů a spisovatelů jsou nejvýznamnější Yi I, Jeong Dojeon, Čong Mong-džu a Yi Hwang. Výraznou roli v emancipaci žen a prozápadní orientaci jihokorejské kultury sehrála ve 20. století básnířka a malířka Na Hje-sok. Korejka Han Kang získala roku 2016 americkou Man Bookerovu cenu za román \"Vegetariánka\".\n\nVe Spojených státech se prosadil výtvarný umělec Nam June Paik, jedna z hlavních osobností hnutí Fluxus a průkopník videoartu. Ve starém korejském malířství a kaligrafii měla významné postavení Sin Saimdang, která se krom toho stala v korejské kultuře symbolem ideální matky.\n\nK nejznámějším korejským umělcům patří filmový režisér Kim Ki-duk, jenž získal Zlatého lva v Benátkách (2012) a řadu dalších festivalových ocenění. Mezi jeho mistrovská díla patří například snímek \"3-iron,\" kde ani jeden z hlavních hrdinů za celý film nepromluví. Ke známým režisérům patří i Pak Čchan-uk (snímky \"Oldboy, Komorná\"), Lee Cheol-ha (\"Love Me Not\") či Bong Joon-ho. Z amerického seriálu \"Ztraceni\" je známa herečka Yunjin Kim.\n\nMezinárodního věhlasu došel klavírista a skladatel Yiruma. Pozoruhodným YouTube-fenoménem se stal raper Psy (rodným jménem Park Jae-sang). Jeho klip k písni \"Gangnam Style\" se stal prvním internetovým videem v historii, které zhlédla miliarda lidí. Osobitým jevem je tzv. K-pop (korejský pop), který je manažován především obří společností SM Entertainment a produkuje obvykle chlapecké či dívčí skupiny, které mají velký úspěch v asijských zemích. Někdy má jedna skupina i zvláštní \"divize\" pro různé země, do nichž jsou nabráni místní zpěváci.\n\nNa seznam světového kulturního dědictví UNESCO byla zapsána řada architektonických památek: královský palác Čchangdokkung v Soulu, svatyně Čongmjo, pevnost Hwasong, pevnost Namhansanseong, královské hrobky dynastie Čoson, historické vesnice Hahë a Jangdong, chrám Haeinsa, chrám Pulguksa či historická oblast Kjongdžu. Z ostatních památek lze zmínit historickou bránu Namdemun v Soulu či další čtyři královské paláce tamtéž, např. Kjonbokun. K zajímavým moderním stavbám patří například Lotte World Tower, Hyundai I-Park Tower, Jongno Tower, nová budova soulské radnice, nebo Dongdaemun Design Plaza z pera Zahy Hadidové.\n\nV Koreji některé sporty vznikly, zejména bojové, jako taekwondo či taekkyon. Nejpopulárnějšími sporty v Jižní Koreji jsou však dnes fotbal a baseball.\n\nJižní Korea dvakrát hostila olympijské hry, roku 1988 v Soulu ty letní, a v roce 2018 zimní hry v Pchjongčchangu. Jihokorejci jsou na olympijských hrách mimořádně úspěšní, k roku 2018 získali již 121 zlatých medailí, a to přesto, že svou první účast si připsali až v roce 1948. Vzhledem k tradicím jsou Korejci hegemonem především v lukostřelbě, kde brali už 23 zlatých. Logicky se jim také velmi daří v taekwondu, kde si připsali dvanáct prvenství. Úspěšní jsou i v dalších bojových sportech, v judu a zápase. V 90. letech pak v Koreji nastal boom rychlobruslení a od těch časů Jihokorejci sbírají rychlobruslařské medaile jako na běžícím pásu, obzvláště v disciplíně zvané short-track, kde se stali přímo velmocí. Ze short-tracku mají již 24 zlatých, dalších pět přidali z klasického rychlobruslařského oválu. Díky tomu je Jižní Korea nejúspěšnější asijskou zemí na zimních olympijských hrách.\n\nStřeleckým fenoménem je Čin Čong-o, který má čtyři zlaté ze tří olympiád, z pistole na 50 a 10 m. Zlato z Vancouveru 2010 si přivezla krasobruslařka Kim Ju-na. Jediné atletické zlato získal v Barceloně 1992 maratónec Hwang Jong-džo, jediné plavecké Pak Tche-hwan v Pekingu 2008. Velmi úspěšní jsou Korejci v házené, jejich ženská reprezentace olympijské hry již dvakrát vyhrála (1988, 1992), povedlo se to i týmu mužů v baseballu na OH 2008. Dvě jihokorejské házenkářky byly též vyhlášeny nejlepšími hráčkami světa – Kim Hyun-Mee v roce 1989 a Lim O-Kyeong roku 1996. Stejné pocty se dostalo i dvěma mužům – Kang Jae-Wonovi (1989) a Yoon Kyung-Shinovi (2001).\n\nKorejská fotbalová reprezentace dosáhla svého největšího úspěchu na mistrovství světa v roce 2002 (které Korea spolupořádala s Japonskem), kde skončila na čtvrtém místě. V roce 2012 brala bronz na olympijském turnaji.\n\nGolfistka Inbee Park je jednou ze sedmi žen, které dosáhly tzv. kariérního grandslamu.\n\nVědkyně I So-jon se stala prvním korejským kosmonautem, zúčastnila se roku 2008 ruské mise k Mezinárodní vesmírné stanici.\n\nVelmi rozvinuté jsou v Koreji informační technologie. Jižní Korea má nejrychlejší internet v domácnostech na světě. Podle agentury Bloomberg produkuje Korea nejvíce technologických inovací na světě (k roku 2018). V letech 2001 - 2005 vyvinul korejský institut KAIST několik humanoidních robotů, poslední z nich napodobuje podobu a grimasy A. Einsteina (nese označení HUBO). Biogenetici ze Soulské univerzity jako první na světě naklonovali psa a vlka.\n\nKorejská vláda posílá každý rok na podporu vědy a výzkumu 12 miliard dolarů. Jakýmsi centrem korejské vědy je město Tedžon. V roce 1973 se zde začalo stavět \"vědecké městečko\". V něm dnes pracuje více než 18 000 vědců. Sídlí zde přes 230 výzkumných institucí, a to jak státních (např. výše zmíněný prestižní KAIST), tak soukromých, tedy výzkumných divizí největších firem (zejm. Samsung a LG). V tomto epicentru inovací bylo přihlášeno již 30 000 patentů. Byla zde vyvinuta technologie CDMA i zmapován kompletní genom šimpanze.\n\nTři nejlepší univerzity v zemi, často společně označované zkratkou \"SKY\", jsou Soulská národní univerzita, Korejská univerzita a Univerzita Jonsei.\n\nZemě je dobře známá svým důrazem na vzdělání. Ten přináší vynikající výsledky, Jižní Korea dosahuje jedny z nejvyšších úrovní čtenářské gramotnosti a matematických schopností studentů. V roce 2014 se v testu schopnosti řešit problémy umístili korejští studenti na druhém místě za Singapurci. Korea má také jednu z nejvíce kvalifikovaných pracovních sil mezi zeměmi OECD. 80 % absolventů středních škol pokračuje na univerzitě, bakalářský titul má 68 procent Jihokorejců ve věku 25–34 let, což je nejvíce v OECD.\n\nVzdělání je pro jihokorejské rodiny prioritou, zisk vysokoškolského titulu je zdrojem vysokého společenského statusu (jež mj. zaručuje úspěch při hledání partnera) a motorem sociální mobility. Je považován za vstupní bránu do jihokorejské střední třídy. Život jihokorejského dítěte se tudíž točí kolem vzdělání, tlak na úspěch ve škole je vyvíjen od raného věku, což vede k syndromu \"nešťastného dětství\" a také mj. epidemii krátkozrakosti.\n\nAni adolescenti se proti tomuto tlaku nevzpírají. Touha jihokorejských studentů dostat se na prestižní univerzitu byla změřena jako jedna z nejvyšších na světě. Ti, kdo vysokoškolské vzdělání vůbec nezískají, jsou stigmatizováni a čelí předsudkům. Tlak na mladé je enormní zejména v období přijímacích zkoušek na VŠ. Vysoce kompetitivní školský systém a hysterie kolem přijímacích zkoušek, jež určí dráhu jedince prakticky na celý život, jsou často označovány za příčinu vysoké míry sebevražd v zemi, zejména u osob ve věku 10–19 let. Systém byl rovněž kritizován za to, že produkuje příliš vysokoškolských absolventů, kteří nakonec musejí vzít stejně práci, k níž jsou překvalifikováni. Do některých oborů, kde je společenská stigmatizace největší, odmítají nastoupit vůbec, což vede k relativnímu nedostatku pracovních sil. Korejská kultura přitom není nakloněna k přijetí migrantů, kteří by tyto profese mohli zastat.\n\nV posledních letech se Jižní Korea stává uznávanou také z hlediska vědy o životě v minulých geologických dobách, tedy paleontologie. Svědčí o tom například i početné objevy populárních druhohorních plazů, zejména pak dinosaurů.\n\nKorejská kuchyně je z velké části založena na rýži, zelenině a masu. Tradiční korejská jídla jsou pojmenována podle počtu příloh (반찬; banchan). Kimčchi se podává téměř v každém jídle. Běžně používané přísady jsou sezamový olej, doenjang, sójová omáčka, sůl, česnek, zázvor, pepřové vločky, gochujang (fermentovaná chili pasta) a zelí napa. V Koreji je polévka podávána jako součást hlavního jídla (nikoli před nebo po hlavním jídle). Polévky guk se často připravují z masa, měkkýšů a zeleniny. Jjigae jsou syté kořeněné polévky nebo dušená masa. Nudle a nudlové pokrmy v korejské kuchyni jsou označovány jako guksu nebo myeon. Pšeničné nudle (milguksu) byly speciální pokrm podávaný na oslavách.\n\nNejoblíbenějším korejským alkoholickým nápojem je sodžu (소주|燒酒) vyráběné z rýže, batátů nebo ječmene. Sodžu je průhledné a má přibližně 22 % alkoholu. Yakju je rafinovaný průhledný likér fermentovaný z rýže, přičemž nejznámějším je cheongju.\n\n\n"}
{"id": "20093", "url": "https://cs.wikipedia.org/wiki?curid=20093", "title": "Jordánsko", "text": "Jordánsko\n\nJordánsko, oficiálním názvem Jordánské hášimovské království, je stát v oblasti Blízkého východu. Jeho sousedy jsou Irák, Izrael, Saúdská Arábie, Sýrie.\n\nVe starších pramenech je současné území uváděno jako Transjordánsko nebo Zajordánsko, protože leží na východ od Jordánu. Jako Transjordánsko (nebo Zajordánsko) je také označováno území dnešního Jordánska v letech 1921–1946, kdy podléhalo jako mandátní území Britům.\n\nVzhledem k tomu, že Zajordánsko se nachází v oblasti Předního východu, rozvíjelo se zde zemědělství již od raného neolitu. Mezi lety 6500 a 5500 př. n. l. se podnebí stalo teplejším a sušším, což způsobilo úplnou desertifikaci oblastí na východě. Ačkoli písmo bylo vynalezeno v Mezopotámii a Egyptě kolem roku 3000 př. n. l., do oblasti Kanaánu se rozšířilo až o tisíc let později.\n\nV době železné (od 12. století př. n. l.) se v oblasti dnešního Jordánska vytvořila tři království. Byly to od severu k jihu Ammón, Moáb a Edóm. Hlavním městem Ammónu byl Rabat Ammón, dnešní Ammán. Hlavním městem Moábu byl Kir, dnešní Kerak. Hlavním městem Edómu byla Bozra mezi dnešní Tafilou a Šobakem. Obyvatelstvo Ammónu, Moábu a Edómu bylo semitského původu, blízce příbuzné sousedním Izraelitům.\n\nOd 9. století př. n. l. ovládli postupně území Jordánska Asyřané, Babyloňané, Peršané a Seleukovci. Na přelomu letopočtu bylo území součástí Nabatejského království, které sahalo až do dnes syrského města Bosra. Nabataejci v té době postavili slavné skalní město Petra. Nabatejské království bylo v roce 106 n. l. dobyto Římskou říší. V 7. století zabrali Jordánsko muslimští Arabové. Území se nevyhnulo střetům křižáků s muslimy ve 12. století. Křižáci byli z území nakonec vytlačeni. V 16. století oblast zabrala Osmanská říše, která ovládala území do konce první světové války, než ho dobyli Britové.\n\nZa první světové války se v tehdejší osmanské Mezopotámii vylodila britská vojska a celou ji obsadila. Po válce připadla oblast Iráku Velké Británii jako mandátní území a převzali také vládu nad oblastí Jordánska a Palestiny, která tvořila společný územní celek.\n\nRoku 1921 byla ustanovena monarchie pod vládou Hášimovců jako britský protektorát a emirát Zajordánsko, nad nímž svěřili vládu hášimovskému vládci Abdalláhovi (viz Churchillova bílá kniha). Ten byl sice předtím zvolen králem Iráku, ale o vládu jej tam připravil jeho mladší bratr Fajsal, který se stal iráckým králem po tom, co Francouzi zmařili jeho aspirace na vládu ve Velké Sýrii. Aby Abdalláha odškodnili, svěřili mu Britové vládu nad Jordánskem (což byla na rozdíl od Iráku málo významná země). Abdalláh se ujal vlády pod britským protektorátem jako emír Transjordánska.\n\nJiž jako emír Zajordánska se Abdalláh I. roku 1921 zúčastnil korunovace svého bratra Fajsala I. iráckým králem, sám však korunován nebyl a i na titul krále si musel na rozdíl od něj počkat do skončení britského mandátu. Abdalláh ustanovil v roce 1928 legislativní radu, ta však zůstala jen poradním orgánem a nechala Abdalláha, aby vládl jako samovládce.\n\nBěhem druhé světové války byl Abdalláh věrným spojencem Britů, dodržoval pravidla mezi Brity jako protektorátní mocností a sebou jako vládcem Transjordánska. Jordánská arabská legie také pomáhala potlačit proněmecké povstání v Iráku v roce 1941.\n\nSkutečnou nezávislost získalo území v roce 1946, kdy bylo vyhlášeno Transjordánské království a záhy nato se zúčastnilo války s nově vzniklým Izraelem v letech 1948–1949. Válkou získalo území za řekou Jordán (tzv. západní břeh Jordánu) a přejmenovalo se na Jordánsko. Spolu s přejmenováním dochází i ke změně titulu krále Abdalláha z krále Transjordánska na krále Jordánska. Král Abdalláh byl zavražděn v roce 1951 a na jeho místo nastoupil jeho syn Talal, který ovšem nevládl déle než rok a abdikoval. Roku 1952 tedy nastoupil jeho syn Husajn, vnuk krále Abdalláha. V roce 1967 vypukla další arabsko-izraelská válka, které se Jordánsko opět účastnilo. Válka skončila pro Jordánsko porážkou a ztrátou celého západního břehu Jordánu, který je dodnes obsazen Izraelem. Jordánsko se již tohoto území vzdalo. Na jordánské území začaly proudit velké davy palestinských uprchlíků z Izraele. Palestinci tvoří nyní asi 55 % arabského obyvatelstva země. Ve válce mezi Irákem a Íránem stálo Jordánsko na straně Iráku. Místní vláda se pokoušela při operaci Pouštní bouře zachovávat neutralitu. V roce 1994 došlo nakonec k mírovým rozhovorům s Izraelem a byl ukončen válečný stav. Roku 1999 zemřel král Husajn a na trůn nastoupil jeho syn Abdalláh.\n\nOd konce roku 2010 až do současnosti ve většině arabských států probíhaly nebo probíhají protesty, nepokoje, povstání a revoluce, které jsou nazývány jako „arabské jaro“. Jordánsko je jedna z mála zemí, o které se dá říci, že dominovému efektu arabského jara odolala. Jediným důsledkem bylo, že po protestech král Abdalláh II. odvolal premiéra a jeho vládu. Po pádu režimu prezidenta Husního Mubáraka v Egyptě v roce 2011 představuje jediného relevantního arabského spojence Spojených států a Izraele na Blízkém východě. Jordánsko se potýká s mnoha problémy na domácí scéně. Jedná se zejména o neúspěšný boj s korupcí, nedostatek surovinových a přírodních zdrojů, zejména zásob pitné a užitkové vody. V případě ropy a zemního plynu je Jordánsko plně odkázané na dodávky od zahraničních partnerů, což v minulosti několikrát způsobilo vážné ekonomické problémy, vyvolalo u jordánské společnosti obrovské pobouření a spustilo vlnu demonstrací a občanských protestů. Jordánsko rovněž bojuje s vysokou mírou nezaměstnanosti a neefektivním nakládáním s veřejnými financemi a dalšími problémy.\n\nVelkým problémem je jordánská imigrační politika, která je známá svou otevřeností, což mělo donedávna pozitivní ekonomické efekty. V roce 2013 pobývalo na území království přibližně 2,5 milionu Palestinců a velký počet Iráčanů. Ti do země uprchli v důsledku invaze spojeneckých vojsk do Iráku v roce 2003. Problémy s imigranty v zemi prohlubuje příliv syrských uprchlíků. Syrskému exodu jsou kromě Jordánska vystaveny též Turecko a Libanon. Jordánské království je však z hlediska počtu uprchlíků na jeho území pod tlakem nejvíce. Druhý významný problém představuje pro Jordánsko pašování zbraní, vojenského materiálu a nelegální přechod osob přes jordánsko-syrské hranice. Nadále stoupá počet jordánských občanů, většinou členů radikálně islamistických skupin, kteří se snaží nelegálně překročit hranice, aby se účastnili bojů na straně syrských rebelů. Nejedná se však výlučně o občany Království, ale islamisté z celého Blízkého východu mnohdy využívají Jordánsko jako tranzitní zemi k přechodu do Sýrie. Jordánsko je rovněž ohroženo teroristickýmy útoky a jinými radikálními tendencemi vyvolanými aktivitou islamistů a nelegálním transferem zbraní.\n\nRozloha Jordánska je jen o málo větší než rozloha ČR. Na východě tvoří tři čtvrtiny země kamenitá poušť. V zemi se nachází Jordánské údolí, které je součástí Velké příkopové propadliny. Protéká jím řeka Jordán, která se vlévá do Mrtvého moře, jež je 394 m pod úrovní oceánu. Na Západním břehu jsou asi 900 m vysoké vápencové kopce. Velká příkopová propadlina pokračuje na jih až do Akabského zálivu, kde Jordánsku patří 20 km dlouhé pobřeží. Nejvyšší hory jsou na jihu země, nejvyšší hora, Džabal Ram, měří 1754 m. Na sever od těchto hor povrch země klesá a přechází v kamenitou poušť.\n\nNa západě jsou středomořské klimatické podmínky, na východě pak pouštní s tím, že počet srážek klesá úměrně směrem do vnitrozemí. Na 90 % území jsou průměrné roční srážky menší než 20 cm, na některých místech dokonce pouhých 2,5–5 cm. Hory jsou na tom lépe, neboť sem zasahují vlhké větry od Středozemního moře. V Ammánu jsou průměrné teploty 8 °C v lednu a 25 °C v červenci. Srážky zde pak činí 27 cm.\n\nAmmán je nejvýznamnějším průmyslovým centrem a je v něm přes 50 % veškerého průmyslu v zemi. Je to významné místní centrum a stal se i bankovním střediskem. Zarká (421 000 obyvatel v roce 1994) je druhým největším městem a Irbid (281 000 obyvatel v roce 1994) je třetím největším městem. Všechna města leží na severu, jediným jižním význačnějším městem je Akaba, jediný jordánský přístav ležící na břehu Rudého moře.\n\nV zemi je vybudováno přes 1 154 km železnic a 6 856 km silnic. Jordánská letecká společnost The Royal Jordanian Airline poskytuje mezinárodní služby na letištích v Ammánu a Akabě. Ammán je spojen silnicí s Akabou, na západ s Jeruzalémem a na sever s Damaškem. Ze Sýrie vede železnice procházející Ammánem a pokračující na jih do Naqb Ishtaru s odbočkou do Akaby, která je jediným, a proto klíčovým jordánským přístavem.\n\nNejdůležitější nerostnou surovinou jsou fosfáty, které jsou také nejdůležitější vývozní komoditou. Ročně se jich vytěží přes 4 000 000 tun. Druhou nejdůležitější surovinou je potaš, která se těží z Mrtvého moře a její těžba přesahuje 1 000 000 tun ročně. V zemi jsou menší zásoby mědi, železné rudy a niklu, těží se i mramor a keramická hlína. Ze Saúdské Arábie se do rafinérií ve městě Zarká přivádí ropovodem ropa. Na severovýchodě se od roku 1989 těží zemní plyn, který se využívá v tepelných elektrárnách.\n\nVýchodní Jordánsko je tvořeno převážně pouštěmi, jižní polopouštěmi. Pouze 4 % země jsou vhodná k obdělávání půdy a 8 % se používá jako pastviny. Přesto je zemědělství hlavní činností a zaměstnává 20 % aktivního obyvatelstva. Hlavními produkty jsou rajče jedlé, olivy, tabák, citrusy a pšenice. V zemi je víc než milion ovcí, 450 000 koz, 33 000 kusů dobytka a 14 000 velbloudů. Některá z těchto zvířat jsou ještě stále chována kočovnými beduíny. Vážným problémem je eroze půdy. Některé oblasti jsou uměle zavlažovány. Nejlepší půdou pro pěstování ovoce je Západní břeh, ale celkem dobře se plodinám daří i v údolí řeky Jordán a na svazích kolem něho. V oblasti jižní pouště byla zřízena hospodářství využívající vodu, která se čerpá z hlubokých podzemních zásobníků vody. Rybaření v řece Jordánu a Jarmúku slouží jako potravinový zdroj.\n\nHlavní průmyslová odvětví jsou spojena s fosfáty, uhličitanem draselným, ropnými rafinériemi a výrobou cementu. V Jordánsku se nachází také některá odvětví lehkého průmyslu. Ropná rafinérie ve městě Zarká zajišťuje dodávky pro místní spotřebu nafty a elektřiny. Další důležitá elektrárna je v Ammánu; 99 % veškeré elektrické energie zajišťují tepelné elektrárny, ale Jordánsko má v plánu stavbu elektrárny jaderné, na kterou chce získat prostředky v zahraničí . Rozvíjejí se některá menší průmyslová odvětví – konzervování ovoce a zeleniny, výroba cigaret, olivového oleje a mýdla. Turistický průmysl utrpěl velké škody při ztrátě Západního břehu s mnoha památkami z biblických dob. V plánu je výstavba nových rekreačních středisek a Slabě na hranicích s Izraelem.\n\nV roce 2005 je Jordánsko poměrně bezpečná země i pro turistiku, za předpokladu, že se pohybujete v obydlených oblastech větších měst a pobřeží Rudého moře. Naproti tomu odlehlé oblasti bezpečné nejsou a mohou ještě stále obsahovat např. miny zbylé po válečných konfliktech. V těchto místech běžně najdete značku lebky se zkříženými hnáty, která označuje neprověřené území.\n\nTuristickým magnetem Jordánska je zejména skalní město a archeologické naleziště Petra, které bylo zařazeno na seznam světového kulturního a přírodního dědictví UNESCO. V bibli je označováno jako \"Selá\" a Arabové mu dali jméno \"Mojžíšovo údolí\".\n\nDalšími turistickými atrakcemi jsou např. Mrtvé moře, památky z doby Římské říše nebo řada přírodních rezervací.\n\nJordánsko má 6,5 milionu obyvatel (2012), což představuje zvýšení z 1,57 milionu obyvatel v roce 1971. Populace Jordánska se vyznačuje rychlým růstem, k čemuž jí napomáhá nejen poměrně vysoká míra porodnosti, ale hlavně neustálý příliv uprchlíků z okolních zemí regionu postižených válečnými konflikty. Podle OECD se jordánská populace mezi lety 1990 a 2008 zvýšila o 2,7 milionu, což je 86% nárůst. Oproti tomu ve stejné době populace Libanonu narostla o 39 %, Izraele o 56 %, Sýrie o 67 % a Palestiny o 106 %.\n\nHustota zalidnění je velmi vysoká v úrodném pásmu kopců na severozápadě podél hranic s Izraelem, ale celkově činí 68,4 obyvatel/km² kvůli tomu, že většinu území tvoří poušť.\n\nObyvatelstvo Jordánska tvoří z 98 % Arabové a přes 80 % jsou sunnitští muslimové. Dále 1 % tvoří Čerkesové a 1 % Arméni.\n\nPůvodními obyvateli jsou beduínští Arabové. Jordánsko v minulosti absorbovalo velké množství imigrantů prchajících před válkou a perzekucí, takže většina obyvatel Jordánska jsou imigranti nebo jejich potomci. Čerkesové se zde usadili ve druhé polovině 19. století (podobně jako Čerkesové v Palestině). Důvodem k emigraci z Ruska byly represe po potlačení čerkeského povstání proti carské vládě v roce 1858. Arabsko-izraelské konflikty v letech 1948 (první arabsko-izraelská válka) a 1967 (Šestidenní válka) způsobily, že do Jordánska uteklo mnoho palestinských uprchlíků, z nichž 200 000 pobývá v uprchlických táborech. V současnosti je počet registrovaných palestinských uprchlíků v Jordánsku zhruba 2,1 milionu.\n\nZa války v Iráku do Jordánska uprchlo mnoho Iráčanů, v roce 2007 se jejich počet odhadoval na 700 000–1 000 000. V poslední době do Jordánska dorazilo také množství uprchlíků prchajících před válkou v Sýrii. Dále zde pracuje mnoho manuálních pracovníků původem z Egypta, Sýrie, Indonésie a Jižní Asie.\n\n\n"}
{"id": "20094", "url": "https://cs.wikipedia.org/wiki?curid=20094", "title": "Kapverdy", "text": "Kapverdy\n\nKapverdy () jsou státem zahrnujícím deset ostrovů v Atlantském oceánu u pobřeží západní Afriky. Od roku 1975 jsou Kapverdy republikou. Ostrovy jsou pojmenovány podle poloostrova Zelený mys (francouzsky \"Cap-Vert\"), který tvoří nejzápadnější bod kontinentální Afriky.\n\nKapverdy byly neobydlené až do doby první portugalské kolonizace. Roku 1456 na ostrov Boa Vista doplul benátský mořeplavec ve službách Portugalska Alvise Cadamosto. Větší část souostroví prozkoumal a dal jim jméno Portugalec António Noli a stal se prvním gubernátorem ostrovů. První osídlování začalo 1461 s vybudováním vojenské základny na ostrově Santiago. Portugalci je začali využívat jako zásobovací stanici při plavbách dále na jih a do Indie, později zde pěstovali cukrovou třtinu. Roku 1496 se souostroví oficiálně stalo součástí portugalské koloniální říše.\n\nV letech 1500–1620 byl ostrov Santiago hlavním překladištěm otroků vyvážených ze západní Afriky. V této době tvořili obyvatelstvo Portugalci a afričtí otroci. V následujícím období význam Kapverd v této ekonomické oblasti poklesl. Další rozkvět obchodu s otroky nastal v 18. století, souvisel s dodávkou otroků do anglických kolonií Severní Ameriky. Ve stejném století bylo pobřeží centrem lovců velryb. Konec 18. století je spojen s ekonomickým úpadkem ostrovů. V tu dobu začala emigrace obyvatel do USA a Brazílie. V 19. století se stalo město Mindelo na ostrově São Vicente vhodným místem na doplnění různých zásob a uhlí pro velrybářské a transatlantické lodě. Ekonomický význam Kapverd vzrostl. Po otevření Suezského průplavu význam ostrovů jako tranzitního přístavu zanikl úplně. Během 19. a 20. století zemi opouštělo mnoho obyvatel. Hospodářská krize prakticky zůstala nevyřešena dodnes.\n\nMezi léty 1773–1866 na Kapverdách udeřily celkem tři hladomory, z nichž každý stál životy asi 40 % obyvatel.\n\nVe 20. století vzrostla vlna nacionalismu a aktivizovala se Africká strana nezávislosti Guineje Bissau a Kapverd (PAIGC), tyto události vedly v roce 1951 ke změně statusu z kolonie na zámořskou provincii. A po Karafiátové revoluci (1974) v Portugalsku se Kapverdám podařilo 5. července 1975 vyhlásit nezávislost. Prvním prezidentem samostatného státu se stal Aristides Pereira, který byl také nejvyšším představitelem Africké strany nezávislosti Guineje-Bissau a Kapverd. Plánovaná unie s Guineou-Bissau se po tamním státním převratu v listopadu 1980 nerealizovala, v lednu 1981 došlo ke změně názvu strany nezávislosti na Africkou stranu nezávislosti Kapverdských ostrovů. Po návštěvě papeže Jana Pavla II. na Kapverdách se katolická opozice osmělila požadovat demokratické změny a v únoru 1990 kapverdský režim ohlásil přechod k pluralismu a byl zaveden multipartijní systém. V prvních pluralitních volbách konaných v lednu 1991 zvítězilo Hnutí pro demokracii (MpD). Také prezidentský kandidát této strany António Mascarenhas Monteiro s převahou vyhrál. Strana i prezident měli převahu 2 volební období. Ve volbách v roce 2001 zvítězila po 10 letech Africká strana nezávislosti Kapverdských ostrovů se svým prezidentským kandidátem Pedro Piresem, který potvrdil svou výhru v dalších volbách v únoru 2006.\n\nKapverdy jsou parlamentní republikou. Hlavou státu je prezident volený v přímých a všeobecných volbách na pětileté funkční období. V současnosti je prezidentem Jorge Carlos Fonseca, který stojí v čele země od roku 2011. V čele vlády stojí premiér jmenovaný prezidentem, zpravidla to bývá předseda strany, která vyhraje parlamentní volby. Výkonnou moc má vláda, která je odpovědna Lidovému shromáždění. Jmenuje ji prezident na návrh premiéra. Zákonodárným orgánem je jednokomorové Národní shromáždění (72 poslanců), které vzejde ze všeobecných voleb na pětileté volební období. Nyní je v platnosti ústava z roku 1992, v roce 1995 byly provedeny změny ve prospěch prezidenta, který získal více pravomocí. Revize ústavy z roku 1999 vytvořila novou funkci ombudsmana.\n\n\nOd roku 2005 se území celého státu dělí na 22 administrativních jednotek zvaných concelhos:\n\nKapverdské ostrovy se nacházejí v jižní části severního Atlantiku, mezi 17°13‘ a 14°48‘ severní šířky a 22°22‘ a 25°22‘ západní délky, asi 570 km od v kontinentální Africe ležícího Zeleného mysu, který dal ostrovům jméno (v portugalštině \"Ilhas de Cabo Verde\", Ostrovy Zeleného mysu).\n\nSouostroví Kapverdy se skládá z 10 ostrovů a 5 menších ostrůvků na celkové ploše 4035,5 km². Seskupují do dvou celků podle pozice převládajících větrů:\n\nJsou součástí Makaronézie, souboru sopečných souostroví táhnoucích se od Azorských ostrovů dále k jihu.\nVšechny ostrovy Kapverd jsou vulkanické, ale pouze na ostrově Fogo je stále aktivní vulkán Pico do Fogo vysoký 2975 metrů. Je zároveň nejvyšším bodem souostroví. Poslední erupce byla v roce 1995. Ostatní vyhaslé vulkány s výškou přes 1200 metrů se nachází na ostrovech Santa Antão, São Nicolau a Fogo.\n\nVlivem suchého podnebí je na ostrovech rozsáhlá eroze půdy. Povrch ostrovů tvoří především kamenité pouště, provazce ztuhlé lávy, pyroklastická suť nebo tmavý prach. Nedostatek vegetace zapříčiňuje silnou větrnou erozi. Zalesňovací kampaň po vyhlášení nezávislosti byla neúspěšná, na některých plochách se uchytily jen suchomilné akácie. Na ostrově Santiago zůstal zachován původní mahagonový háj. Na ostrovech se nachází pouze 11 % obdělávatelné půdy a orné půdy pro intenzivní využívání jen asi 0,74 % z celkové rozlohy souostroví. Zemědělská půda je navíc ohrožována občasnými přívalovými dešti, které jsou příčinou jejího smývání.\n\nZemě má nedostatek vody. Roční bilance srážek mezi 100-300 mm nedovolí vytvořit skutečnou řeku nebo jezero. Větší čas jsou koryta řek (\"riberias\") suchá.\n\nNepříznivé suché podnebí bylo nepřátelské k lidskému osídlení, jeho boom přišel až s evropskými zámořskými objevy, jelikož ostrovy se nachází na důležité lodní trase. Význam souostroví pro globální transport zůstal zachován i v jednadvacátém století a ještě se rozšířil o významný uzel leteckých linek.\n\nKlima je suché a horké; mezi prosincem a červnem je ovlivněno silným větrem, který sebou přináší písek ze Sahary a je místními nazýván harmattan. V červenci až listopadu převládá stabilní teplé a suché počasí, které je zřídka přerušeno přívalovým lijákem. Citelně se ochlazuje se stoupající nadmořskou výškou, průměrná výška ostrovů je 800 metrů.\n\nHlavním odvětvím je zemědělství. Pro vlastní potřeby pěstují kukuřici, brambory, maniok, hrách a pro export kokosy, cukrovou třtinu, banány a datle. K zemědělství je využíváno pouze 16 % půdy.\n\nVelkou roli hraje také rybolov, ale kvůli slabému technickému vybavení domorodců končí většina ryb v sítích zahraničních rybářů. S rybolovem má souvislost i ryby zpracující průmysl. Loví se hlavně tuňáci a kromě ryb se zpracovávají langusty a humři. K exportu jsou dále určeny textilie a polotovary pro produkci obuvi a kožedělný průmysl. 90 % potravin se dováží, což se odráží i v jejich ceně. Dále k importu patří stroje, lodě a elektronika. Hlavními obchodními partnery jsou USA, Portugalsko, Španělsko a Velká Británie.\n\nDíky zahraniční pomoci a příspěvkům obyvatel žijících v zahraničí mají velký deficit obchodní bilance. Ostrovy jsou chudé na přírodní zdroje. Ve větší míře se těží jen vápenec, čedič, kaolin, tyto suroviny jsou používané ve stavebnictví v menší míře na export. Dalším exportním artiklem je sůl, která se získává z mořské vody. Na tvorbě HDP se 70 % podílí sektor služeb. Stále větší podíl na HDP má cestovní ruch.\n\nKapverdské ostrovy jsou považovány za rozvojovou zemi. Stát zaujímá jedno z prvních míst v obdržené zahraniční pomoci v přepočtu na jednoho obyvatele. Této podpoře se těší díky svému demokratickému uspořádání a dodržování lidských práv a svobod. Hlavním sociálním, ekonomickým i politickým problémem je dnes nezaměstnanost.\n\nKurz kapverdské měny (escuda) je pevně zakotven vůči euru: 1 euro = 110 escudo. Hotovost lze vyzvednout v již celkem běžných bankomatech.\n\nNež Kapverdské ostrovy objevili Portugalci, bylo území neobydlené. Dnešní obyvatelé jsou potomky otroků (Balantové, Pepelové, Bidžagové, černoši z Konga, Ndonga atd.) a portugalských, janovských a nizozemských kolonizátorů, sefardských Židů. ¾ obyvatel jsou mulati, zbytek černoši a jen nepatrná část běloši. 95 % obyvatel se hlásí ke křesťanství, především k římskokatolické církvi.\n\nPodle sčítání lidu provedeného v roce 2000 tvořily ženy 51,9 % a muži 48,1 % obyvatelstva. Hlavní ostrov Santiago a samotná metropole Praia jsou přelidněné, zatímco Santo Antão a São Nicolau se vylidňují.\n\nV Nové Anglii v USA žije asi stejný počet Kapverďanů jako ve vlasti, mnoho dalších se jich usadilo v Brazílii, Portugalsku a dalších zemích Evropy. Imigranty tvoří obyvatelé Guineje–Bissau utíkající před válkou, před chudobou občané Senegalu, Nigerijci. V každém větším městě lze potkat čínské obchodníky. Italové, Němci a Rusové se pouštějí do rozvoje cestovního ruchu.\n\n\nKapverdská kultura je směsí evropských a afrických kořenů. Její literatura je jedna z bohatších v lusofónní Africe. Nejvíce známým hudebním žánrem je folklórní styl morna, zpívá se kapverdskou kreolštinou a je doprovázen klarinetem, houslemi, kytarou a cavaquinho (nástroj původně z Portugalska, malá kytara). Nejznámější interpretkou tohoto hudebního stylu byla Cesária Évora.\n\nÚředním jazykem na Kapverdských ostrovech je portugalština, avšak většina obyvatel se dorozumívá kreolštinou, Základem jí byla portugalština. Jazyk se šíří v ústním podání, jeho standardizovaná spisovná podoba neexistuje. Byla nicméně vytvořena jednotná abeceda pro všechny dialekty zvaná ALUPEC. Na jednotlivých ostrovech se na tvoření dialektu podílely jiné jazyky – na Sao Vincente francouzština, na Boa Vista italština, na Brava angličtina. Existuje dokonce i projekt na překlad Bible do praiského dialektu kreolštiny. Dosud bylo přeloženo několik knih Nového zákona.\n\nManuel Veiga, bývalý ministr kultury, se snažil, aby se kreolština stala úředním jazykem. Mladší generace obyvatel znají francouzštinu, která se povinně vyučuje ve školách.\n\nV říjnu 2013 vznesli kapverdští zástupci na půdě Organizace spojených národů požadavek, aby se používal v oficiálním styku výhradně portugalský název \"Cabo Verde\", bez překladu do jednotlivých jazyků.\n\n"}
{"id": "20095", "url": "https://cs.wikipedia.org/wiki?curid=20095", "title": "Kiribati", "text": "Kiribati\n\nKiribati, oficiálně Republika Kiribati, je ostrovní stát v Tichém oceánu. Skládá se z 35 atolů, korálových ostrovů a útesů o celkové rozloze 811 km², které se rozprostírají v délce 4 000 km. Ostrovy leží na obou stranách rovníku a 180 poledníku.  Žije na nich něco přes 100 000 obyvatel. Vzhledem k velmi malé nadmořské výšce by stát v případě vzestupu mořské hladiny patřil k nejohroženějším na světě.\n\nPředstavuje jediný stát světa ležící na všech čtyřech polokoulích (severní, jižní, západní, východní) a první, na němž se slaví Nový rok (jediný stát v pásmu UTC+14).\n\nPrvními obyvateli této země byli Mikronésané. Ti se zde usadili před třemi tisíci lety. Později sem připlouvali Polynésané z území dnešního Fidži, Samoy a Tongy. Zatímco na některých ostrovech vznikly předstátní útvary vedené náčelníky, obyvatelé jiných ostrovů jako je Tabiteuea byli egalitaristy a vládla u nich demokracie. V materiální kultuře jsou známé dlabané kanoe, ale také rybářské harpuny a válečné kyje či dýky ze dřeva a žraločích zubů. Zdrojem potravy byl tradičně zejména rybolov a pěstování kokosové palmy, na příhodných místech také tara a chlebovníku. Roku 1606 objevil ostrovy mořeplavec Pedro Fernandes de Queirós. V roce 1765 se zde vylodili britští mořeplavci a roku 1788 dostaly jméno Gilbertovy ostrovy. Na konci 18. století většinu atolů v roce 1788 prozkoumal a zmapoval britský mořeplavec Thomas Gilbert, po němž hlavní skupinu ostrovů v roce 1820 ruský admirál Ivan Fjodorovič Kruzenštern (Иван Фёдорович Крузенштерн) a francouzský kapitán Louis Duperrey pojmenovali Gilbertovy ostrovy (Gilbert Islands). V roce 1857 se zde začalo šířit křesťanství. V roce 1892 vyhlásili Britové nad skupinou \"Kiribati\" protektorát, o devět let později obsadili ostrov \"Banaba\". V roce 1916 se protektorát změnil v britskou korunní kolonii. Neobydlená skupina atolů \"Rawaki\" byla připojena v roce 1937 k území kolonie Britů. Za 2. světové války ostrovy okupovali Japonci. Okupace skončila v listopadu 1943 americkým vítězstvím v bitvě o Tarawu. Nezávislá republika byla vyhlášena 12. července 1979.\n\nKiribati se rozkládá v rovníkové části Tichého oceánu od západu na východ po obou stranách 180. poledníku a na sever a na jih od rovníku. Je to tedy jediná země na světě, která se nachází mezi všemi čtyřmi polokoulemi. Tuto malou republiku tvoří 35 atolů, korálových ostrovů a útesů.\n\nGeograficky lze Kiribati rozdělit do čtyř skupin. Nejzápadnějším kiribatským územím je samostatný ostrov Banaba. Gilbertovy ostrovy (16 ostrovů) tvoří centrum státu, žije zde přibližně 90 % obyvatelstva. Dále na východ se nacházejí Phoenixské ostrovy (10 ostrovů), které jsou až na atol Kanton neobydleny a jsou součástí rozlehlé mořské chráněné oblasti, která figuruje na seznamu světového přírodního dědictví UNESCO. Nejvýchodněji se nalézají Liniové ostrovy (8 ostrovů) s největším atolem na světě – Kiritimati. Délka republiky Kiribati od západu na východ činí téměř 4000 km, celková rozloha přibližně 5 milionů km².\n\nBanaba je izolovaný ostrov ležící mezi Nauru a Gilbertovými ostrovy. Jedná se o vyvýšený korálový ostrov. Banaba bývala bohatým zdrojem fosfátů. Ostatní části Kiribati jsou tvořeny skalními ostrůvky, korálovými útesy a písečnými plochami, které jsou vyvýšené jen pár metrů nad mořskou hladinou. Půda je převážně vápenitá, málo zadržuje vodu a má nízký obsah živin a organické hmoty. Banaba je jeden z nejméně vhodných států pro zemědělství na světě.\n\nGilbertovy ostrovy tvoří 16 atolů nacházejících se 1 500 km severně od Fidži. Phoenixské ostrovy tvoří 8 atolů a korálových ostrovů ležící zhruba 1 800 km jihovýchodně od Gilbertových ostrovů. Liniové ostrovy se skládají z 8 atolů a jednoho útesu. Toto území se nachází asi 3 300 km východně od Gilbertových ostrovů. Největším atolem v této části je Kiritimati. Kvůli vzestupu vodní hladiny zmizely v roce 1999 pod vodou dva neobydlené ostrovy, Tebua Tarawa a Abanuea, patřící ke Kiribati.\n\nVzhledem k velmi malé průměrné nadmořské výšce je existence Kiribati ohrožena stoupající hladinou světového oceánu, kterou mnozí vědci dávají do souvislosti s globálním oteplováním. Podle odhadů by tak mohl stát zaniknout někdy koncem 21. století. Ohrožení je natolik vážné a akutní, že vláda země požádala sousední Austrálii a Nový Zéland o přijetí obyvatel, jejichž domovy bude moře postupně zaplavovat.\n\nKiribati je vystaveno stálým pasátům vanoucím od jihovýchodu až severovýchodu. Rozdíly mezi ročními úhrny srážek na jednotlivých ostrovech republiky jsou relativně velké. Na některých ostrůvcích spadne průměrně 700 mm, na skupině atolů Kiribati (Gilbertovy ostrovy) spadne okolo 3000 mm. V říjnu začíná období dešťů, které končí v dubnu.Od listopadu do března přináší západní vítr občasné vichřice a větrné smrště. Srážky se mezi ostrovy liší.  Celoroční teplota je poměrně stálá, pohybuje se těsně pod 30 °C. Většina ostrovů leží v suchém pásu, rovníkové klimatické zóny. V těchto částech se setkáváme s dlouhotrvajícím obdobím sucha.\n\nNevelkou plochu území zaujímají původní tropické lesy, tvoří jen 3 % celkové rozlohy země. Tyto lesy byly většinou nahrazeny kokosovými palmami důležitými pro místní zemědělství. Mnohem častější jsou různé slanomilné rostliny, již zmíněné kokosové palmy a fíkovníky. V mělkých vodách korálových útesů má svůj domov velké množství podmořských rostlin a živočichů.\n\nHospodářství Kiribatské republiky je velmi závislé na zemědělství. Pěstují se především kokosové palmy (vyváží se sušená dužina kokosových ořechů, tzv. \"kopra\"), fíkovníky, banánovníky, melouny, kolokázie a chlebovníky. Další důležitou součástí hospodářství je lov mořských živočichů. Loví se hlavně tuňáci a jiné ryby. Vzniklo i několik chovných farem korýšů, mlžů a chaluh.\n\nDobře rozvinutá jsou řemesla. Velká část obyvatel země se zabývá pletením rohoží, košíků, lan a sítí. Ručně se vyrábí také čluny a menší lodě. Na Kiribati totiž v podstatě neexistuje průmysl.\n\nDříve bylo na ostrovech dobýváno guáno, ale jeho zásoby byly vyčerpány přibližně v době, kdy Kiribati získalo nezávislost.\n\nNa Kiribati žije asi 110 000 obyvatel, většinu z nich tvoří Mikronésané, menší část Polynésané. Z toho největší část (přibližně 90%) žije na Gilbertových ostrovech. Pět z Liniových ostrovů (Maldenův ostrov, Starbuckův ostrov, Vostok a Flint) nejsou obydlené vůbec. Dále mezi neobydlené oblasti patří Pheonixské ostrovy, vyjma ostrova Kanton. Příbytky si lidé vytvářejí např. z kokosových palem. Kvůli častému suchu je omezována jejich zemědělská činnost. Proto mezi hlavní pracovní zdroje patří rybaření a práce na kokosových plantážích. V poslední době se velká část populace stěhuje do větších měst. Nárůst urbanizace zvýšil počet obyvatel v hlavním městě atolu Tarawa na 50 182 obyvatel. Střední délka života mužů je 58,7 roku, u žen 64,9 roku.\n\nObyvatelé Kiribati využívají oceánské jazyky, konkrétně kiribatštinu. Ovšem úředním jazykem je angličtina. S angličtinou se však mnohdy, mimo hlavní město ostrova Tarawa, nesetkáme. Z větší části jsou pak oba jazyky smíšené. Obyvatelé Kiribati převzali mnoho slov od evropských osadníků.\n\nHlavním náboženstvím je křesťanství, které zde zavedli misionáři v 19. století. Obyvatelstvo je převážně katolické (56%), ale podstatná část obyvatelstva se hlásí k protestantství (34%).\n\n\nVláda se skládá z prezidenta, viceprezidenta a deseti prezidentem jmenovaných ministrů. Každý z obydlených ostrovů má pak svou vlastní radu.\n\nKiribati má celkem 21 obydlených ostrovů. Ty jsou seskupeny do tří ostrovních skupin s vlastní samosprávou. Těmito skupinami jsou\nPůvodní dělení zahrnovalo okresy: Banaba, Tarawa Atoll, severní Gilbertovy ostrovy, střední Gilbertovy ostrovy, jižní Gilbertovy ostrovy a Liniové ostrovy.\n\n\n"}
{"id": "20096", "url": "https://cs.wikipedia.org/wiki?curid=20096", "title": "Kolumbie", "text": "Kolumbie\n\nKolumbie je stát v Jižní Americe, který je součástí karibské Jižní Ameriky. Jako jediná země Jižní Ameriky se rozkládá u obou oceánů, na pobřeží Karibiku, tedy i Atlantského oceánu, a Tichého oceánu. Sousedí s Venezuelou, Brazílii, Peru, Ekvádorem a Panamou. Počet obyvatel dosahuje více než 49 milionů. Hlavním městem je Bogotá. Obyvatelé mluví španělsky a hlásí se ke katolické církvi.\n\nKolumbie je republika a unitární stát. Je čtvrtou největší latinskoamerickou ekonomikou. Na kolumbijské území zasahuje Amazonský deštný prales, takže země má vysokou biodiverzitu, druhou největší na světě. Je také jednou z nejvíce etnicky a jazykově rozmanitých zemí světa, s bohatým kulturním dědictvím, v němž lze rozeznat vlivy indiánské, evropské i africké. Kolumbie je členem sdružení rozvojových států CIVETS či Pacifické aliance.\n\nKolumbie byla osídlena kolem roku 12 000 př. n. l., původní obyvatelé (Indiáni) vytvořili řadu kultur jako Muisca, Quimbaya a Tairona. Španělé vstoupili do Kolumbie v roce 1499 a do poloviny 16. století si podmanili a kolonizovali většinu území. Založili Místokrálovství Nová Granada a Santafe de Bogotá (dnešní Bogotá), z něhož učinili hlavní město. Nezávislost na Španělsku byla získána v roce 1819. Vznikl stát zvaný Velká Kolumbie, který však zanikl velmi brzy, již v roce 1830, kvůli národnostním neshodám. Odtrhl se od něj Ekvádor a Venezuela a v roce 1831 vznikl nový stát Republika Nová Grenada. V roce 1858 ho nahradila Grenadská konfederace a roku 1863 Spojené státy kolumbijské. Roku 1886 vznikla současná Kolumbijská republika, ovšem v roce 1903 se od ní odtrhla Panama. Ve 2. polovině 20. století v zemi probíhala válka mezi vládou a levicovými gerilami (zem. FARC) a také drogovými kartely. Tyto boje byly ukončeny v roce 2012, respektive 2017, a očekává se, že to umožní nový ekonomický rozvoj.\n\nPrvní Španělé se na tomto území usadili roku 1514. Po založení měst Santa Marta (1525) a Cartagena (1533) bylo pobřeží pevně ve španělských rukou a započala kolonizace vnitrozemí. Conquistador Gonzalo Jiménez de Quesada, který při tažení k jihu kolonizoval rozlehlou oblast podél řeky Magdalena, porazil mocný indiánský kmen Čibčů a roku 1538 založil město Bogotu (Santa Fé de Bogotá), nazval celou oblast \"El nuevo reino de Granada\" (Nové granadské království – podle maurského granadského království v jižním Španělsku, dobytého roku 1492).\n\nV Bogotě byla v letech 1548–1549 zřízena \"audiencie\" (soudní a poradní dvůr) a od roku 1564 úřad guvernéra, podléhajícího \"místokráli\" v Limě. Protože cestování mezi oběma městy bylo zdlouhavé, došlo roku 1717 k vyčlenění nového místokrálovství Nová Granada z dosavadního místokrálovství Peru. Místokrálovství představovala nejvyšší územní jednotku španělské správy v Americe. Původně byla jen dvě – Nové Španělsko se sídlem v Mexiku (Severní a Střední Amerika a karibské ostrovy) a Peru (Jižní Amerika a Panama) se sídlem v Limě. Nyní se Nová Granada stala třetím a později (1776) přibylo ještě čtvrté místokrálovství La Plata se sídlem v Buenos Aires (Argentina, Uruguay, Paraguay a Bolívie).\n\nOd konce 18. století se v Kolumbii odehrávala častá protišpanělská povstání. Vyvrcholením byla bitva u Boyacá (1819), ve které Simón Bolívar dokázal porazit španělské oddíly. V roce 1821 byl jmenován prezidentem nově vzniklé Velké Kolumbie (dnešní Kolumbie, Venezuela, Panama, od 1822 Ekvádor). Ta se roku 1830 opět rozpadla na Novou Granadu (Kolumbie, Panama), Venezuelu a Ekvádor. V roce 1903 byla na popud USA odtržena Panama (kvůli stavbě průplavu).\n\nOd konce 19. století probíhají v zemi četné boje mezi konzervativci a liberály nebo levicovými radikály. Ty vyústily v guerillovou a občanskou válku. V 60. letech 20. století vznikají levicově orientované gardy: Revoluční ozbrojené síly Kolumbie (FARC) a o něco umírněnější Národní osvobozenecká armáda (ELN). Proti nim stojí vedle kolumbijské armády pravicová paramilitární organizace Spojená sebeobrana Kolumbie (AUC), která vznikla až v roce 1997. Mezi jejich praktiky patří mimo jiné únosy civilistů nebo dokonce jejich zabíjení. Vláda se od té doby otevřeně hlásí k boji proti rebelům (a její úsilí poslední dobou začíná mít první výsledky) a též k boji s drogami (drogové kartely z Cali a Medelínský kartel nechvalně známého Pablo Escobara vzkvétaly od 70. let do první poloviny 90. let 20. století, kdy byly rozprášeny). Občanská válka v Kolumbii si do roku 2012 vyžádala na 220 tisíc obětí a více než 5 milionů Kolumbijců muselo opustit své domovy.\n\nKolumbijské břehy se dotýkají jak Karibského moře (délka asi 1800 km), tak i Pacifiku (asi 1500 km). Pevninské hranice sdílí Kolumbie s Panamou (225 km), Ekvádorem (590 km), Peru (1496 km), Brazílií (1643 km) a Venezuelou (2050 km). Sousedními státy na moři jsou Panama, Kostarika, Nikaragua, Honduras, Jamajka, Haiti, Dominikánská republika, Venezuela a Ekvádor.\n\nKolumbie má celkovou rozlohu 1 138 910 km² a je tak čtvrtou největší zemí Jižní Ameriky po Brazílii, Argentině a Peru. Dále sedmou největší na celém americkém kontinentu. Půda má rozlohu 1 038 700 km² a vodní plochy 100 210 km². Území je rozděleno do pěti geografických regionů: Andská vysočina (má tři pohoří a údolní nížiny), Karibské nížiny, Pacifické nížiny a Los Llanos a tropický deštný les na jihu Kolumbie. Dále má Kolumbie několik ostrovů v Pacifiku a Atlantiku. Největším z nich je souostroví San Andrés a Providencia v západním Karibiku, které leží 775 km severozápadně od severního pobřeží Kolumbie a 220 km od východního pobřeží Nikaraguy. Souostroví je jedním z 32 kolumbijských departamentů a jeho hlavním městem je San Andrés. V Tichém oceánu leží ostrov Malpelo. Ostrůvek Santa Cruz del Islote patří mezi nejhustěji obydlené ostrovy na Zemi.\n\nDíky rozdílnostem v nadmořských výškách má Kolumbie pozoruhodnou rozmanitost v teplotách. Během ročních období zde však panují pouze malé teplotní rozdíly. Obyvatelné oblasti leží většinou v teplých (pod 900 m. n. m.), středních (900 až 1980 m. n. m.) a studených (1980 a 2950 m. n. m.) klimatických zónách. Srážky jsou největší ve vysokých oblastech Pacifiku a v některých částech jižní Kolumbie.\n\nAndské pohoří se v Kolumbii táhne od jihozápadu (ekvádorské hranice) až na severovýchod (venezuelské hranice). Andy se v Kolumbii dělí na Kolumbijský masiv (\"Macizo Colombiano\") a na tři další pohoří (Východní, Centrální a Západní). Ty vytváří dvě dlouhá údolí – Magdalena a Cauca – jimi protékají stejnojmenné řeky. Nejvyšším bodem Kolumbie není hora v Andách, ale hory v pohoří Sierra Nevada de Santa Marta - Pico Cristóbal Colón vysoký 5775 m. n. m. a Pico Simon Bolivar se stejnou nadmořskou výškou.\n\nJižní část Kolumbie je tvořena savanou a deštným pralesem. Protékají tudy řeky Amazonka a Orinoko. Severní část nazývaná Los Llanos je region savan (zvláště právě u Orinokského povodí). Jižní část je nazývána Amazonie a je pokryta Amazonským deštným pralesem a patří převážně do Amazonského povodí. Na severu a na západě And jsou pobřežní planiny, Karibská na severu a Pacifická na západě. Největším poloostrovem je Guajira na severovýchodě státu.\n\nKolumbie má pět tradičních krajinných regionů. Andský region, Karibský region, Pacifický region, Orinoquijský region a Amazonský region. Někteří označují ještě za region Insularní region separovaný na pobřeží.\n\nKolumbie je demokratickou prezidentskou republikou a unitárním státem s decentralizovaným řízením. Současný politický systém vznikl na základě procesu modernizace zahájené přijetím Ústavy v roce 1991. V roce 1998 byl podle pravidel nové Ústavy zvolen prezident, viceprezident, Kongres a regionální zastupitelstva. Nová konstituce charakterizuje zemi jako sociální právní stát, unitární a decentralizovanou republiku s částečnou autonomií regionálních úřadů, založenou na participativní a pluralistické demokracii. Pro vnitropolitickou situaci v zemi byla charakteristická zejména vytrvalá snaha o konsolidaci reforem v politické a ekonomické oblasti. S nástupem prezidenta Uribeho v roce 2002 došlo ke zlepšení mezinárodního postavení Kolumbie, převládala snaha o širší projekci hospodářských výsledků do sociální oblasti, problematika boje proti narkomafii a s ním spojeným terorismem. Politika Uribeho administrativy se projevuje nekompromisním vojenským přístupem k řešení vnitropolitické situace, otevřeným ozbrojeným bojem proti gerile FARC a ELN, tlakem na dodržování lidských práv a bojem proti obchodu s drogami.\n\nŘídící moc v zemi je rozdělena do tří sfér: výkonné, legislativní a justiční. Soudní moc představují Ústavní soud, Nejvyšší soud, Úřad generálního prokurátora a v záležitostech státní správy a administrace Rada státu. V čele kolumbijské vlády, složené z 13 ministrů, stojí prezident republiky. V čele každého z 32 departementů (zde španělsky označovány jako \"departament\") stojí guvernér. Kolumbie je zemí s politickou pluralitou, ve vládě jsou kromě konzervativní strany také představitelé opoziční liberální strany a nezávislí. Kongres se skládá ze Senátu a Sněmovny reprezentantů, rozdělené do 8 stálých komisí. Sněmovna má 162 členů a Senát 102 členy.\n\nKolumbie je zapojena do několika projektů a organizací na poli latinskoamerické integrace. Je členským státem např. organizací Společenství latinskoamerických a karibských států, Unie jihoamerických národů, Pacifická aliance, Latinskoamerický hospodářský systém, Latinskoamerické integrační sdružení.\n\nExistuje ještě distrikt hlavního města (\"distrito capital\"), Bogotá D.C.\n\nV roce 2012 Mezinárodní měnový fond kolumbijskou ekonomiku označil za 28. největší na světě a třetí největší v Jižní Americe (z hlediska HDP v paritě kupní síly).\n\nKlíčovým sektorem je těžba. V zemi se těží antimon, cín, ropa, zemní plyn, zinek, uhlí, olovo, stříbro, zlato, bizmut. Po konci partyzánských válek (2016–2017) oživilo výrazně zemědělství. Pěstuje se kukuřice, rýže, ječmen, brambory, maniok, sójové boby, banány, citrusy, kávovník a cukrová třtina. Chová se skot, prasata, ovce, lamy alpaky, drůbež. V zemědělství v roce 2012 pracovalo 11 % obyvatel.\n\nCelkový veřejný dluh představuje 47,4 % HDP země (k roku 2017). Zahraniční dluh k počátku roku 2018 činil 41 % HDP. Velkým zdrojem příjmů domácností jsou tzv. remitence, tedy příspěvky, které do Kolumbie posílají rodinní příslušníci pracující v zahraničí. V roce 2017 remitence dosáhly rekordních 5,7 miliardy amerických dolarů. Remitence posílá asi 4 miliony Kolumbijců žijících v zahraničí, přičemž zhruba polovina je ve Spojených státech a druhá v Evropě (zejm. ve Španělsku).\n\nExport se podílí na tvorbě HDP 18 %. Nejvíce se vyváží ropa (47 % celkového exportu), uhlí (12,4 %), ropné deriváty (5,2 %), káva (4,5 %), zlato (2,9 %), květiny (2,5 %), banány (1,5 %) a feronikl, tedy slitina železa a niklu (1,2 %). Největší část vývozu směřuje (údaje v závorce jsou k roku 2017) do USA (29,1 %), Panamy (7,2 %), Mexika (4,1 %), Číny (4,1 %), Španělska (4 %) a Ekvádoru (3,8 %). Také dovoz je největší ze Spojených států (26,3 %), následuje Čína (19,2 %), Mexiko (7,5 %), Francie, Německo, Brazílie a Japonsko.\n\nEnergetickou potřebu kryje Kolumbie ze 69,9 % hydroelektrárnami. Z toho důvodu je označována za ekologicky odpovědnou ekonomiku.\n\nPodle Kolumbijského statistického úřadu (DANE) žije 26,9 % Kolumbijců pod hranicí chudoby (k 2017).\n\nPodle sčítání z roku 2017 má Kolumbie 49 232 605 obyvatel. Průměrný roční přírůstek populace je 1,02 %. Kolumbie je třetí nejlidnatější zemí v Latinské Americe (po Brazílii a Mexiku). Ještě na počátku 20. století byl počet obyvatel jen 4 miliony, v polovině století 12 milionů. Populace je nicméně soustředěna v západní části země, ve východní polovině žije jen asi 6 procent obyvatel. Kolumbie má nejvíce urbanizovanou společnost v Latinské Americe, v roce 2014 žilo ve městech již 76 % obyvatel (ještě v roce 1938 to bylo jen 31 %). Jen v Bogotě žije 8 milionů lidí a je tak pátým nejlidnatějším městem amerického kontinentu. Partyzánské a drogové války nicméně vedou k tomu, že má Kolumbie nejvyšší počet vnitřně vysídlených osob (vnitrostátních uprchlíků) na světě (4,9 milionu v roce 2012). Navzdory tomu má třetí nejšťastnější obyvatelstvo na planetě.\n\n58 % obyvatel jsou mestici (míšenci bělochů a Indiánů), 20 % běloši, 14 % mulati (míšenci černochů a bělochů), 1 % původní indiánské obyvatelstvo. Zbytek jsou míšenci jiného druhu.\n\n90 % obyvatel se hlásí k římskokatolické církvi. V zemi, podobně jako jinde v karibské oblasti, je stále obvyklý exorcismus, 21 procent kolumbijských katolíků uvedlo, že bylo jeho svědkem.\n\n99,2 % Kolumbijců hovoří španělsky. Přežívá však také přes 90 dalších jazyků, často původních obyvatel, např. z čibčské jazykové rodiny. Indiánskými jazyky mluví asi 850 000 Kolumbijců. Mnohé z těchto jazyků jsou však ohrožené tím, že ztratí veškeré rodilé mluvčí.\n\nNejznámějším kolumbijským spisovatelem a umělcem vůbec je Gabriel García Márquez, nositel Nobelovy ceny za literaturu (1982), autor bestsellerů jako \"Sto roků samoty\" nebo \"Láska za časů cholery\". Nejprestižnější literární ocenění ve španělsky mluvícím světě Cervantesovu cenu získal roku 2001 básník, prozaik a esejista Álvaro Mutis, jako první a dosud jediný Kolumbijec.\n\nKolumbijská literatura byla v koloniální době závislá na literatuře španělské. Začala se utvářet v 19. století v romantickém proudu (především Rafael Pombo a Jorge Isaacs) a v realistické próze (Tomás Carrasquilla). Poezie vyvrcholila v modernistické lyrice José Asuncióna Silvy a v avantgardní tvorbě Leóna de Greiffa, na niž navázala skupina \"Kámen a nebe\" (Jorge Rojas). K nejvýznamnějším romanopiscům Latinské Ameriky patřil ve 20. letech José Eustasio Rivera. Místní význam přesáhla i tvorba dalších romanopisců, jako byli například Eduardo Zalamea Borda, Jorge Zalamea, Eduardo Caballero Calderón.\n\nVýznamným sochařem je Fernando Botero, známý figurativní tvorbou, s figurami vždy poněkud předimenzovanými.\n\nNejznámější kolumbijskou zpěvačkou pop music je Shakira, zpěvákem Juanes. Herečka Catalina Sandino Morenová získala Stříbrného lva na festivalu v Berlíně, v americkém filmu se prosadil John Leguizamo či Sofía Vergara známá ze seriálu \"Taková moderní rodinka\".\n\nNa seznam světového kulturního dědictví UNESCO byly zapsány město Cartagena s nejrozsáhlejším opevněním v Jižní Americe, historické centrum Santa Cruz de Mompox, andský systém cest Qhapaq Ñan a archeologické lokality Tierradentro a San Agustín. San Augustín, ležící ve výšce 1800 metrů, je také někdy zváno Údolí soch. Obsahuje totiž přes 500 kamenných skulptur nejrůznějšího druhu, nejvyšší dosahují až sedmi metrů. Kultura, jež je vytvořila, zůstává neznámá. Podle archeologů je celá oblast zřejmě největší nekropolí světa. Sochy objevil v roce 1794 španělský mnich Fray Juan.\n\nDruhou nejvýznamnější předkolumbovskou historickou památkou v Kolumbii je Ztracené město (\"Ciudad Perdida\"). Nachází se vedle městečka Santa Marta. Město bylo zřejmě založeno okolo roku 800, tedy asi o 650 let dříve než pověstné Machu Picchu. Jedná se o prastarý komplex 169 kamenných teras se schody a stavbami na vrcholcích hor, k nimž patří i síť dlážděných cest. Toto místo leží hluboko v džungli, v úpatí hory strmě stoupající nad řekou Buritaca, v oblasti národního parku Sierra Nevada de Santa Marta. Zdejší indiáni je nazývají \"Teyuna\". Indiánský kmen Taironů, který v oblasti žije, a to velmi tradičním způsobem života, a o městě věděl, ale snažil se jeho existenci utajit před okolním světem. Ztracené město bylo objeveno teprve v roce 1972, když skupina místních lupičů pokladů narazila na kamenné schody stoupající vzhůru po úpatí hory a vydala se po nich. Tak objevili pradávné město, jež nazvali „Zelené peklo“. Když se na místním černém trhu začaly objevovat zlaté sošky a keramické nádoby, jež odtud pocházely, úřady město v roce 1975 objevily. Předpokládá se, že kulturního vrcholu zde bylo dosaženo zhruba před 1500 lety a že mnoho památek možná stále ukrývá okolní prales.\n\nZ křesťanských památek je nutno zmínit unikátní Svatyni Las Lajas, jež je od 18. století poutním místem a ve 20. století zde byla postavena novogotická, velmi romantická bazilika. Tyčí se do výše 100 metrů nade dnem kaňonu řeky Guáitara a s protější stranou kaňonu je spojen 50 metrů vysokým mostem. Svatyně nemá přední stěnu, tu tvoří skála, do které je stavba zapracovaná. Jde o oblíbený cíl turistů. Novorománská katedrála vznikla v roce 1931 v Medelínu (Katedrála Neposkvrněného početí Panny Marie). Z roku 1838 pochází Catedral de La Inmaculada Concepcion v Barichara.\n\nV Kolumbii je mnoho různých muzeí: historie, archeologie, etnografie, zbraně, umění, antropologie, zlata. Muzeum zlata je jediné takto orientované muzeum na světě, s 24 000 starověkými inckými zlatými šperky a smaragdy. Významné je též Muzeum koloniálního umění či Muzeum boje za nezávislost.\n\nJako všude jinde v Latinské Americe, nejpopulárnějším sportem je v Kolumbii fotbal. Nejúspěšnějším světovým šampionátem byl pro kolumbijskou reprezentaci ten brazilský v roce 2014, kde se probojovala do čtvrtfinále a její ofenzivní záložník James Rodríguez se stal se šesti brankami nejlepším střelcem celého mistrovství a byl vybrán i do all-stars týmu turnaje, jako první Kolumbijec v historii. Kolumbijci si také cení svého prvního a dosud posledního vítězství na \"Copa América\" v roce 2001. Tři kolumbijští hráči se stali vítězi ankety Fotbalista roku Jižní Ameriky. Dvakrát se to podařilo Carlosi Valderramovi (1987, 1993), posléze ho napodobili Teófilo Gutiérrez (2014) a Miguel Borja (2016). Útočník Radamel Falcao je dvojnásobným vítězem Evropské ligy a také jejím dvojnásobným nejlepším střelcem. Carlos Bacca stejnou soutěž vyhrál dvakrát se Sevillou. Faustino Asprilla vyhrál s Parmou Pohár vítězů pohárů a dvakrát Pohár UEFA. Smutně proslulým je příběh fotbalisty Andrése Escobara zavražděného kvůli vlastnímu gólu na mistrovství světa v roce 1994. Dva kolumbijské kluby vyhrály nejprestižnější klubovou soutěž Jižní Ameriky, Pohár osvoboditelů (\"Copa Libertadores\"): Atlético Nacional (1989, 2016) a Once Caldas (2004).\n\nOlympijských her se Kolumbie zúčastňuje od roku 1932 a od té doby (k roku 2018) brala pět zlatých medailí. Zajímavé je, že čtyři z nich přivezly ženy. Tu první vzpěračka María Isabel Urrutiaová (2000), Hned dvě má na svém kontě cyklistka Mariana Pajónová, která vyhrála závod BMX v Londýně 2012 a podařilo se jí obhájit v Riu 2016. V Riu triumfovala i trojskokanka Caterine Ibargüenová a zajistila tak Kolumbii nejlepší atletický výsledek v historii. Ibargüenová je též dvojnásobnou mistryní světa. V roce 2016 získal zlato i vzpěrač Óscar Figueroa a Rio se tak stalo nejúspěšnější kolumbijskou olympiádou v historii.\n\nMimořádně populární je v Kolumbii cyklistika. Cyklista Nairo Quintana vyhrál Giro d'Italia i Vueltu a na Tour de France skončil druhý, Luis Herrera vyhrál Vueltu, Rigoberto Urán skončil druhý na Giru i Tour, Esteban Chaves druhý na Giru, Fabio Parra druhý na Vueltě a třetí na Tour. Egan Bernal se stal v roce 2019 prvním jihoamerickým vítězem v historii Tour de France. Edwin Ávila je dvojnásobným mistrem světa v bodovacím závodě. Známým závodním automobilovým jezdcem je Juan Pablo Montoya. Kolumbijci jsou dvojnásobní mistři světa v baseballu (1947, 1965). Vítězem Světové série v americké MLB se stali baseballisté Orlando Cabrera a Édgar Rentería. Orlando Duque je mistr světa ve skocích do vody a také proslulým skokanem z extrémních výšek.\n\nTradičním lidovým sportem je tejo, v němž hráči hází kámen na terč naplněný střelným prachem, který při správné trefě vybuchne.\n\n"}
{"id": "20097", "url": "https://cs.wikipedia.org/wiki?curid=20097", "title": "Komory", "text": "Komory\n\nKomory, oficiálně Komorský svaz (francouzsky \"Union des Comores\", arabsky الاتحاد القمري, do prosince 2001 Islámská federativní republika Komory), je ostrovní federativní republika v Indickém oceánu, ležící na severním konci Mosambického průlivu mezi Mosambikem a Madagaskarem nedaleko pobřeží východní Afriky. Stát se rozkládá na třech ze čtyř hlavních ostrovů vulkanických Komorských ostrovů, jimiž jsou Ngazidja, Nzwani a Mwali (známější pod francouzskými názvy \"Grande Comore\", \"Anjouan\", resp. \"Mohéli\"). Součástí státu není čtvrtý ostrov Mahoré (\"Mayotte\"), jehož území si Komory nárokují, nicméně jeho obyvatelé v referendech konaných v letech 1974 a 1976 opakovaně hlasovali pro setrvání ve svazku s Francií. Po konání referend se otázka Mayotte dostala do pozadí, vláda dala přednost řešení naléhavějších otázek jako vytvoření životaschopné ekonomiky. Obyvatelé Mayotte začali maximálně využívat svého svazku s Francií a v období 80. a 90. let nahradila Francie Jihoafrickou republiku ve svém významu pro ekonomiku a politický život ostrova. Název ostrovů pochází z arabského \"„al-qamar“\", znamenajícího „měsíc“ nebo „bělost“. Pojmem al Qamar ale původně arabští geografové označovali Madagaskar. Symbol měsíce je i součástí státní vlajky. Na vlajce jsou dále 4 hvězdy symbolizující 4 ostrovy souostroví a jména Alláh a Mohamed.\n\nÚředními jazyky jsou komorština (Shikomor, bantuský jazyk), arabština a francouzština. Komory jsou členem OSN, Africké unie, Frankofonie, Organizace islámské konference, Arabské ligy a Komise Indického oceánu a dalších mezinárodních organizací.\n\nKomory jsou hustě obydlené a ekonomika Komor je založená na produkci výnosných plodin – ylang-ylang, vanilky a hřebíčku. Velké kolísání cen těchto produktů způsobilo ekonomice vážné problémy a deficit národního obchodu. Komory jsou závislé na zahraniční pomoci k pokrytí každodenních potřeb obyvatelstva.\n\nO prvních obyvatelích Komor se mnoho neví, ale existují spekulace o indonéských imigrantech, kteří se přes Komory dostávali na Madagaskar kolem roku 1000 n.l. Dnešní obyvatelstvo je směsí tří vlivů, kteří se na Komorách střetávají – arabského, afrického a malajsko-indonéského, což se odráží v jejich fyzickém zjevu, jazyku, kultuře, společenské struktuře a náboženství.\nNa Komorách po dlouhá staletí panovala vláda arabských sultánů. Obyvatelstvo Komor má pestré kořeny – část má podobně jako Malgaši na Madagaskaru původ v malajsko-indonéských skupinách, z části jde o potomky bantuských etnik z oblasti Mosambiku, u části lze vysledovat původ k arabským obchodníkům, kteří v minulosti ovládali východní pobřeží Afriky. Později k obyvatelstvu přibyli i přistěhovalci z Indie. V současnosti v pobřežních městech dominuje arabský faktor, zatímco celkově je na Komorách nejvíce obyvatel afrického černošského původu.\n\nZásadním okamžikem pro Komory byl příchod Arabů z oblasti Šírázu (dnešní Írán), sunnitských muslimů školy Shafi’i, během 15. a 16. století. Ti postupně obsadili ostrovy Njazidja a Nzwani, které rozdělili na sultanáty a později připojili i Mahoré a Mwali. Státním náboženstvím se stal Islám. Mwali se v 19. století dostal pod kontrolu Malgašů. Arabové ostrovy kulturně a ekonomicky povznesli. Komory se v 16. století staly důležitým regionálním centrem díky vývozu rýže, ambry, koření a otroků do východní Afriky a na Blízký východ.\n\nRoku 1505 na ostrovy dorazili první Evropané, když Portugalci přistáli na ostrově Njazidja. Poprvé se v evropských mapách zmiňují Komory v roce 1527. Soutěžení o podíl na evropském trhu způsobil mezi sultanáty válečné spory, které trvaly až do příchodu Francouzů. Nejvýznamnější komoditou se od 17. století stávají otroci. Obchod s otroky se dynamicky rozvíjel a v polovině 19. století už otroci tvořili 40% obyvatelstva. Společnost byla rozdělena na tři vrstvy: vládnoucí arabskou vrstvu Sultánů a jejich rodin, střední vrstvou prostých obyvatel a otroky.\n\nKdyž Francie ztratila svá teritoria v Indickém oceánu Mauricius, Rodrigues a Seychelly vůči Británii, začala hledat v oblasti další vhodná místa pro přístavy. Ostrovy Réunion a Nosy-Be (ostrov u severozápadního pobřeží Madagaskaru) neměly správné podmínky. Francouzi získali v roce 1841 Mahoré dohodou s malgašským vládcem Andrianem Soulim. Ostatní ostrovy Komor Francie získávala zdlouhavě díky občasným sporům s Velkou Británií a vzpourám komorských sultánů. Dělící čárou mezi nezávislostí a kolonizací Komor byly úmluvy o statusu protektorátu podepsané v roce 1886 s vládci ostrovů Njazidja, Nzwani a Mwali. Všechny čtyři ostrovy se staly součástí Francie až roku 1908 jako dependence francouzské kolonie Madagaskar. Poslední sultán abdikoval v roce 1912, poté se vlády plně ujala koloniální správa a hlavním městem se stalo Dzaoudzi na ostrově Pamanzi (Petite-Terre) u Mahoré.\n\nVliv kolonizace na Komory je smíšený. Vláda zrušila otroctví, ale společenské a ekonomické rozdíly mezi osvobozenými otroky a svobodnými obyvateli zůstaly značné. Díky moderní evropské medicíně se zlepšila zdravotní péče a zvýšil se počet obyvatel. Francie ekonomicky ovládala kolonii a místo produkce potravin pro spotřebu se začaly na ostrovech pěstovat výnosné plodiny pro export – vanilka, kananga vonná, hřebíček, kakao a kopra. Ekonomika se na jejich vývozu stala naprosto závislá.\nKoloniální vláda nevytvářela na ostrovech instituce správy a veřejných služeb, vše řídila z Madagaskaru. Díky tomu se řada obyvatel přesunula na Madagaskar, což mezi nimi vyvolalo dlouhotrvající napětí. V době, kdy Komory získaly nezávislost, to byla nerozvinutá země se zaostalým školstvím (1 střední škola), minimem přírodních zdrojů a ekonomikou postiženou odklonem obchodních tras po otevření Suezského průplavu.\n\nV roce 1946 se Komory staly zámořským departementem Francie. Do roku 1952 se oprostily od politických vazeb na Madagaskar a vytvořily si vlastní celní systém. V roce 1958 se konalo referendum o zrušení svazku s Francií. Obyvatelé se drtivou většinou vyjádřili pro to, aby Komory zůstaly součástí Francie.\n\nPolitický život začal nabývat na významu po roce 1961, kdy Francie udělila Komorám autonomii ve vnitřních záležitostech. Politika byla ovládána bohatými profrancouzskými elitami, zpravidla potomky předkoloniálních sultánských rodin. Nejvlivnějšími stranami byly vládní Zelená strana (Parti Vert, pozdější Union Démocratique des Comores/Demokratický svaz Komor – UDC) a opoziční Bílá strana (Parti Blanc, pozdější Rassemblement Démocratique du Peuple Comorien/Demokratické shromáždění komorského lidu – RDPC). Nejvlivnějším politikem byl Saíd Mohamed Šejk, předseda Zelené strany a předseda vládní rady. Opozice se snažila prosadit pozemkovou reformu a změnu jednostranného zaměření komorského exportu.\n\nPočátkem 70. let se stále více aktivizovala část komorské veřejnosti, především studentů, a začala požadovat úplnou nezávislost na Francii. UDC i RDPC začaly vnímat nezávislost jako „politováníhodnou nutnost“. V roce 1974 proběhlo referendum na téma nezávislosti, která byla podpořena na třech ze čtyř hlavních ostrovů, s výjimkou Mayotte, který se vyslovil pro pokračování svazku s Francií a byl jejím zámořským teritoriem (od roku 2011 je 101. departamentem Francie). O rok později byla parlamentem nezávislost tří ostrovů jednostranně vyhlášena.\n\nDalší vývoj byl velmi složitý a nepřehledný a především chronicky nestabilní. Vláda se měnila následkem převratů, útoků žoldáckých oddílů i francouzské intervence. Země se rychle stala značně závislou na zahraniční pomoci. V roce 1997 ostrovy Anjouan a Mohéli vyhlásily nezávislost. Následně probíhaly pokusy jednotek z Grande Comore o invazi na Anjouan a další převraty na Grande Comore i na Anjouanu.\n\nCesta z krize se začala rýsovat v roce 2001, kdy byla v referendu přijata nová ústava federace ostrovů. V dubnu 2002 byl zvolen prezidentem zástupce ostrova Grande Comore Azali Assoumani, vůdce úspěšného převratu na ostrově v roce 1999. Kvůli sporům mezi politickými špičkami jednotlivých ostrovů však nebyla ustanovena federální vláda. Až koncem roku 2003 došlo k dohodě vůdců jednotlivých ostrovů o sdílení moci a tato dohoda otevřela cestu k federálním volbám, které proběhly o rok později.\nPrvním důležitým testem nového politického systému Komorského svazu byly prezidentské volby v květnu 2006. Podle ústavy mělo prezidentství připadnout Anjouanu, volby tedy probíhaly pouze za účasti kandidátů z tohoto ostrova. Kvůli obavám z vměšování ozbrojených sil do volebního procesu byl armádě udělen rozkaz zůstat v kasárnách a do země byly povolány vojenské jednotky Africké unie vedené Jihoafrickou republikou. Ve volbách byl prezidentem zvolen umírněný islamista Ahmed Sambi. V zemi tak došlo k historicky prvnímu předání moci na základě voleb po sérii převratů a atentátů. Poměrně hladké předání moci je o to významnější, že prezidentský kandidát, který se těšil podpoře odstupujícího prezidenta Assoumaniho, skončil až jako druhý.\n\nSouostroví Komory se skládá ze 4 hlavních ostrovů na severní straně Mosambického průlivu. Leží mezi Madagaskarem a Mosambikem. Přestože se pro ně používají oficiální svahilské názvy (Ngazidja, Mwali, Nzwani a Mahoré), známější jsou pod francouzskými jmény z koloniálního období (Grande Comore, Mohéli, Anjouan a Mayotte). Plocha souše souostroví (i s Mahoré) je 2236 km². Hlavní město Moroni (od r. 1962) leží na ostrově Njazidja.\n\nNejvětší a nejmladší z ostrovů je Ngazidja (1146 km²), který vznikl vulkanickou činností. Na ostrově tvoří výrazný topografický prvek dvě sopky – na severu ostrova La Grille (1000m) a na jihu, nejvyšší bod celého souostroví Kartala (2361m), která naposledy vybuchla v roce 1977. Na jejím úbočí je poslední zbytek deštného pralesa, který kdysi pokrýval celé Komory. Půda na ostrově je kamenitá a je tvořená pouze nízkou vrstvou, proto špatně zadržuje vodu. Njazidja nemá pobřeží příliš vhodné pro přístavy.\n\nDruhý největší ostrov Nzwani (424 km) má tvar trojúhelníku. Má charakteristický tvar díky hoře Mtingui (1575m) ze které vychází tři pásy pohoří Sima, Nioumakele a Jimilime. Nzwali má větší vrstvu půdy než Njazidja, která je však hodně narušená přemírou kultivace. Hlavní město a současné hlavní přístav ostrova je město Mutsamudu.\nNejmenší z celého souostroví je Mwali (290 km²). Jeho středem prochází pohoří s maximální výškou 860m. Hlavní město Mwali je Fomboni.\n\nGeograficky náleží do Komor i Mahoré. Je to nejstarší ostrov a s rozlohou 375 km² i druhý nejmenší ze souostroví. Nejvyšším bodem je Benara (660m). V některých místech má ostrov bohatou vrstvu erodované sopečné půdy. Je obklopen korálovými útesy díky kterým je vhodným kotvištěm a lovištěm ryb. Hlavní město Dzaoudzi leží na ostrůvku Pamanzi u východního pobřeží ostrova se kterým je spojen silnicí vedenou po hrázi.\n\nV oblasti Komor žije několik unikátních živočišných druhů, např. Latimérie podivná, lemur Macao, Livingstonův netopýr, mořské želvy a další. Od 90. let 20. století se začínají obyvatelé Komor zabývat i životním prostředím. Snaží se omezit těžbu dřeva, nahrazovat úbytky lesů a zlepšit kvalitu vody.\n\nKomory jsou pluralitní federativní prezidentskou republikou. Federace se skládá ze 3 autonomních ostrovů (Grande Comore, Mohéli a Anjouan), s výrazným stupněm autonomie. Hlavou státu i vlády je prezident. Funkce předsedy vlády byla zrušena.\n\nK nejvýznamnějším ustanovením takřka konfederalistické ústavy patří následující:\n\nKomory jsou jedním z chudších afrických států. Převládá zemědělství, kterým se živí 80 % pracujících. Hlavními produkty jsou vonné esence (olej Ylang-ylang), kopra, kokosové ořechy, vanilka a banány. Hlavním výrobkem zpracovatelského průmyslu jsou vonné destiláty pro kosmetiku. HDP dosahuje 370 mil. USD (odhad 1994). Hlavními obchodními partnery jsou Francie, Německo a USA.\n\nKomorský svaz má 731 775 obyvatel (odhad 2008). V produktivním věku je 54.6 % obyvatel, 42,4 % jsou děti do 15 let a 3 % obyvatel je starší 65 let. Průměrná délka života je celkově 63,1 let (muži 60.72 let, ženy 65.55 let). Více než polovina obyvatel starších 15 let je gramotná (56.5 %; muži 63.6 %, ženy 49.3 %).\n\nNaprostá většina obyvatel vyznává sunnitský islám (98%), zbylá dvě procenta tvoří římští katolíci, zejména potomci francouzských kolonistů.\n\nVývoj počtu obyvatel ostrovů byl v druhé polovině 20. století velice dramatický. V poslední čtvrtině 20. století se počet obyvatel ostrovů zdvojnásobil. Zvýšila se samozřejmě i hustota obyvatelstva. V průměru má 337 obyvatel na km, ale mezi ostrovy existují velké rozdíly. Nejhustěji obydlený je Nzwani (650 obyv./km), Njazidja 275 obyv./km a Mwali 131 obyv./km. Až jedna pětina obyvatel odešla do Francie a zemědělci z Nzwani se stěhují na Mwali. V zahraničí žije přibližně 100 000 obyvatel Komor, hlavně ve východní Africe (Tanzanie, Madagaskar) a ve Francii. Po oddělení Mahoré byli lidé z ostatních ostrovů z Mahoré vysídleni.\n\nObyvatelé Komor hovoří komorštinou, což je jazyk bantuské větve nigerokonžské jazykové rodiny. Vypadá podobně jako svahilština, ale navzájem pochopitelné nejsou. Každý ostrov má svůj vlastní místní dialekt (Shingazidja na ostrově Njazidja, Shimwali na ostrově Mwali, Shinzwani na ostrově Nzwani a Shimaore na ostrově Mahoré). Komorština je ovlivněná arabštinou a slovy francouzského původu. Arabština je jazykem náboženství a francouzštinu používají ve výuce a v komunikaci se světem.\nNárodní identita obyvatel je založená na kořenech z pevninské Afriky (patrné na matrilieární společenské struktuře) a je ovlivněná Islámem a francouzskou kulturou.\n\nNa ostrovech existuje několik etnických skupin. Potomci arabských osadníků z Shirazu, Kafrové, afričtí obyvatelé, kteří na ostrovy přišli ještě před Araby. Další africká skupina Makoa, potomci otroků z východní Afriky a Malajsko-indonéské skupiny Oimatsaha, Antalote a Sakalava (Sakalava hlavně na Mahoré). Potomci francouzských kolonistů – Kreolové – tvoří politicky významnou menšinu. Na ostrově Njazidja se nachází i malá osada tvořená potomky portugalských mořeplavců ze 16.století.\n\n\n"}
{"id": "20098", "url": "https://cs.wikipedia.org/wiki?curid=20098", "title": "Kostarika", "text": "Kostarika\n\nKostarika ( \"Costa Rica\" nebo plným názvem \"República de Costa Rica\", český doslovný překlad \"Bohaté pobřeží\") je republika ve Střední Americe. Sousedními státy jsou na severu Nikaragua (délka hranice 300 km) a na jihu Panama (363 km). Západní pobřeží Kostariky omývají vody Tichého oceánu, východní Karibské moře. Celková délka kostarického pobřeží je 1 466 km (z toho 212 km na Karibiku a 1 254 km na Pacifiku).\n\nPoprvé bylo území Kostariky prozkoumáno španělskými conquistadory a objeviteli v raném 16. století, kolonizace se odehrála až v roce 1563. Po dobu španělské nadvlády byla Kostarika součástí guatemalského generálního kapitanátu. V první polovině 19. století byla Kostarika spolu s ostatními státy sjednocena v Unii středoamerických států, na které vyhlásila v roce 1821 a později v roce 1838 samostatnost.\n\nV prostředí politické nestability a nejistoty, či vojenských vlád a občanských válek ve středoamerickém regionu během 2. poloviny 20. století je Kostarika světlá výjimka demokratické vlády. Ze zákona je v zemi dáno, že každý občan (muž či žena) starší 18 let musí jít k volbám a jejich hlas skutečně rozhoduje, která strana bude vládnout. Demokratická vláda je u moci již od roku 1902 a jediná občanská válka proběhla roku 1948. Trvala pouhé dva měsíce a jejím důsledkem bylo rozpuštění armády, následované změnou ústavy, která roku 1949 zakázala státu vytvořit armádu. Tato situace, kdy stát nemá stálou armádu, trvá dodnes.\n\nPáteří země jsou tři pohoří, která se táhnou souvisle od severozápadu k jihovýchodu celým územím státu; jsou to Cordillera de Guanacaste, Cordillera Central a Cordillera de Talamanca. Nejvyšší horou Kostariky je 3 820 metrů vysoká hora Chirripó v pohoří Cordillera de Talamanca. Pohoří tak oddělují od sebe dvě nížiny, které se nacházejí na severu a na západě. Ve střední části země je pánevní oblast zvaná Centrální údolí, kde žije většina obyvatelstva země. Větší část nížin v okolí oceánu je pokryta mokřinami a bažinami. Karibské pobřeží je poměrně málo členité, naopak pacifické pobřeží je tvořeno několika většími poloostrovy a zálivy – např. poloostrov Nicoya a stejnojmenný záliv Nicoya nebo poloostrov Osa. Území Kostariky je z 51% pokryto lesními porosty, zemědělská půda zaujímá 37 % rozlohy státu.\n\nV roce 2019 existovalo 28 kostarických národních parků, které pokrývaly téměř 630 000 ha, což představuje více jak 12 % rozlohy státu.\n\nKostarika se stala první středoamerickou zemí, která začala vyvážet do světa banány a kávu, což dodnes táhne kostarické hospodářství. Vhodnou situaci nastartovala osvícená vláda v 19. století, která nabídla bezplatně půdu všem, kteří se zavázali pěstovat kávu na vývoz, což paradoxně ve 20. století přineslo zemi stabilitu. Není zde stejná situace jako v okolních zemích, kde většinu půdy vlastní pár nejbohatších statkářů. V 80. letech 20. století však byla země zasažena ekonomickou krizí spojenou s poklesem světových cen kávy a banánu, kterou následovala vysoká inflace, jež ještě více podlomila hospodářství země. Vláda vyhlásila úsporný program v roce 1989, který však nepřinesl plánované výsledky, ale i přes to se hospodářství dostalo roku 1996 do 6% růstu. Bohužel pro Kostariku neměl tento výsledek dlouhého trvání a následoval opětovný útlum, který byl podpořen vysokými veřejnými výdaji.\n\nKostarika je členem DR-CAFTA. Významné exportní výrobky jsou zdravotnické přístroje, protézy a medikamenty, dále čerstvé banány, tropické ovoce, potravinové výrobky a káva.\n\nZemě má velká ložiska bauxitu, síry a rud železa, což zajišťuje zemi do budoucna pozitivní vyhlídky na opětovný ekonomický růst. V dnešních dnech probíhá na území Kostariky pouze těžba zlata a stříbra. Horský ráz krajiny vytváří příhodné podmínky pro tvorbu hydroelektráren. Země je dnes energeticky soběstačná. Horská krajina také láká turisty, kteří se začínají stávat důležitou složkou ekonomiky. Příjmy z turismu v roce 2009 představovaly 8,5 % celkového státního HDP.\n\nKostarika je unitární stát. Skládá se ze 7 provincií. Ty se dále dělí na 81 kantonů a 473 distriktů.\n\nKostarika se odlišuje od jiných zemí svým jasným důrazem na vzdělávání. Tomu se věnuje rovnou 14 článků Ústavy. Podpora vzdělávání a vytváření příznivých podmínek pro vzdělávání obyvatel je vnímáno již od získání nezávislosti v roce 1821 jako první povinnost státu. Historici hovoří o \"Estado educador\". Vzdělávací složka tvoří dlouhodobě od 20–30 % veřejného rozpočtu.\n\nKostarika je zapojena do několika projektů a organizací na poli latinskoamerické integrace. Je členským státem např. organizací Společenství latinskoamerických a karibských států, Pacifická aliance, Latinskoamerický hospodářský systém, Středoamerický integrační systém, Sdružení karibských států.\n\nKostarika se od roku 1936 zúčastňuje olympijských her. K roku 2019 získala čtyři medaile a všechny v plavání. Navíc všechny medaile získali příslušníci jedné rodiny: Tři z nich vybojovala Claudia Pollová (zlato v Atlantě 1996 a dva bronzy ze Sydney 2000) a jednu, stříbrnou, její starší sestra Silvia Pollová, na olympiádě v Soulu roku 1988.\n\nNejpopulárnějším sportem v Kostarice je, podobně jako v jiných latinoamerických zemích, fotbal. Kostarická fotbalová reprezentace se pětkrát zúčastnila závěrečného turnaje mistrovství světa. Poprvé to bylo v roce 1990, kdy byla v osmifinále vyřazena Československem. Nejlepšího výsledku Kostaričané dosáhli na šampionátu v roce 2014, kdy se probojovali až do čtvrtfinále. Úspěšnější bilanci mají ze Zlatého poháru CONCACAF, které třikrát vyhráli (1963, 1969, 1989), celkem osmkrát vyhráli Středoamerický pohár. Ligu mistrů CONCACAF, nejprestižnější klubovou soutěž Střední Ameriky, vyhrály tři kostarické kluby: LD Alajuelense, Deportivo Saprissa a CS Cartaginés. K nejznámějším kostarickým fotbalistům patří Paulo Wanchope, Joel Campbell nebo Hernán Medford.\n\n\n"}
{"id": "20099", "url": "https://cs.wikipedia.org/wiki?curid=20099", "title": "Kuba", "text": "Kuba\n\nKuba (oficiálně: Kubánská republika) je země na ostrově Kuba stejně jako na Ostrově Mládeže a několika menších souostrovích. Kuba se nachází v severním Karibiku a její břehy omývají Karibské moře, Mexický záliv a Atlantský oceán. Země leží jižně od amerického státu Florida a Baham, západně od britského zámořského území Turks a Caicos a Haiti, a severně od Jamajky a britského zámořského území Kajmanské ostrovy. Největším městem na ostrově je hlavní město Havana. Dalšími velkými městy jsou Santiago de Cuba, Camagüey, Holguín, Guantánamo, Santa Clara. Rozloha Kubánské republiky činí 110 860 km². Ostrov Kuba je s rozlohou 105 006 km² největším ostrovem v Karibiku a druhým nejlidnatějším po Hispaniole.\n\nTeritorium Kuby bylo obydleno domorodými Taíny od 4. století př. n. l. do Španělské kolonizace v 15. století. Od 15. století bylo kolonii Španělského impéria do Španělsko-americké války v roce 1898, když byla Kuba okupována Spojenými státy a získala nominální nezávislost jako de facto americký protektorát. Z této doby pochází dohoda o pronájmu základny Guantánamo mezi Kubou a Spojenými státy, kterou současná kubánská vláda považuje za neplatnou. Rostoucí politická radikalizace a společenský neklid vyvrcholili roce 1952 v diktatuře Fulgencia Batisty. Další nepokoje a nestabilita vedly roku 1956 k sesazení Batistovy diktatury gerilovým hnutím 26. července, které pod vedením Fidela Castra ustanovilo komunistickou vládu. Od roku 1965 byl stát veden Komunistickou stranou Kuby. Země byla centrem soupeření mezi Spojenými státy a Sovětským svazem během Studené války, které během Kubánské krize v roce 1962 málem vyvrcholilo jadernou válkou. Kuba je jedním z posledních marx-leniniských socialistických států, kde je vláda jedné strany ošetřena ústavou. Nezávislí pozorovatelé obviňují kubánskou vládu z porušování lidských práv včetně svévolného věznění představitelů opozice.\n\nKulturně je Kuba považována za součást Latinské Ameriky. Jde o mnohonárodnostní zemi jejíž lidé a kultura pocházejí z odlišných zdrojů, včetně původních obyvatel Tainů, dlouhého období Španělské kolonizace, přivezení afrických otroků a blízké spolupráce se Sovětským svazem během studené války.\n\nKuba je zakládajícím členem OSN, G77, Hnutí nezúčastněných zemí, Africké, Karibské a Pacifické skupiny států, ALBA a Organizace amerických států. Země má v současnosti světově ojedinělou plánovanou ekonomiku a její hospodářství vévodí vývoz cukru, tabáku, kafe a kvalifikované pracovní síly.\n\nKuba je největším ostrovem souostroví Velké Antily. Hlavní ostrov (15. dle velikosti na Zemi) se táhne v délce 1200 km a místy je široký až 190 km. Většinu jeho povrchu zaujímají nížiny. Pouze na západě, ve středu a na východě ostrova se nachází vrchovina. V této lokalitě se vyskytují oblasti, kde se vytvořily zajímavé krasové útvary. Na jihovýchodě ostrova se podél pobřeží táhne pohoří Sierra Maestra. V tomto pohoří se nachází i nejvyšší hora ostrova, Pico Turquino, která je vysoká 1 974 m n. m. Bažinaté oblasti se nacházejí pouze na poloostrově Zapata. U pobřeží se často nacházejí korálové útesy a atoly. Stát Kuba je vedle hlavního ostrova tvořen přibližně čtyřmi tisíci malých ostrovů a ostrůvků. Druhý největší kubánský ostrov Isla de la Juventud (ostrov Mládeže, před revolucí zvaném Ostrov borovic) se nachází na jih od západní části hlavního ostrova. Ostrovy jsou rozděleny do dvou kategorií. Ty, které mají přírodní zdroj pitné vody se nazývají Isla a druhé bez zdroje pitné vody Caya. Mezi nejvýznamnější souostroví okolo hlavního ostrova patří Jardines de la Reina a Jardines del Rey.\n\nOstrov leží v tropech. Celoročně jej ovlivňují větry, které se nazývají pasáty. Průměrná celoroční teplota se pohybuje okolo 25 °C. Teplota mořské vody u pobřeží zpravidla neklesá pod 24 °C. Nejvydatněji prší v říjnu, listopadu a květnu. V nížinách ročně spadne 600–1200 mm srážek, v horách bývají tyto hodnoty až dvojnásobné. Koncem léta a na podzim se v oblasti vyskytují hurikány.\n\nPro své přírodní krásy je, stejně jako další ostrovy oblasti, nazývána perlou Karibiku. Kvůli izolaci od pevniny na ostrově žije či roste značné množství endemických živočichů, ptáků a rostlin. V roce 2011 existovalo 14 kubánských národních parků, které pokrývaly téměř 5 % rozlohy státu.\n\nMalé části území ostrova pokrývají savany. Nepříliš husté lesy tvoří stromy z čeledi bobovitých („akáty“), kubánské borovice a palmy – především palma královská. Na východě se rozprostírají tropické lesy, na pobřeží rostou porosty mangrove. V zemi rostou i vzácné karibské cykasy, jejichž nejlepší sbírku v ČR najdete v Botanické zahradě Liberec.\n\nZnačná část ostrova je obdělávána a řízeně zemědělsky využívána, byť ne zcela úspěšně. Velká část orné půdy je zarostlá plevelem, tzv. marabu (\"Dichrostachys cinerea\", Marabou-thorn).\n\n\"Národním stromem Kuby\" je obří palma královská (Palmera real, \"Roystonea regia\"), \"národním květem\" bílá a velmi silně vonící mariposa (\"Hedychium coronarium\", v překladu „motýlek“) z čeledi zázvorovitých. \"Národním ptákem\" s barvami kubánské vlajky je barevný trogon tocororo (\"Priotelus temnurus\"). Jinými typickými ptáky jsou todiové, amazoňan kubánský či plameňák kubánský, žijí zde i zajímaví endemitští holubi či kolibřící.\nZ původních savců jsou pro Kubu typičtí endemitští hlodavci hutie a kriticky ohrožený hmyzožravec štětinatec kubánský. Bohatá je fauna plazů, z ještěrů převládají leguáni od velkého pozemního leguána kubánského (\"Cyclura nubila\") přes menší pozemní druhy leguánů rodu \"Leiocephalus\" až po stromové anolisy a chameleolisy. Z hadů je největším druhem hroznýšovec kubánský (\"Epicrates angulifer\"). Mezi obojživelníky najdeme řadu zajímavých ropuch, rosniček i bezblanek. V teráriích se často chová velká a hezky zbarvená ropucha kubánská (\"Peltophryne peltacephalus\").\n\nŽivotní prostředí na Kubě je silně narušeno aktivitami státu – jak klasickým průmyslem, tak i stavebními aktivitami na pobřeží. Nezávislá kontrola životního prostředí aktivisty je státem blokována, jakákoliv publicita zakazována a kritici znečišťování jsou vězněni. Recyklace surovin je na nízké úrovni. Neexistuje bezolovnatý benzin, při technických kontrolách automobilů se neměří exhalace.\n\nKuba se dělí na 15 provincií (provincias) a ostrov Mládeže. Ten tvoří tzv. zvláštní okrsek, \"Municipio Especial – Isla de la Juventud\". Těchto 16 celků se dále dělí na 169 obcí \"(municipios).\"\n\nPřed rokem 1492 Kubu obývaly indiánské kmeny Sibonejů, Tainů, Karibů a dalších. Ti během španělské kolonizace z velké části vymřeli na infekční nemoci zavlečené z Evropy jako neštovice nebo se smísili se španělskými dobyvateli a původní populace již na ostrově neexistují.\n\nV roce 1492 Kubu objevil Kryštof Kolumbus, který také prozkoumal pobřeží ostrova, který pojmenoval Juana.\nV roce 1511 se na východě ostrova v oblasti Baracoa usadila první španělská kolonie pod vedením Diega Velázqueze. Kuba zůstala španělskou kolonií po následujících 400 let. Roku 1512 byl v oblasti dnešního města Yara Španěly umučen Hathuey, náčelník Taínů, který proti dobyvatelům vedl guerrilovou válku. Později byl prohlášen za národního hrdinu Kuby.\n\nOtroctví, ve kterém žili černošští obyvatelé ostrova, bylo zrušeno roku 1886. Nezávislost na Španělsku byla vyhlášena 10. října 1868, vedla však k dlouhé válce a plné nezávislosti se země dočkala až později.\n\nV roce 1898 proběhla Španělsko-americká válka, ve které Španělsko ztratilo vládu nad Kubou, Portorikem a Španělskou východní Indií. Krátké období byla Kuba pod správou USA. Nezávislá Kuba byla vyhlášena 20. května 1902. USA si jako podmínku stažení svých vojsk udržely v pronájmu vojenskou základnu Guantánamo a zátoku Bahía Honda na druhé straně ostrova. Té se však později vzdaly na oplátku za rozšíření základny v Guantánamu.\n\nV roce 1933 se k moci dostal seržant Fulgencio Batista y Zaldívar, který v zemi zavedl nejdříve relativně otevřenou vládu. Kubu v různých podobách kontroloval v letech 1933–1944 a poté opět 1952–1959.\n\nV období své první vlády Batista prosadil řadu sociálně laděných zákonů a byl znám dobrou spoluprací s odbory. Za druhé světové války vyhlásil válku Japonsku, Německu a Itálii, válečných operací se však Kuba přímo neúčastnila. V roce 1943 uspořádal v zemi svobodné volby, ve kterých zvítězil nastávající prezident Ramón Grau. Batista následujících 8 let žil v USA, domácí politiky se však účastnil na dálku a byl dokonce zvolen senátorem „v nepřítomnosti“.\nPo návratu na Kubu v roce 1952 se rozhodl kandidovat na prezidenta. Před volbami však bylo jasné, že kandidující Batista skončí na slabém 3. místě. Batista se proto rozhodl jednat. Dne 10. března 1952 se zmocnil vlády v zemi vojenským pučem. Jeho následující vláda se již projevovala korupcí, policejní brutalitou, překaženými volbami v roce 1954 a zhoršující se ekonomickou situací. Havana se stala známým centrem gamblerů, prostituce a americké mafie.\n\nV této atmosféře vznikaly v zemi nejrůznější hnutí směřující ke svržení režimu a požadující svobodné volby. Jedním z nich byla i skupina kolem jistého Fidela Castra, syna statkáře z východu Kuby a člena Ortodoxní strany. Tato skupina dne 26. července 1953 uskutečnila známý útok na kasárna Moncada. Castro byl po útoku zatčen, odsouzen a spolu s bratrem Raúlem a dalšími členy hnutí v roce 1953 uvězněn na Ostrově borovic (Isla de los Pinos, nyní ostrov mládeže Isla de la Juventud). Přestože útok byl neúspěšný, Fidela Castra, který se v té době marně snažil prosadit i jinde, zmedializoval. Později po něm Castro pojmenoval své Hnutí 26. července, základ budoucí nové Komunistické strany Kuby. Po hlasování v kubánském parlamentu o amnestii byli bratři Castrovi v roce 1956 propuštěni na svobodu. Po propuštění se Castro obával o svůj život, odcestoval proto do Mexika, kde sestavil a vycvičil jednotku, která se jednoho dne měla vylodit na Kubě.\n\nPřestože ke konci své vlády byl již Batista široce nenáviděným diktátorem, byla Kuba v období jeho vlády jednou z nejbohatších zemí Latinské Ameriky. Míra gramotnosti obyvatelstva dosahovala těsně před jeho pádem necelých 80 % a byla tedy vyšší než ve Španělsku té doby.\n\n2. prosince 1956 připlul do země Fidel Castro na známé jachtě Granma (babička) s cílem vyvolat revoluci proti režimu Fulgencia Batisty. Po vylodění na východě ostrova (Oriente) v zemi postupně vypukla tzv. Kubánská revoluce, která skončila o dva roky později v lednu 1959 vítězstvím revolucionářů.\n\nFidel Castro vstoupil do Havany triumfálně 8. ledna 1959 s příslibem brzkých svobodných voleb. Ty se však již nikdy nekonaly. Castrovi nejbližší spolupracovníci Ernesto Guevara a jeho bratr Raúl Castro byli již tehdy přesvědčenými marxisty, přičemž Raúl byl členem levého křídla místní strany PSP, původní komunistické strany Kuby. Již v roce 1959 tak začaly první protesty proti vlivu komunismu na ostrově. Samotný Batista uprchl dne 31. 12. 1958 ze země.\n\nPo revoluci nastal rychlý exodus obyvatel ze země, který pokračoval ještě v 60. letech, zatýkání a masové popravy. Na prokomunistický vývoj revoluce zahájily tisícovky Kubánců proticastrovské povstání v Sierra Escambray, na které Castro reagoval masovým vystěhováváním obyvatelstva do oblasti Pinar del Río, aby zablokoval jejich podporu povstalcům. Po revoluci bylo více než 100.000 obyvatel zatčeno a zavřeno do vězení z Batistovy doby. Ta však kapacitně nedostačovala, takže jako věznice musely tehdy sloužit i některé stadiony.\n\nV čele revolučních jednotek stáli tzv. vousáči – „barbudos“, kteří se zapřisáhli, že se neoholí až do vítězství revoluce. Tyto osobnosti se poté staly vedoucími představiteli porevoluční Kuby. Mezi tyto hlavní vojenské vůdce jednotlivých jednotek (comandante) patřili mj. Frank País, Fidel Castro, Huber Matos, Rolando Cubela, Camilo Cienfuegos a Ernesto Guevara zvaný Che. Jejich osudy byly rozmanité, avšak až na bratry Castry téměř vždy tragické.\n\nFrank País byl zavražděn na počátku revoluce v roce 1957 Batistovou policií. Huber Matos podal demisi již v říjnu 1959, tedy krátce po vítězství. Demisi zdůvodnil nejdříve osobně F. Castrovi nesouhlasem s komunistickým směřováním země a byl odmítnut. Poté ji zopakoval i ve zdvořilém dopise. Byl proto zatčen a odsouzen na 20 let vězení, které si až do roku 1979 odsloužil. Po jejich vypršení emigroval do USA. Zatčením \"zrádce\" byl pověřen oblíbený Camilo Cienfuegos, který sám projevil jisté překvapení nad tímto postupem bratrů Castrových. Jen několik týdnů poté jeho letadlo zmizelo z radarů při jednom z přeletů Kuby a jeho tělo nebylo nikdy objeveno. Che Guevarův odjezd z Kuby a problematický vztah ke stále dominantnějšímu Fidelu Castrovi je dosud středem dohadů. Guevara byl popraven v Bolívii při dalším z jeho pokusů o světovou revoluci. Rolando Cubela byl zatčen v roce 1966 po obvinění z plánu zavraždit Fidela Castra a odsouzen k trestu smrti. Ten se však neuskutečnil. Cubela žije v exilu v Madridu.\n\nPůvodní Komunistická strana Kuby na počátku revoluce nebyla hlavní složkou revolučního hnutí. Tato strana v té době již nesla nové jméno Lidové socialistické strany (PSP) a angažovala se spíše směrem k demokratickým změnám. Někteří její členové se však v hnutí a následných bojích angažovali (především Raúl Castro a Blas Roca, otec pozdějšího disidenta Vladimira Rocy a další). Současná KSK proto není její přímou následovnicí, ale vyvinula se především z Castrova Hnutí 26. července, které pohltilo další revoluční organizace do tzv. ORI – Sloučené revoluční organizace. Do ORI vstoupila i původní historická komunistická strana PSP. Sjednocená strana ORI se poté transformovala v PURSC (Sjednocená strana kubánské socialistické revoluce) a následně přejmenovala na novou Komunistickou stranu Kuby KSK v roce 1965. Ta měla od počátku šestičlenný sekretariát (F. Castro, R. Castro, O. Dorticos, C.R. Rodríguez, Blas Roca a Faure Chomón).\n\nVšechny ostatní politické strany na Kubě byly zakázány a v roce 1961 Fidel Castro mohl světu veřejně potvrdit to co dosud neprohlašoval. Že revoluce na Kubě byla revolucí socialistickou. Fidel toto pronesl při uctění památky těch, kteří zemřeli na následky bombardování při útoku v zátoce Sviní.\n\nPrezidentem země byl po rezignaci Manuela Urrutii krátce po revoluci zvolen Osvaldo Dorticós Torrado, který tuto funkci vykonával do konce roku 1976. Fidel Castro vedl první porevoluční vládu.\n\nCastro v té době neměl \"apriori\" v úmyslu rozkol se Spojenými státy, jeho cílem bylo vymanit se z jednostranné ekonomické závislosti na výrobě cukru, ekonomické závislosti na USA (které v té době např. kontrolovaly 40 % produkce cukru) a těžbu veškerého nerostného bohatství Kuby. Výsledkem jeho politiky byl pravý opak – totální závislost na výrobě cukru, dolech a RVHP.\n\nNarůstající podpora Kuby ze strany socialistických zemí, především však Sovětského svazu a Československa, byla v USA velmi negativně vnímána. Podepsaná hospodářská dohoda se SSSR znamenala příliv subvencovaného zboží na Kubu včetně ropy, kterou americké rafinérie na ostrově odmítly zpracovávat. Vyhrocenou situaci Castro řešil jejich znárodněním, které se později rozšířilo i na banky, podniky a jiné sektory. V reakci na znárodnění majetku amerických firem na Kubě v srpnu 1960 vyhlásily USA v říjnu téhož roku embargo na vývoz amerických výrobků na Kubu, které dále posílily v únoru 1962.\n\nDalší ránu vztahům mezi Kubou a USA dalo ozbrojené vylodění exilových Kubánců původně podporovaný CIA v zátoce Sviní v dubnu 1961. Ta je během vlády prezidenta Eisenhowera také z valnou měrou vyzbrojila. Přípravy na invazi však narušily volby v USA. Po zvolení prezidenta Kennedyho však nový prezident USA původně přislíbenou rozsáhlejší pomoc odmítl.\n\nZapočatá invaze na Kubu proto proběhla v situaci, kdy poblíž ostrova čekala letadlová loď a výsadkové jednotky, kterým Kennedy neudělil povolení k akci. Invaze se tak konala provizorně bez přislíbené letecké podpory. Kubánská vojska při střetu na ostrově naopak již tehdy masivně využívala sovětské a československé zbraně a invazi během tří dnů překonala. Tento pokus o svržení režimu na Kubě tedy skončil neúspěšně. Československé zbraně té doby najdete i v muzeu na pláži Girón.\n\nPoté, co USA rozmístily rakety středního doletu Jupiter vyzbrojené jadernými hlavicemi v Turecku a Itálii a Fidel Castro požádal SSSR o ochranu před americkou agresí, rozhodlo sovětské vedení v čele s Nikitou Chruščovem tajně rozmístit na Kubě jaderné rakety. Na leteckých snímcích pořízených americkou CIA 16. října 1962 bylo zjištěno, že Kubánci staví odpalovací rampy pro rakety. 18. října se americký prezident John Fitzgerald Kennedy dozvěděl, že k ostrovu již míří sovětský konvoj s raketami. Po zvážení možných reakcí — mj. invaze na Kubu nebo bombardování odpalovacích ramp — se USA rozhodly vyhlásit 22. října námořní blokádu Kuby. Hned následující den změnily sovětské konvoje směr a 26. října 1962 Nikita S. Chruščov oficiálně oznámil, že SSSR stáhne své rakety pod kontrolou OSN, pokud se USA zavážou neprovést invazi na Kubu a stáhnou rakety středního doletu z Turecka. Touto dohodou byla dne 28. října 1962 hrozící jaderná krize ukončena a USA se zavázaly, že nepodniknou ani nepodpoří žádné vojenské akce vedoucí ke svržení diktátorského režimu rodiny Castrů.\n\nKoncem 60. let se Kuba pokusila naplnit Che Guevarovo heslo \"Jeden, dva i více Vietnamů\" a vyvolat či podpořit revoluce v rozvojovém světě. V letech 1967–1969 byly expediční síly vyslány do válkou rozvráceného Konga, kde se poprvé na scéně objevil i později popravený generál Ochoa. Ten se později angažoval i při tajných a prohraných misích do Venezuely.\n\nPo popravě Che Guevary v Bolívii v roce 1967 se v polovině 70. let s Kubou pokusily zlepšit vztahy Spojené státy. Jednání, vzniklá z podnětu amerického ministra zahraničí Henryho Kissingera však ztroskotala v roce 1976 v důsledku výrazné vojenské angažovanosti Castrovy vlády během Angolské občanské války. Účast několika tisíc kubánských vojáků v tomto konfliktu na přelomu let 1975–1976 totiž Američané nemohli přijmout.\n\nV roce 1977 byly kubánské expediční síly generála Ochoy vyslány do Etiopie pod velením sovětského generála Petrova s cílem bojovat proti Somálským rebelům.\nCelkově špatná situace na Kubě se prudce zhoršila ekonomickou krizí na konci 70. let. Ta vyvolala zájem obyvatel země o \"hlasování nohama\", když velká skupina obyvatel začala v dubnu 1980 masově žádat o politický azyl na peruánském velvyslanectví v Havaně. Situace postupně gradovala až počet žádostí dosahoval přibližně 10.000 Kubánců. Ti obývali veškeré volné prostory ambasády.\n\nZa této situace, nikoliv nepodobné exodu Němců v roce 1989 z Prahy, byl Fidel Castro nucen umožnit volný odjezd všem, kteří o něj budou mít zájem. Exodus skončil v říjnu 1980 poté, co ze země prostřednictvím přístavu Mariel uprchlo více než 125.000 obyvatel.\n\nDůležitou událostí v rámci vnitřní politiky režimu byl v roce 1989 soudní proces s generálem Arnaldem Ochoou a dalšími vysokými funkcionáři, kteří byli obviněni z pašování drog a korupce. V červenci 1989 byl Ochoa spolu se třemi dalšími obviněnými na základě rozhodnutí soudu zastřelen. Generál Ochoa byl přitom oblíbeným členem ústředního výboru komunistické strany s rostoucím vlivem. Podle světových historiků se nedá zcela vyloučit, že do obchodu s drogami byl z politických důvodů a s cílem zajišťování financí pro státní i vlastní rozpočet zapleten i sám kubánský prezident. Poprava tohoto vysokého důstojníka měla možná i zlikvidovat ambice populárního vojenského vůdce a zastrašit opozici ve velení kubánské armády.\n\nPo rozpadu SSSR na začátku 90. let a ukončení sponzorování země v rámci RVHP se země propadla do hluboké ekonomické krize. Ta vyvolala nutnost striktních hospodářských omezení, zvaných \"Zvláštní období\" (Período especial). Kubánská ekonomika se po prudkém propadu byla nucena přeorientovat na spolupráci (a podporu) ze strany chávezovské Venezuely a komunistické Číny.\n\nV roce 2004 se začaly objevovat vážné spekulace o zdraví Fidela Castra, které byly posléze potvrzeny pozváním španělského lékařského týmu na ostrov. Lékaři byli nuceni konstatovat chybnou léčbu po odoperování části tlustého střeva kubánskými lékaři a vměšování pacienta do lékařského rozhodování, Castra však po značném úsilí zachránili.\nV roce 2006 byl oslabený a nemocný Fidel Castro nucen abdikovat a prezidentské pravomoci převzal muž číslo dvě a Fidelův bratr Raúl Castro. Fidel Castro si však ponechal funkci prvního tajemníka ÚV KSK.\n\nV roce 2010 publikovala kubánská vláda velký návrh ekonomických \"úprav\", který obsahoval i propouštění 500.000 státních zaměstnanců do března 2011 s cílem umožnit jejich přechod do soukromé sféry. Plán reforem byl formálně schválen v dubnu 2011 pětiletým sjezdem Komunistické strany Kuby, která se schází poprvé po 11. letech, přičemž se počítá s propouštěním dalšího půl milionu zaměstnanců. Na tomto sjezdu se Fidel Castro vzdal svých funkcí ve straně a na místo prvního tajemníka strany byl zvolen jeho bratr Raúl, který tak opět drží všechny hlavní funkce – prezidenta, premiéra i předsedy komunistické strany.\n\nMoc v zemi je podle kubánské ústavy koncentrována v rukou Komunistické strany Kuby a Raúla Castra jako prvního tajemníka strany. Jeho bratr a historický vůdce revoluce se 19. dubna 2011 této funkce vzdal. Další politické strany jsou v zemi zakázány. V zemi existuje několik paralelních mocenských struktur:\n\n\nMezi významné organizace v zemi patří kromě komunistické strany i uliční tak zvané Výbory na obranu revoluce (CDR), které původně fungovaly jako složka ministerstva vnitra a jejichž cílem bylo udávání všeho protirevolučního.\n\nVeškerá politická opozice v zemi je zakázána a persekuována, osobnosti s odlišným názorem než je oficiální se setkávají s pronásledováním, vězněním i častým fyzickým napadáním organizovaným složkami státní moci. Činnost opozice je tedy zcela ilegální. Její představitelé jsou vězněni v přeplněných věznicích, z nichž mezi nejznámější patří havanská Villa Marista. V poslední době však režim změnil taktiku a namísto dlouholetého věznění probíhají každý měsíc stovky až tisíce krátkodobých zadržení s cílem zastrašit a odradit opoziční hlasy.\n\nOd roku 1997 se na podpoře kubánské demokratické opozice podílí humanitární organizace Člověk v tísni. Spolupracovníci společnosti distribuují přímo na Kubě léky, techniku a finanční prostředky nemocným, rodinám uvězněných a odpůrcům totalitního režimu a organizují kampaně podporující kubánskou demokratickou opozici.\n\nMezi významné osoby demokratické opozice náleží sociálnědemokratický politik Elizardo Sánchez, který vede kubánský seznam politických vězňů.\n\nMezi nejvýznamnější vězně svědomí patří například Óscar Elías Biscet, propuštěný v březnu 2011, a řadil se k nim i Orlando Zapata, který v důsledku hladovky zemřel v roce 2010. Dalším disidentem, který proti jednání komunistického režimu protestuje sérií hladovek, je Guillermo Fariñas.\n\nV létě 2012 zahynul za ne zcela objasněných okolností křesťanskodemokratický politik Oswaldo Payá Sardiñas, autor Projektu Varela, obdoby Charty 77. V září téhož roku byl zatčen nezávislý novinář Calixto Martínez, kterému za neúctu k minulé i současné hlavě státu hrozí až tři roky vězení.\n\nMezi typické způsoby násilí proti nenásilné opozici patří tzv. Akty zastrašení (\"Actos de repudio\"), kdy se organizovaný dav spolupracovníků kubánské StB shlukne před bydlištěm disidenta, útočí a poškozuje jeho dům a případně disidenta i fyzicky napadá.\n\nV druhém desetiletí 21. století dochází ke zlepšování vztahů mnoha zemí, zejména Spojených států s Kubou. Souvisí s tím i krátké setkání a podání ruky Raúla Castra a Baracka Obamy, na celoamerickém summitu v Panamě.\n\nDne 19. dubna 2015 se vůbec poprvé v historii Kuby dostaly na kandidátku obecních voleb opoziční disidenti, Hildebrando Chaviano a Yuniel López. Jedná se o zastupitelské volby v hlavním městě Havaně.\n\nVšepronikající státní kontrola, požadavek servilního umění, cenzura či zákaz cest do zahraničí pro neservilní autory ovlivňuje veškerou uměleckou tvorbu na ostrově. Řada kubánských umělců se proto v minulosti proslavila v exilu, kde již vyrostla celá generace slavných kubánských tvůrců. Ti co zůstali na ostrově měli často vážné problémy s diktaturou na Kubě, když důvodem k zatčení byla často pouhá kritika poměrů v zemi. Nejedná se však jen o ojedinělé případy – některá, kdysi slavná umělecká odvětví, byla zcela (přinejmenším oficiálně) zlikvidována. Zmizela tak například dokumentární fotografie, která svým otevřeným pohledem na realitu nemohla nové poměry v zemi přežít. Přitom ještě v počátcích revoluce dala země světu slavná jména jako Korda či Corrales.\n\nPrvní významnější spisovatelé Kuby se začali objevovat v 19. století, přičemž jejich práce se často týkaly zrušení otroctví. Mezi ně patří Gertrudis Gomez de Avellaneda a Cirilo Villaverde. S blížící se nezávislostí ostrova se tématům svobody začali věnovat osobnosti jako José Martí či Nicolás Guillén.\n\nMezi známá jména mezinárodně uznávaných autorů tvořících i po revoluci patří Dulce María Loynaz, José Lezama Lima, Alejo Carpentier, Reinaldo Arenas či Guillermo Cabrera Infante.\n\nMezi nejznámější kubánské spisovatele současnosti patří autoři, kteří byli nuceni ze země emigrovat: Daína Chaviano (USA), Zoé Valdés (Francie), Eliseo Alberto (Mexiko), Pedro Juan Gutiérrez (Kuba), Leonardo Padura (Kuba) a Abilio Estévez (Španělsko).\n\nSlavnou mladou autorkou je pak stále na Kubě žijící blogerka Yoani Sánchez, jejíž práce je dostupná i v češtině na blogu Generacion Y, udržovaným v zahraničí poté, co byla její stránka na Kubě zablokována. Časopis Time ji zařadil mezi 100 nejvlivnějších osobností světa, ve Španělsku získala hlavní literární cenu Ortega y Gasset a jinde ve světě i další ceny. Na jejich převzetí ovšem neobdržela povolení k vycestování ze země.\n\nMezi nejznámější kubánské fotografy patří dokumentární fotografové z období revoluce. Nejlepším z nich byl pravděpodobně Raúl Corrales, nejslavnějším však Alberto Korda. Ten se prosadil především slavnou fotografií Ernesta \"Che\" Guevary, která patří k nejznámějším fotografiím světa.\n\nDokumentární fotografie již na současné Kubě nehraje zásadní roli i s ohledem na politickou citlivost dokumentování chmurné ostrovní existence.\n\nKubánská hudba se vyvinula do celé řady stylů vycházejících z evropské a africké kultury. Mezi hlavní tradiční styly kubánské hudby patří: trova, habanera, danzón, son, kubánský jazz, rumba, timba (kubánská salsa) a obvykle vyťukávaný rytmus označovaný jako clave (klíč).\n\nMezi nejznámější kubánské zpěváky a hudebníky patří Kubánci v exilu. S 90 miliony prodanými alby je vůbec nejúspěšnější latinskoamerickou zpěvačkou například Gloria Estefan, mezi slavná jména se řadí i zpěvačka salsy Celia Cruz, zpěvák salsy a merengue Willy Chirino a další.\n\nMezi známé kubánské oficiální zpěváky starší generace nadále žijící na ostrově patří Pablo Milanés, Silvio Rodríguez, Omara Portuondo či známá kapela Buena Vista Social Club, o které byl natočen i film Wima Wenderse.\n\nProblémy s diktaturou a související cenzurou mívají i etablované a státem podporované kapely. Známá popová skupina Moneda Dura tak například po vydání svého alba Alma sin Bolsillos byla svědkem zákazu vysílání písně \"Mala leche\" ve státních (tj. všech) médiích jakožto nepřípustné kritiky situace na ostrově a přímo diktátora Castra.\n\nK nejznámějším rockovým kapelám současnosti patří punkrocková skupina Porno para Ricardo, jejíž hlavní představitel Gorki Águila byl v minulosti dva roky vězněn a v létě 2008 byl opět zatčen za \"příliš hlasitou hudbu\". Při posledním soudu byl souzen podle nového politického zákona za \"nebezpečnost\". Teprve po silném mezinárodním tlaku byl osvobozen a potrestán pouze pokutou za veřejné pohoršení.\n\nPravděpodobně nejznámějším kubánským filmem současnosti je \"Jahody a čokoláda\" režiséra Tomáse Gutiérreze Aley\n\nKuba je členem OSN, v roce 1962 jí bylo pozastaveno členství v OAS. Byla členem RVHP a tzv. východního bloku až do jeho rozpadu. Současnými hlavními kubánskými spojenci jsou latinskoamerické státy s levicovými vládami: především Venezuela a Bolívie, které jsou členy mezinárodní organizace Bolívarovský svaz pro lid naší Ameriky vzniklé v roce 2004 (zakládající smlouvu podepsali Hugo Chávez a Fidel Castro). Dalším významným partnerem je Čína a Holandsko.\n\nOd oficiálního navázání diplomatických styků s Kubou 23. 11. 1920 až do roku 1960 Československo zastupoval na Kubě velvyslanec ČSR ve Washingtonu.\n\nNový stálý velvyslanec přímo pro Kubu byl vyslán na ostrov až po převzetí moci Fidelem Castrem v roce 1960. Československo tak podporovalo Castrovu Kubu od samého počátku, mimo jiné dodávkami zbraní, půjčkami, odpouštěním plateb atd. Československo současně zastupovalo Kubu v USA, se kterými Havana neměla diplomatické vztahy.\n\nVztahy s ČSR zkomplikoval až rok 1968. Fidel Castro poté ve svém projevu z 23. 8. 1968 rozporuplně a emotivně zareagoval na okupaci Československa vojsky Varšavské smlouvy a současně silně kritizoval kvalitu československých dodávek na Kubu. Po okupaci Československa se vztahy začaly vracet do starých kolejí a v lednu 1969 již Castro československé dodávky opětovně pochválil. Československo patřilo v době socialismu k největším dodavatelům elektráren na Kubu, z ostrova současně odebíralo cukr a nikl.\n\nObchodní výměna mezi oběma zeměmi není v 21. století příliš veliká, v porevoluční době se českým podnikům mezi větší obchody podařilo vyjednat stavbu elektrárny Felton v 90. letech (smlouva podepsána v roce 1997). Elektrárna s výkonem 2× 250 MW je největší kubánskou elektrárnou. Jejím dodavatelem je Škodaexport, a.s.. Elektrárna byla plně uvedena do provozu v roce 2001. Významné jsou ještě dodávky potravin, hutních produktů a dílů na montáž motocyklů Jawa.\n\nDo České republiky naopak putují kubánské doutníky a rum, pocházející z někdejších předrevolučních palíren firmy Bacardi. Na Kubě se každoročně rekreují tisíce českých občanů. Na oficiální kubánské státní licenci stojí i pražská restaurace „Bodeguita del Medio“, součást řetězce pojmenovaného podle oblíbené Hemingwayovy restaurace v Havaně. V restauraci hrají i státem vysílané hudební skupiny.\n\nKuba je etnicky velmi rozmanitá, obývají ji španělsky mluvící Kubánci, pocházející především z obyvatel historického Španělska a černošské otroky západní Afriky. Zemi rasově tvoří především běloši (64,1 %), mulati/mesticové (26,6 %) a černoši (9,3 %). V zemi žije značná – až 1 % – čínská menšina obývající v Havaně vlastní čínskou čtvrť. Původní indiánské kmeny v průběhu španělské kolonizace vymřely na nemoci zanesené z Evropy a původní populace již na ostrově neexistují, byť někteří obyvatelé se stále hlásí ke své indiánské krvi.\n\nKuba je tradičně katolickou zemí se značným vlivem afrokubánské Santérie vycházející z kultů západoafrického etnika Yoruba. Po revoluci v roce 1959 Kuba silně omezila náboženský život, přestože papírově nadále uznávala svobodu náboženství. Výsledkem této \"svobody\" byl odchod 80 % katolických a protestantských kněžích do USA v letech 1959–61. Věřícím byl zakazován vstup do komunistické strany, v roce 1962 se Kuba oficiálně stala ateistickým národem a od roku 1969 byly v zemi zakázány Vánoce. Ty byly obnoveny až v roce 1998 po návštěvě papeže Jana Pavla II. Tenze mezi věřícími a státem mírně poklesly po odchodu Fidela Castra od moci. Katolická církev, především kardinál Ortega osobně, hrály v poslední době jistou roli při propouštění politických vězňů do exilu.\n\nV náboženství obyvatel ostrova převládá katolická církev, vedená kardinálem Ortegou (Jaime Lucas Cardinal Ortega y Alamino), která udává, že se k ní hlásí přibližně 60 % věřících na ostrově. Významná je i původně africká Santérie, k jejichž praxi se různou měrou obrací až 80 % obyvatelstva (katolicismus a santérie se tedy částečně překrývají). Různé protestantské církve vyznává přibližně 6% obyvatel. Na ostrově je i funkční židovská obec a v čínském městě v Havaně dominují buddhisté. Mezi slaběji zastoupené patří ruské pravoslaví, pro které otevřel pravoslavný kostel v roce 2008 sám Raúl Castro). Jedná se o pozůstatek sovětského bloku, kdy zde žily desetitisíce Rusů.\n\nKatolickou patronkou Kuby je Panna Maria Milosrdná z Cobre (Vírgen de la Caridad del Cobre) na východě ostrova v pohoří Sierra Maestra. Panna Marie z Cobre je v afrokubánských kultech synkretizována v jednu božskou osobu s bohyní Očún (šp: Ochún, angl: Oshun) Kostel v El Cobre je také nejvýznamnějším kubánským poutním místem. Jak napovídá i název, jedná se o lokalitu poblíž historických měděných dolů založených kdysi Španěly.\n\n\n\n\n\n\n\nSlumy na Kubě zvané \"Llega y Pon\" (Přijeď a usaď se) jsou často ukryté na okrajích měst. Mezi nejznámější patří již 20 let starý slum Casablanca v havanském okrsku Regla, nebo novější jako je El Bachiplán, Blumer Caliente a San Miguel, tedy \"vesnice bídy\" podobné slumům v Jižní Americe. Slumy vznikají i přesto, že v Havaně je prováděna častá kontrola obyvatel. Ti, kteří nemají ve městě povolení k pobytu jsou odesíláni zpět do chudých provincií s omezenou šancí najít práci.\n\nHospodářství země je sužováno vleklou krizí způsobenou ekonomickou blokádou ze strany USA, která trvá nepřetržitě od roku 1960 a nutností centralizovaného řízení ekonomiky i firem zabavených jejich původním vlastníkům a také nadměrnou byrokratizací jak rozhodování tak i celého plánovacího procesu. Země pravidelně propadá do potíží podle aktuálně aplikovaných metod stranického vedení (např. ekonomická krize země z roku 1969–70). Krize se prohloubila v roce 1990 po pádu RVHP a totalitních režimů v Evropě, které Kubu sponzorovaly, kdy vyvolala tzv. Zvláštní období (Período especial).\n\nKuba je v současnosti druhou nejchudší zemí Latinské Ameriky před posledním Haiti. Průměrný plat na Kubě dle oficiálních statistik dosahoval v roce 2010 přibližně €12,7 (přesně 17.92 CUC, tj. 448 CUP). Minimální měsíční plat byl dle dat z roku 2007 stanoven na €10. Nutno však k tomu přičíst úsporu za neplacení nájmu z bydlení (€150), minimální ceny energií, minimální ceny základních potravin, ovoce a zeleniny (v € 0,10) atd.\n\nV indexu lidského rozvoje je ovšem Kuba v rámci Latinské Ameriky hodnocena poměrně vysoko - podle údajů za rok 2013 se nacházela nad Mexikem, ale pod Uruguayí, Argentinou a Chile.\n\nHlavním zdrojem ekonomiky je těžba, zpracování a export niklu a zčásti i kobaltu. V menší míře je těžena ropa. Druhým hlavním zdrojem ekonomiky je cestovní ruch (cca 2 miliony turistů ročně). Třetím zdrojem jsou finanční převody volných měn od Kubánců uprchlých a pracujících v USA.\nDřívější hlavní opora ekonomiky, cukrová třtina a výroba cukru je přes masové mobilizace obyvatelstva v době sklizní na ústupu způsobeném špatnou organizací práce v hospodářství ovládaném komunistickou stranou a důstojníky armády. Kuba, donedávna nazývaná „cukřenka světa“, musí občas cukr i dovážet.\n\nMezi známé produkty patří zpracování tabáku a známých havanských doutníků. Vedle historických a původně soukromých značek je známá i značka Cohiba, vytvořená původně pouze pro Fidela Castra a vrcholné politiky. Známý je i export rumu z továren zabavených především firmě Bacardi v roce 1960.\nMramor. Návštěva kubánského hřbitova je nezapomenutelným zážitkem. Hřbitovy jsou spíše malá mramorová městečka. Podle kvality použitého mramoru lze odhadnout movitost zemřelého a jeho rodiny.\n\nV říjnu 1960 vyhlásily USA embargo na vývoz amerických výrobků na Kubu, které dále posílily v únoru 1962 embargem na veškerý obchod s Kubou. V letech 1992 a 1996 Spojené státy obchodní embargo ještě zpřísnily. Helms-Burtonovův zákon z roku 1996 omezuje obchod s Kubou pro firmy z jakékoli země.\n\nVůči zemi pokračuje hospodářské embargo ze strany USA, které je však postupně omezováno a Spojené státy jsou v současnosti první největší vývozce potravin na ostrov a současně 6. největší celkový vývozce. Ze všech dalších zemí světa Kuba dováží i vyváží produkty volně. Embargo je však Kubou silně využíváno propagandisticky a především Fidel Castro mu v minulosti připisoval hlavní roli při problémech kubánské ekonomiky. Vyjadřování Raúla Castra je již mírnější.\nKuba má dvě oficiální měny:\n\nKromě těchto dvou měn je možné používat i euro, které je zavedeno v izolovaných turistických centrech jako Varadero, ostrovy Cayo Largo, aj. Eurem je sice možné platit, ale tím stylem, že u pokladny zákazník zaplatí eurem, následně proběhne přepočet na CUC a nazpět se vrací v CUC. Účelem zavedení eura bylo zkomplikovat závislost na \"imperialistickém\" dolaru (současně totiž byla zavedena daň 10 % na výměnu dolarů) a zlepšit příjem deviz do chudé státní pokladny (turisté dostávají zpět bankovky CUC, které jsou mezinárodně bezcenné).\n\nDo konce října 2004 se na Kubě používal k platbám v převážné míře americký dolar (USD). Od 8. listopadu 2004 však byl stažen z oběhu a nahrazen CUC. Pokud nyní někdo chce v bance vyměnit bankovky USD za CUC, je mu účtována 10% přirážka, interpretovaná jako riziko Kuby za použití embargované měny. Při bezhotovostním styku, nebo při použití bankovní karty, není tento poplatek účtován.\n\nPro mezinárodní bankovní styk se Kuba rozhodla nepoužívat USD. Od roku 1999 byl vyhlášen záměr zavést euro jako povinné platidlo při obchodních transakcích se zeměmi EU.\n\nPro cesty z/do EU včetně ČR platí vízová povinnost. I zde jinak platí dramatický rozdíl mezi extrémně omezenými právy Kubánců a relativně širokými možnostmi cizinců cestujících na Kubu. Tyto rozdíly najdete nejen v existenci \"hotelů pro cizince\", \"autobusů pro cizince\", vynucovaného dělení plateb a rozdílných cenách v \"národních pesech\" a \"konvertibilních pesech\" (nebo valutách) od cizinců, ale také v lepší přístupnosti některého zboží pro cizince. Komplikace nastávají i při získávání automobilu či jen volném nákupu benzínu, který je pro cizince relativně dostupný v omezených valutových (CUC) benzinových pumpách. Vládou organizované zhoršené postavení místních občanů oproti cizincům ostatně platí i v jiných oblastech každodenního života.\n\nNákup automobilu na Kubě je podmíněn státním povolením, včetně podání důkazu, kde zájemce vzal na automobil peníze. Automobily na Kubě se odlišují různou barvou poznávacích značek, které pro policii jasně odlišují majitele (státní podnik, soukromník, turista či diplomat).\n\nPo ulicích jezdí americké vozy vyrobené v 50.–60. letech a držící pohromadě často s využitím sovětských aj. dílů, sovětské lady a nová vozidla státních firem Peugeot, Volkswagen, Mercedes, Toyota, Škoda Fabia a Škoda Octavia. Tyto značky jsou však pro soukromníky prakticky nedostupné.\n\nNa křižovatkách i ve městech obvykle stojí \"vytěžovači\" neboli \"zefektivňovači dopravy\", kteří kontrolují, jestli státní vozy nejsou zneužívány k soukromým účelům a do poloprázdných aut rozmísťují čekající \"stopaře\". Tato praxe se rozmohla po kolapsu státní veřejné dopravy především po pádu socialistického bloku. Nemají však oprávnění vnucovat \"stopaře\" do pronajatých vozidel turistů. Dálnice a hlavní silnice jsou v použitelném stavu, byť pohyb dobytka po dálnici je na Kubě častým jevem a řidič musí být vždy ve střehu.\n\nNa rozdíl od cest cizinců na Kubu platil donedávna pro Kubánce striktní zákaz vycestovat ze země bez zvláštního povolení (Carta Blanca, obdoba výjezdní doložky v ČSSR), které není vydáváno automaticky a navíc stojí mnohanásobek měsíčního platu na ostrově (150 CUC, tj. přibližně 150 USD). Známý je proto fenomén tzv. \"balseros\", tedy uprchlíků na rybářských loďkách, kteří se často objevují na ostrovech okolních zemí a na pobřeží USA. Zrušení zákazu bylo údajně zvažováno již po nástupu Raúla Castra k moci, v tisku se k tomu příznivě vyslovila i Mariela Castro, dcera Raúla Castra.\n\nV říjnu 2012 kubánská média informovala, že povinnost Kubánců žádat o povolení k výjezdu do ciziny bude zrušena. Opatření vstoupilo v platnost 14. 1. 2013. Lidé s trvalým bydlištěm na Kubě mohou zůstat v cizině 24 měsíců, pak se budou muset na ostrov vrátit k obnovení dokumentace. Dosud se výjezdní doložky, bez nichž Kubánci nemohli vycestovat od roku 1959, vydávaly jenom na 11 měsíců.\n\nNový zákon nicméně dále zdůrazňuje potřebu chránit „lidský kapitál“ Kuby, takže vysoce kvalifikovaní profesionálové, např. lékaři, musí i nadále překonat více překážek, chtějí-li vycestovat. Na potíže také zřejmě narazí kritici vlády, neboť prodlužování pasů jim může být odepřeno z „důvodů veřejného zájmu definovaných orgány státní moci“.\n\nZastavení půjček od zemí socialistického bloku na počátku 90. let a prudký propad vlastní ekonomiky donutil Kubu otevřít se více zahraničním turistům. Nejznámějším letoviskem je Varadero. Na seznam UNESCO nejnavštěvovanější město Havana, blízký Trinidad a také nedaleká oblast Viñales v oblasti Pinar del Río. Řada turistických oblastí tvoří zóny zakázané pro běžné obyvatelstvo. Zde nezaměstnaní či nežijící Kubánci do nich měli donedávna zakázán přístup, který byl vládou Raúla Castra uvolněn. Oblasti jsou nadále určeny pouze pro turisty a vrcholné politiky, a proto případná byť povolená návštěva Kubánce může mezi místními bezpečnostními složkami vzbudit nežádoucí zájem. V zemi existuje i řada rekreačních míst pro politiky vládnoucí strany, které jsou Kubáncům i turistům uzavřeny. Část historických center byla v posledních letech opravena.\n\nPo ostrově lze cestovat do většiny oblastí autem, na motorce i na kole, možnosti přespání jsou omezené na oficiální hotely a soukromá ubytovací zařízení.\n\nOrganizovaní turisté jsou přepravováni převážně klimatizovanými autobusy Yutong, pro Kubánce nedostupným. Orientace v hromadných dopravních prostředcích je na dodávky z Číny, tak jako celé hospodářství. Individuální turisté si mohou pronajmout osobní automobily, většinou Škoda Fabia, Toyota Yaris, Peugeot 206 případně další značky. Ceny pronájmu automobilů jsou vyšší než je ve světě zvykem. Jako taxi lze zajistit běžné automobily i koňské drožky a malé motorové tříkolky, tzv. Kokotaxi.\n\nCena benzínu a nafty je obvykle o něco dražší než cena světová (v květnu 2015 je to 1,5 USD (37 Kč)/litr olovnatého benzínu 94 oktanu). Bezolovnatý benzín je na ostrově nedostupný.\n\nUbytovávání je omezeno přísnou kontrolou obyvatel (přísné tresty za soukromé ubytování cizince, pokud dotyčný nemá příslušnou licenci, s cenou 15-30 CUC za pokoj). Ubytování cizího hosta tak může být pro hostitele relativně riskantním. Na venkově jsou především ovoce a zelenina velmi levné, v případě masa a rybích výrobků již je dostupnost problematičtější.\n\nZákaz ubytování Kubánců v hotelích pro cizince již několik let neplatí (Varadero atp.). Je to povoleno kubánskou ústavou. Omezení bylo novou vládou Raúla Castra zrušeno, ubytování je však de facto znemožněno výškou cen, a proto Kubánci převážně využívají odborářských rekreačních objektů na stejných státních plážích. Kubánský turista s vyššími příjmy má možnost se ubytovat v jakémkoliv hotelu. Po zemi existuje řada ubytoven různého původu (pionýrské, školní, odborářské atp.), z nichž některé byly přeměněny na standardní ubytování pro turisty, další slouží nadále Kubáncům. To samozřejmě podporuje rozšiřování vnitřní turistiky.\n\nLidé jsou veselí a přívětiví. Problém při vytváření běžných mezilidských vztahů při návštěvě ostrova samozřejmě komplikuje značný vliv propagandy na řadu Kubánců, kteří jsou se společenským řádem spokojeni. Problémem je dramatický rozdíl v příjmech mezi Kubánci (5-15 € za měsíc) a cizinci. To je však kompenzováno tím, že Kubánci nemusí platit nájem za byt, mnoho věcí domácí potřeby dostávají zdarma od státu, energie jsou neskonale levné. Nikomu nehrozí hlad a bída. Nikdo nemusí žebrat a nikde nevidíte bezdomovce.\n\nLidé bydlí zdarma ve státních domech (zabavených původním majitelům) a především v domech vybudovaných za socialismu. Základní potraviny pro obyvatelstvo jsou na příděl ve formě lístků a v omezeném množství. Tyto dostávají od státu za nízké částky. Ostatní lze nakoupit na tržištích a v obchodech. Na Kubě převládají zděné nebo panelové domy a domky. Na vesnicích je značná část domů dřevěných, jelikož průměrné teploty jsou okolo 20 stupňů Celsia. Znalost angličtiny v turisticky atraktivních oblastech je přijatelná, mimo ně je třeba mluvit španělsky. Mladí Kubánci nad 15 let běžně ovládají angličtinu a učí se také německy a francouzsky.\n\nBezpečnost na celém ostrově, nejen v turistických destinacích, je nejlepší z celého Amerického kontinentu. Existují drobné krádeže za bílého dne. Nápravná zařízení převážně jsou prázdná, jen v některých jsou umístěni disidenti a další protistátní živly. Naopak věznice na základně Guantánamo jsou plné nepřátel USA a dalších teroristů.\n\nDo země létá přes 100 leteckých společností, zejména charterového charakteru. V roce 1944 byla v Havaně založena mezinárodní letecká asociace IATA. Hlavní pravidelná spojení: Air France, Iberia, Cubana, Martin Air, Mexicana, Condor, Air Europe. Hlavní mezinárodní letiště: Havana, Varadero, Holguín a Santiago de Cuba.\nJako autobusy v Havaně sloužily donedávna především tzv. \"velbloudi\" (camellos), tedy hrbaté plechové návěsy k nákladním automobilům TIR přizpůsobené k přepravě osob. Camellos v době ekonomické krize zachraňovaly veřejnou dopravu v zemi a v současné době byly v Havaně nahrazeny levnými čínskými autobusy. V provinciích jsou však stále k vidění. Svůj lidový název obdrželi podle svého nepravidelného vzhledu.\n\nKuba je poslední zemí ve střední Americe a Karibiku s existujícím pravidelným železničním spojením (další linka existuje i v Mexiku u Barranca del Cobre, je však určena primárně turistům). Dráha ani vlaky nejsou v dobrém stavu a trpí značnou poruchovostí a velkými zpožděními.\n\nVzdělání a základní zdravotní péče je pro místní občany v podstatě zdarma, byť nedostupný materiál či léky musí pacienti shánět sami a úplatky patří v nemocnicích k běžné praxi. Nejsou však v takové výši, jako v jiných státech, nejen Latinské Ameriky. Základní zdravotní péče je celoplošně zabezpečena, úroveň však neodpovídá standardům známým v Latinské Americe. Zdravotnické služby jsou charakterizovány \"úplatky, používáním primitivních nástrojů, pochybnými praktikami, špatnou výživou, nedostatkem léků a špínou\". Nedostatek lékařů je z části zapříčiněn velmi velkou externí praxí kubánských lékařů po celé Latinské Americe, kde vyučují na tamních univerzitách a v nemocnicích.\n\nZnačné investice do vzdělání a množství lékařů z 80. let nebyly vyrovnávány obdobnými investicemi do nemocnic a jejich vybavení a podpora lékařů známá z dob RVHP již zkrachovala s ukončením podpory Kuby zeměmi východního bloku. Obyvatelé si tak musí dokupovat i řadu lékařského materiálu na vlastní náklady, přičemž vybavení nemocnic pro místní obyvatele je známo svou zanedbaností. atp. Hygienické potřeby (zubní pasty, mýdla, vložky, tampóny) nejsou pro běžné Kubánce zcela dostupné. Situace je prý horší verzí někdejších československých tzv. front na toaletní papír. Země má jednu z nejnižších dětských úmrtností na světě. To je však dáno velmi aktivní potratovou politikou, kdy jakkoli potenciálně problematický plod podléhá interrupci.\n\nZdravotnickému systému prý často nedůvěřují i vlastní politické špičky, které se nechávají operovat v zahraničí, i život samotného Fidela Castra byt léčen španělskými lékaři. Naopak těm, kteří upadli v nemilost státu se nedostává ani elementární lékařské péče. I proto patří základní léky mezi materiál, který některé nadace systematicky distribuují disidentům na Kubě.\n\nObecně je lékařů na Kubě nedostatek, nicméně režim je využívá k politickým i finančním cílům a „vyváží“ je do vybraných zemí (Guatemala, Bolívie či Venezuela), kde pomáhají léčit. Celkem je v zahraničí více než 37 000 kubánských lékařů, pro které je práce v cizině vítanou možností výdělku. Jedná se přitom o více než polovinu lékařů, kteří vystudovali na univerzitách v Havaně a v Santigo de Cuba.\n\nTito lékaři však chybí v kubánských nemocnicích, přičemž existují ústavy, ze kterých odešla téměř polovina lékařů do zahraničí. Vývoz také vyvolává konflikty s lékařskými organizacemi v těchto zemích, kde se odmítají řídit místně platnými normami.\n\nSkutečností jsou i útěky těchto vyslaných lékařů prostřednictvím třetích zemí do zahraničí, především s podporou USA, kam v letech 2006–2010 odešlo již více než 1574 kubánských lékařů. Jejich rodiny jsou na Kubě za emigraci trestány, včetně propouštění rodinných příslušníků ze zaměstnání, aby rodiny donutili zaplatit náklady na vzdělání svých příslušníků v emigraci. Standardně jsou prý zabavovány nemovitosti emigrantů atp. Dle deníků USA jsou lékaři snažící o nezávislé aktivity vězněni.\n\nV zemi existují výběrové nemocnice pro politiky a cizince (např. klinika Cira García), do kterých má běžné obyvatelstvo zakázán přístup a která slouží i tzv. zdravotním turistům ze zahraničí. Kuba se tuto zdravotní turistiku pro cizí občany snaží vehementně podporovat a to i pro občany USA, kteří v domovině nemají možnost léčby. V zemi, kde navíc panuje široký nedostatek i základních léků, stále existují valutové lékárny, kde se za ceny pro naprostou většinu obyvatelstva nepřístupné prodávají léky, které na běžném trhu není možno získat. Kritici tohoto dělení na „bohaté“ a „chudé“ pacienty jsou zatýkáni a vězněni. Na Kubě jsou uvězňováni či souzeni i lékaři, mapující znečištění životního prostředí a jeho dopad na zdraví atp. Přesto je Kuba vyhlášena celosvětově organizací OSN za nejčistší zemi světa.\n\nOd 1. května 2010 jsou zahraniční návštěvníci povinni uzavřít před vstupem do země zdravotní pojištění na celou dobu pobytu, aby mohla být zajištěna rychlá a odborná péče.\nKubánské lékárny na malých městech mnohdy připomínají kiosky s novinami a cigaretami.\n\nV roce 2012 se na Kubě poprvé po několika desetiletích objevila cholera. První případy se vyskytly ve východokubánské provincii Granma, což režim v červenci téhož roku přiznal. Již 28. srpna však nákazu označil za vymýcenou, ačkoli zprávy nezávislých novinářů, mj. Calixta Martíneze, prokazovaly opak. Počátkem roku 2013, kdy se objevilo více případů také v Havaně, vláda přiznala, že nemoc se vrátila zpět. Úřady potvrdily 51 případů, spekuluje se až o stovkách nakažených a nejméně jednom mrtvém.\n\nObyvatelstvo je ve své většině zcela gramotné, tj. umí číst, psát a počítat, na rozdíl od značné části zemí Latinské Ameriky . Alfabetizace však byla úspěšná již před nástupem masové školící kampaně Fidela Castra a za Batisty dosahovala téměř 80 %.\n\nZemě má poměrně vysokou míru vzdělanosti a vzdělávací systém patří k velmi dobře hodnoceným. Podle Světové banky má Kuba jako jediná země z Latinské Ameriky a Karibiku vzdělávací systém vysoké kvality . Na vysokou školu se v roce 2014 zapsalo 41 % studentů . V Havaně potkáte zahraniční studenty (např. Bolívie).\n\nŠkoly trpí horší vybaveností a výuka je zcela ovládána propagandou vládnoucí strany . Studentům je znemožněn přístup k odborné literatuře i beletrii i k jiným světovým názorům, jsou nuceni do členství v ideologicky organizovaných mládežnických organizací a jejich další uplatnění je politicky podmiňováno. Ve školách je povinná výuka marx-leninismu .\n\nInternet na Kubě je cenzurován, vybrané nezávislé webové stránky především s kubánskými tématy na ostrově nelze otevřít. E-maily jsou často kontrolovány .\n\nNaproti tomu mají kubánští uživatelé dostupné webové služby např. společnosti Google včetně emailu přes zabezpečené připojení.\n\nZ důvodu embarga ze strany USA neměla žádné vysokorychlostní připojení na světové páteřní sítě. Od roku 2011 se však situace významně změnila. Ve spolupráci s Venezuelou postavili mezi těmito zeměmi podmořské optické spojení.\n\nInternet je poskytován jedinou telekomunikační státní společností ETECSA. Momentálně (2017) je však prakticky dostupný jen přes poměrně kvalitní síť Wi-Fi hotspotů na náměstích a v parcích . Domácí internet stále není dostupný vzhledem k jeho přemrštěné ceně. Řada lidí situaci řeší přes síť routerů \"prodlužující\" dostupnost veřejného hotspotu až do domu. Cena hodiny připojení na veřejný hotspot stojí oficiálně 1,5 CUC a je možné si během jediného dne pořídit pouze 3 karty na uživatele. Další možností jsou karty 5hodinové, které však cenově vycházejí na jednu hodinu stejně jako hodinové karty. Další možností, nejspíše nelegální, je pořízení si karty od překupníků na náměstích s příplatkem 0,5 až 1 CUC.\n\nRychlost připojení přes Wi-Fi hotspot je poměrně nízká (řádově několik Mb/s).\n\nDle informací od místních lidí plánuje ETECSA spustit mobilní připojení přes 3G síť kolem přelomu roků 2017/2018.\n\nMezi disidenty na Kubě je známá skupina blogerů (např. slavná Yoani Sánchez), kteří pomocí internetu obcházejí informační monopol státu. Jejich blogy jsou však obvykle blokovány státem a nejdou na Kubě otevřít. Vystavování článků na internet probíhá často přes zahraničí.\n\nMobilní chytré telefony jsou dnes již rozšířené i mezi běžnými obyvateli Kuby.\n\nMobilní síť GSM (Cubacel/368 01F) byla v květnu 2011 bez větších problémů dostupná mj. v krajích La Habana, Mayabeque, Matanzas, Cienfuegos, Sancti Spíritus a Villa Clara. Ceny hovorů pro místní obyvatelstvo jsou však nadále vysoké. Pro návštěvníky ostrova stojí (2011) jedna SMS do ČR cca 15 Kč, minuta odchozího hovoru pak cca 60 Kč (roamingová zóna 3).\n\n\n\n"}
{"id": "20100", "url": "https://cs.wikipedia.org/wiki?curid=20100", "title": "Kuvajt", "text": "Kuvajt\n\nKuvajt oficiálním názvem Stát Kuvajt, je malá monarchie v jihozápadní Asii při Perském zálivu. Má stejnojmenné hlavní město. Jeho sousedy jsou Irák a Saúdská Arábie. Ke Kuvajtu náleží také několik ostrovů v Perském zálivu, např. Búbiján či Failaka. Země se řadí k hlavním světovým producentům ropy; udává se, že na kuvajtském území se nalézá asi 8 až 9 % světových zásob této suroviny.\n\nÚzemí dnešního Kuvajtu (výraz \"Kuvajt\" v arabštině znamená „pevnůstka“) bylo lidmi osídleno již tisíce let př. n. l. V 18.století začali přicházet osadníci z Arabského poloostrova a vlády se ujala jedna z příchozích rodin – Sabahové. Hospodářství té doby bylo založeno na lovu perel a obchodu s dalekými zeměmi.\n\nKoncem 19. století začali Sabahové navazovat úzké vztahy s Velkou Británií, od čehož si slibovali prosazení nezávislosti na Otomanské říši. Roku 1899 podepsal Murabak ibn Sabah as-Sabah smlouvu s Británií, Kuvajt se stal britským protektorátem s tím, že Britové se postarají o obranu a zahraniční věci, zatímco přenechají Sabahům vládu nad vnitřními záležitostmi. Ropa objevená roku 1930, ve velkém vyvážená od roku 1945, znamenala naprostou změnu společnosti. Po vyhlášení nezávislosti Kuvajtu roku 1961 prohlásili iráčtí představitelé Kuvajt nedílnou součástí Iráku, pod tlakem ostatních arabských států a Velké Británie se však svých nároků vzdali. V témže roce se uskutečnily první volby. Moc sice zůstala pevně v rukou Sabahů, lid však získal ve vládě také svou roli. Během 60. a 70. let se stal Kuvajt vedoucím, ale ne radikálním, hlasem podporujícím arabský nacionalismus a právo Palestinců na svoji zemi.\nV Irácko-íránské válce 1980–88 podporoval Kuvajt Irák, ale po skončení války se vzájemné vztahy obou zemí zhoršily. Irák požadoval smazání svého dluhu, který měl u Kuvajtu za pomoc poskytnutou během Irácko-íránské války a obvinil Kuvajt, že překračuje kvóty OPECu a krade ropu ze zásob ležících pod oběma zeměmi. Roku 1990 došlo k obsazení Kuvajtu iráckými jednotkami. Koaliční ofenziva vedená ze Saúdské Arábie následujícího roku vytlačila Iráčany ze země, naprostá většina průmyslu, infrastruktury a budov však byla zničena a sbírky muzeí, knihoven a laboratoří byly odvezeny do Iráku. Od té doby byla země znovu vybudována a je pod ochranou USA.\n\nVětšinu země pokrývá plochá pouštní krajina, mírně se svažující k severovýchodu. Stálé vodní toky neexistují, na ostrovech při severovýchodním pobřeží se prostírají solné bažiny. Ostrovy představují významné útočiště tažného ptactva; těžké škody na životním prostředí však napáchalo zapálení 749 ropných vrtů ustupující iráckou armádou v lednu 1991. Podnebí je suché, roční srážky dosahují sotva 75 až 150 mm, z čehož většina spadne v zimě a na jaře. Průměrné denní teploty se pohybují od 13 °C v lednu po 35 °C v červenci (odpolední maxima v létě vystupují ke 45 °C). Nedostatek sladké vody znemožňuje rozvoj zemědělství. Dodávku vody menším dílem zajišťují omezené podzemní zdroje (zčásti brakické), hlavním způsobem jejího získávání je však odsolování vody mořské nebo dovoz. Ne náhodou jsou vodárenské věže dominantou kuvajtské metropole.\n\nPřes 80 % obyvatel představují etničtí Arabové, z toho ovšem jen necelá polovina jsou vlastní Kuvajťané, větší část představují tzv. Bidunové, přistěhovalci z jiných arabských zemí (ponejvíce Egypta), kteří nemají kuvajtské občanství. Velké skupiny přistěhovalců se rekrutují z Pákistánu, Indie, Bangladéše (dohromady 9 %), Íránu (4 %), Sýrie či Filipín.\n\nKuvajtská vláda se zatím bez valného úspěchu pokouší snížit podíl přistěhovalců na obyvatelstvu země (55 % v roce 2005). Úředním jazykem je arabština, široce užívána je i angličtina, lze se setkat i s perštinou. Míra gramotnosti dosahuje 84 %. Kuvajtští občané mají zajištěno bezplatné vzdělání, od základního až po univerzitní; děti přistěhovalců nárok na tyto výhody nemají.\n\nV 70. a 80. letech 20. století byl Kuvajt centrem, obchodu, překládky a distribuce zboží do zemí Perského zálivu. Až do irácké okupace byl nejbohatší zemí v oblasti. Kuvajtská ekonomika však dodnes trpí následky onoho brutálního přepadení a také současné situace v sousedním Iráku. Zahraniční obchodníci se velmi rozmýšlejí, než tu něco začnou – investice váznou, nejezdí sem turisté. Ani nejbohatší rodinné klany neinvestují peníze do své země, ale ukládají je v zahraničí. Ekonomický úpadek nelze přehlédnout – šetří se např. v péči o zeleň. HDP na obyvatele je v současnosti 19 200 USD (v roce 2005, zdroj: CIA - The World Factbook), což Kuvajt řadí až na 4. místo v oblasti (za Spojené arabské emiráty, Katar a Bahrajn).\n\nTěžba, zpracování a vývoz ropy a zemního plynu je základem kuvajtské ekonomiky.\n\n\nKuvajtský ropný průmysl ovládá státní firma Kuwait Petroleum (5. největší v muslimském světě), která investuje i v jiných oborech - je největším akcionářem francouzského farmaceutického koncernu Aventis.\n\nZ ostatních odvětví jen stavebnictví tvoří důležitou položku průmyslové produkce.\n\nZemědělství je silně limitováno nedostatkem vody. Proto se uplatňuje jen chov dobytka, pěstování obilnin, datlí a zeleniny.\n\nZemě se člení na šest provincií (guvernorátů, arabsky \"muhafazat\"). Hlavní město Kuvajt se rozkládá na poloostrově, vybíhajícím od jihu do Kuvajtské zátoky. Přestože samo má jen asi 60 tisíc obyvatel, v jeho aglomeraci žije přes 2 miliony lidí, tj. 94 % obyvatel země.\n\nKuvajtský televizní průmysl je špičkou v Perském zálivu. Zásobuje televizní trh v celé oblasti minimálně patnácti telenovelami ročně. Ačkoli jsou obvykle v kuvajtském dialektu, promítají se s úspěchem i v jiných arabských zemích, například v Tunisku. Kuvajtu se proto někdy přezdívá „Hollywood Zálivu“. K nejznámějším kuvajtským hercům patří Abdulhussain Abdulredha. Kuvajt je též jedinou zemí v Perském zálivu, která má divadelní tradici, ta existuje od 20. let 20. století. V roce 1973 vláda založila Vysoký institut divadelního umění. Divadlo je podporováno vládou jako specifická kuvajtská kulturní tradice, podporuje ho vládní Národní rada pro kulturu, umění a literaturu.\n\nVýjimečnou v oblasti je též podpora výtvarného umění. Sultánova galerie byla první profesionální uměleckou galerií v Perském zálivu. V současnosti se jich na území Kuvajtu nachází třicítka. Jako první stát v oblasti také Kuvajt začal roku 1936 udělovat umělecká stipendia.\n\nKulturní centrum šejka Džabera Al-Ahmada nabízí největší operní scénu na Středním východě. Výstavba tohoto paláce umění byla součástí širšího projektu vybudování celé umělecké čtvrti. Vláda do tohoto projektu investovala miliardu amerických dolarů. Součástí čtvrti je i Kulturní centrum Abdullaha Salema, které je největším muzejním komplexem na Středním východě, i Kuvajtské národní muzeum, založené roku 1983.\n\nV Kuvajtu byla postavena řada unikátních moderních staveb, k takovým patří i nejvyšší budova Kuvajtu, Al Hamra Tower. Budova navržená americkým architektonickým studiem Skidmore, Owings and Merrill byla dokončena roku 2011. Stavba je zahalená do skleněného pláště a stoupá do výšky jako šroubovice okolo centrálního jádra. Nejikoničtější stavbou Kuvajtu jsou vodojemy Kuvajtské věže postavené roku 1976 jugoslávskými stavbaři.\n\nKuvajt se od roku 1968 zúčastňuje olympijských her. Střelec Fehaíd Al Díhání pro něj vybojoval dvě bronzové olympijské medaile, jednu v double trapu roku 2000 v Sydney, druhou v trapu v Londýně roku 2012. Má dokonce i olympijské zlato, které získal v roce 2016 v Rio de Janeiru, avšak toto vítězství získal pod olympijskou vlajkou, protože Mezinárodní olympijský výbor před hrami suspendoval Kuvajt kvůli zákonu umožňujícímu státní zásahy do fungování národního olympijského výboru. Al Díhání je též dvojnásobným mistrem světa. Nejpopulárnějším sportem v Kuvajtu je ovšem fotbal. Kuvajtská fotbalová reprezentace se jednou probojovala na mistrovství světa, v roce 1982, kde sice nepostoupila ze základní skupiny, ale připsala si úspěch v podobě remízy s mužstvem Československa.\n\n\n"}
{"id": "20101", "url": "https://cs.wikipedia.org/wiki?curid=20101", "title": "Kyrgyzstán", "text": "Kyrgyzstán\n\nKyrgyzstán ( ; Kyrgyzstan – ; Kirgizija) je stát ve střední Asii. Jeho sousedy jsou Čína, Tádžikistán, Uzbekistán a Kazachstán. Hlavním městem je Biškek. Kyrgyzstán je zakládajícím členem Společenství nezávislých států.\n\nPůvod Kyrgyzů není dodnes zcela objasněn. Jejich jazyk patří do skupiny turkických jazyků. Turkické kmeny přišly do oblasti v 6. století. Na začátku 13. století původní obyvatelstvo ustoupilo do hor, protože zemí se převalila ohromná armáda vedená Čingischánem. Od 16. století už vystupují Kyrgyzové jako samostatný národ. Kyrgyzové vedli kočovný způsob života a živili se hlavně jako pastevci. Pro carské Rusko bylo velice snadné pastevce porazit a v roce 1876 se stalo území Kyrgyzstánu součástí ruského Turkestánu. Mnoho obyvatel uteklo do Číny. V roce 1878 bylo založeno pozdější hlavní město státu Biškek.\n\nPo bolševické revoluci v roce 1917 nastala v zemi nucená kolektivizace. Ta zcela zbořila tradiční kočovný život Kyrgyzů. V roce 1924 bylo území ustanoveno jako Kara-Kyrgyzská autonomní oblast pod správou Ruské sovětské federativní socialistické republiky. Nakonec v roce 1936 vznikla v rámci Sovětského svazu Kyrgyzská sovětská socialistická republika, která dala zemi dnešní hranice. Při sčítání lidu z roku 1989 tvořili Kyrgyzové málo přes polovinu populace. Silnou menšinou jsou Rusové a Uzbeci. V roce 1990 propukly v západní oblasti státu kolem města Oš etnické nepokoje. Uzbeci, kteří cítili slábnoucí moc rozpadajícího SSSR, povstali proti zde menšinovým Kyrgyzům. Následovala vlna emigrace, a to především Rusů.\n\nNezávislá republika Kyrgyzstán vznikla v roce 1991, kdy se rozpadl SSSR. Kyrgyzstán se stal členem Společenství nezávislých států ještě téhož roku. Prvním prezidentem byl Askar Akajev, člen komunistické strany a prezident Akademie věd v Kyrgyzstánu. Akajev zažil velký skandál, když vyšlo najevo, že někteří členové vlády museli podat demisi, protože nebyli kyrgyzské národnosti. V roce 1994 bylo vypsáno referendum o setrvání Akajeva ve funkci prezidenta. Pro setrvání hlasovalo přes 96 % voličů. V roce 1995 byl Akajev zvolen prezidentem na dalších pět let. Jeho kampani napomáhala státem řízená média. Tři z šesti opozičních kandidátů odstoupili už před volbami, takže volby nelze považovat za zcela demokratické a svobodné. Další referendum proběhlo v roce 1996, kdy si Akajev posílil své pravomoci ve státě. Referendem v roce 1998 změnil Akajev ústavu státu. Snížil počet poslanců v parlamentu, zrušil jejich imunitu, zrušil zákon o svobodě slova a svobodě tisku a ovládl veškerá média v zemi.\n\nParlamentní volby v roce 2000 byly za účasti pozorovatelů z OBSE. Zjistili, že opoziční kandidáti nemají žádný prostor v médiích a vláda se je snaží všemožně znevýhodňovat. Volby byly označeny za nesvobodné. Další prezidentské volby téhož roku vyhrál očekávaně Akajev.\n\nV únoru a březnu 2005 proběhly volby do parlamentu opět za účasti pozorovatelů OBSE. Pozorovatelé uvedli, že ačkoli druhé kolo voleb znamenalo určité zlepšení oproti prvnímu kolu z 27. února, přesto volby nevyhověly mezinárodním standardům. Naproti tomu pozorovatelé ze Společenství nezávislých států označili volby za dobře zorganizované, svobodné a spravedlivé. To už ale v zemi začaly nepokoje a demonstrace požadující od Akajeva odstoupení z čela státu. Nepokoje se změnily v revoluci, která se označuje jako Tulipánová revoluce a je jednou z tzv. barevných revolucí, které proběhly v zemích bývalého SSSR (Oranžová revoluce na Ukrajině 2004, Růžová revoluce v Gruzii 2003). Akajev uprchl s rodinou ze země do Ruska. Premiér Nikolaj Tanajev rezignoval v okamžiku, kdy opozice ovládla média a policie se z části rozprchla a z části se přidala k protestujícím. Protesty v některých částech hlavního města přerostly v rabování. Nově vypsané volby v červnu 2005 vyhrála opozice. Premiérem se stal Felix Kulov a prezidentem Kurmanbek Bakijev, který byl touto funkcí pověřen již den po útěku Akajeva. V roce 2006 vyšla nová ústava, podle které ztrácí prezident podstatnou část svých pravomocí.\n\nAčkoliv byl Kurmanbek Bakijev jako nový prezident mezinárodně vnímán jako prodemokratický, následný vývoj situace v zemi poukazoval na pozvolný návrat k situaci před Tulipánovou revolucí (potlačování opozice, nesvobodné volby). Ve volbách v červenci 2009 byl Kurmanbek Bakijev zvolen opětovně, opozice však volby označila za zfalšované, znepokojení vyjádřila i OBSE.\n\nDne 15. března 2010 obvinili opoziční aktivisté, v reakci na cenzurované vysílání BBC, vládu ze snahy blokovat všechny nezávislé mediální zdroje informací. Vláda se následně hájila tvrzením, že tyto kroky učinila v reakci na obavy z nepokojů v důsledku zvyšujících se cen energií.\n\nTato situace se stala impulzem k následným nepokojům, které 7. dubna následně vypukly masově, převážně v hlavním městě Biškeku a v Talasu na severu země. Demonstrace byly zaměřeny proti současné vládě s požadavkem odstoupení prezidenta Kurmanbeka Bakijeva. Dav protestujících v Talasu zbil i tehdejšího ministra vnitra. Vláda v zemi vyhlásila výjimečný stav.\n\nPředsedkyní nově vytvořené prozatímní vlády se následně stala sociální demokratka a představitelka opozice Roza Otunbajevová, která by měla vytvořit návrh nové ústavy a připravit svobodné volby.\n\nV červnu 2010 proběhly na jihu země etnické nepokoje mezi Kyrgyzy a Uzbeky, především ve formě útoků proti uzbecké menšině, hlášeno bylo i rabování a žhářství. Kyrgyzská vláda neměla situaci pod kontrolu a Ruská federace do země vyslala nejméně 150 výsadkářů, aby chránili ruské vojenské objekty a ruské občany. Při nepokojích zemřelo přes 100 lidí, 400 000 opustilo své domovy, z toho 110 000 lidí uprchlo do sousedního Uzbekistánu, který nakonec uzavřel hranice.\n\nKyrgyzstán plánuje v květnu 2015 vstoupit do Eurasijské ekonomické unie, jejímiž členy jsou Rusko, Kazachstán, Bělorusko a Arménie.\n\n6. srpna 2015 vstoupil Kyrgyzstán do Eurasijské ekonomické unie.\n\nPovrch státu je hornatý. Severní polovina území leží v pásmu pohoří Ťan-Šan, na jihozápadě se táhne Alajské pohoří a Zaalajské pohoří, které patří už k Pamíru.\n\nPodnebí Kyrgyzstánu je ovlivněné polohou země, která má ze všech států světa největší vzdálenost od moře a také značnou nadmořskou výškou. Více než 94 % rozlohy státu leží v nadmořské výšce nad 1000 m n. m. a 40 % území ve výšce nad 3000 metrů. Podnebí je typicky kontinentální s vysokými rozdíly zimních a letních teplot. Velké výkyvy teplot jsou patrné i v létě během jednoho dne. Pouze na pobřeží jezera Issyk-kul je klima podobné přímořským oblastem.\n\nJaro bývá krátké, s častými opakujícími se mrazíky. V závislosti na nadmořské výšce začíná jaro v březnu, dubnu, nebo v květnu. Nejvyšší teploty vzduchu jsou v Čujské a Ferganské nížině v červenci (44 °C). I ve vysokých horách dosahují letní maxima přes 20 °C. Nejnižší teploty bývají v lednu a dosahují hodnot přes –40 °C. V Biškeku je i nejvyšší absolutní roční teplotní rozdíl teplot v Kyrgyzstánu, který dosahuje 76 °C (max. 41,6 °C; min. –34,4 °C). V Narynu je maximální roční výkyv teplot 71,6 °C, v Oši 64,6 °C, na meteorologické stanici Ťan-Šan 64,3 °C.\n\nMnožství atmosférických srážek v Kyrgyzstánu je velice nerovnoměrné. Zatímco na některých místech dosahuje roční množství srážek 1000–1500 mm, na jiných je to pouze 100–150 mm. Velké množství srážek spadne na západních, jihozápadních a severozápadních stranách hor, které jsou na cestě vlhkých vzdušných proudů jdoucích ze severozápadu. Na jihozápadních svazích Ferganského hřbetu je roční množství srážek vyšší než 1000 mm. Ke srážkově chudým místům patří Čujská a Talaská nížina (250–500 mm). Nejmenší množství srážek spadne na západním pobřeží jezera Issyk-kul (v Balykči 100–140 mm) a jižní části Ferganské nížiny (Batken – 156 mm). Množství srážek je velice rozdílné i mezi jednotlivými roky – nejvyšší rozdíly jsou v jižním Kyrgyzstánu (od 110 mm do 580 mm ročně).\n\nKyrgyzstán má velké vodní bohatství, na kterém jsou závislé i další státy (Uzbekistán a částečně i Kazachstán). Největší kyrgyzská řeka Naryn (535 km) s plochou povodí 53 700 km² se vlévá do Syrdarji a pak do Aralského moře. Právě k úmoří Aralského moře patří největší část Kyrgyzstánu (76,6 %), další části patří do povodí řeky Tarym, úmoří jezera Issyk-kul a kazašského jezera Balchaš. Podél řeky Naryn, je obrovský potenciál pro rozvoj vodních elektráren – elektrická energie představuje kyrgyzskou hlavní vývozní komoditu.\n\nJezer a přehradních nádrží je v Kyrgyzstánu kolem 750 (jejich celková plocha dosahuje 6836 km², což je 3,4 % rozlohy země). Velikost přes 1 km² má 16 jezer a 11 vodních nádrží.\n\nOblasti a jejich hlavní města:\n1. Biškek (samosprávné město) \n2. Batkenská oblast (Batken)\n3. Čujská oblast (Tokmok) \n4. Džalalabádská oblast (Džalal-Abad)\n5. Narynská oblast (Naryn)\n6. Ošská oblast (Oš)\n7. Talaská oblast (Talas)\n8. Issykkulská oblast (Karakol)\n9. Oš (samosprávné město) \n\nNejpočetnější národnost v Kyrgyzstánu představují Kyrgyzové. V roce 2014 jejich počet dosáhl velké většiny (72,6 %) z celkového počtu 5,8 miliónů obyvatel Kyrgyzstánu, zatímco v roce 1989 byl tento podíl 52,4 %. Ke zvýšení podílu Kyrgyzů v následujících letech došlo vlivem odchodu především ruského obyvatelstva. K odchodu slovanského obyvatelstva celkově docházelo v největší míře na začátku 90. let 20. století, jen během roku 1993 opustilo republiku 110 000 osob.\n\nV roce 1959 tvořili Rusové 30,2 % obyvatel a Ukrajinci 6,6 % obyvatel Kyrgyzské SSR, ale v důsledku emigrace a nižší porodnosti jejich procentuální podíl v populaci klesl na 6,4 % Rusů a 0,2 % Ukrajinců v roce 2014.\n\nV Kyrgyzstánu žije stále vysoké procento obyvatelstva s nekyrgyzskou národností. Na druhém místě podle početnosti obyvatelstva v Kyrgyzstánu, a tedy i největší skupinou z těchto jsou s cca 836 000 obyvateli Uzbeci (14,4 %) a na třetím místě Rusové, jejichž relativní i absolutní počet v posledních letech stále klesá. 80 % žije Uzbeků v Ošské a Džalalabadské oblasti. Další skupinou obyvatelstva jsou Ukrajinci, kteří se objevili na území dnešního Kyrgyzstánu společně s Rusy, přesidlovali se především z Poltavské oblasti na Ukrajině a z Ruska. Ukrajinci (společně s Bělorusy) v současnosti žijí především ve větších městech v Čujské oblasti. Jejich počet dosahující 14 485 osob je sedminásobně nižší oproti roku 1989.\n\nVýznamnou skupinou obyvatel Kyrgyzstánu byli Němci, které sem z oblasti Povolží nechal deportovat Stalin. Příchod Němců do carského Ruska je možné počítat od doby vlády německé kněžny Kateřiny (provdané za cara Petra III.), pozdější carevny Kateřiny Veliké. Ta již v roce 1763 nabídla Němcům, jako svým krajanům, přestěhování do carského Ruska, kde jim zajistila daňové úlevy a náboženskou svobodu v zemi. Pro ty, kteří se přestěhovali do oblastí dolní Volhy, na Ukrajinu nebo na Kavkaz, či do oblastí střední Asie však bylo těžké dostat se zpět. V roce 1989 žilo v Kyzgyzské SSR celkem 101 309 Němců, ale jejich počet klesl na necelých 9 tisíc v roce 2014, protože většina Němců z Kyrgyzstánu se po rozpadu Sovětského svazu odstěhovala do Německa nebo do Ruska.\n\nKyrgyzstán patří spolu se sousedním Tádžikistánem k nejméně ekonomicky rozvinutým státům bývalého SSSR. Těží se zde černé uhlí, uran, ropa, zemní plyn, rtuť, zlato a antimon. Hlavní průmyslová odvětví jsou těžební, strojírenský, textilní a potravinářský průmysl. Elektrická energie se vyrábí hlavně v hydroelektrárnách. Pěstuje se pšenice, ječmen, brambory, kukuřice, bavlna a zelenina. Chovají se ovce, skot, prasata, drůbež a koně.\n\nV únoru 2009 vyjednal prezident Kurmanbek Bakijev s Ruskem ekonomickou podporu v hodnotě 2 miliardy dolarů. Podmínkou však bylo, že nechá uzavřít americkou leteckou základnu v Manasu využívanou Spojenými státy americkými od roku 2001, kterým slouží jako přestupní bod pro přesuny vojáků a zboží do Afghánistánu. Vláda sice rozhodla základnu uzavřít, ale následně byla v červenci pouze změněna smlouva a zvýšeno nájemné za základnu; ta ve své existenci pokračuje nadále. Dosud byl Kyrgyzstán jedinou zemí na světě s ruskou i americkou vojenskou základnou.\n\n\n\n\n"}
{"id": "20102", "url": "https://cs.wikipedia.org/wiki?curid=20102", "title": "Laos", "text": "Laos\n\nLaos, oficiálně Laoská lidově demokratická republika, je vnitrozemský stát v jihovýchodní Asii na poloostrově Zadní Indie. Jeho sousedy jsou Vietnam, Kambodža, Thajsko, Myanmar a Čína. Většina obyvatel Laosu náleží k etnické skupině Lao, kromě ní zde ale žije snad až 120 národnostních menšin. Laos je socialistický stát s vedoucí úlohou jedné strany.\n\nV Laoštině je stát nazýván \"Muang Lao\" (ເມືອງລາວ) nebo \"Pathet Lao\", což v doslovném překladu znamená „Laoská země“. Francouzi, kteří spojili tři separovaná Laoská království do Francouzské Indočíny v roce 1893, pojmenovali zemi podle místních obyvatel „Laos“ (ve francouzštině se koncové „s“ vyslovuje velmi tiše, nebo vůbec).\n\nKolem roku 757 zde vznikl první laoský stát. Od 15. do 18. století byl Laos silným státem známým jako Lan Xang, království miliónu slonů. Později se rozpadlo na několik drobných království. V roce 1893 se území dostalo pod francouzskou nadvládu, která spojením malých království se sousedními zeměmi vytvořila Francouzskou Indočínu.\n\nBěhem poloviny 50. let 20. století francouzská vláda v jihovýchodní Asii selhala a do severního Laosu vtrhli komunističtí rebelové z hnutí Pathet Lao. Ti v roce 1958 ustanovili dočasnou socialistickou republiku Laos. V 60. a 70. letech 20. století, během války ve Vietnamu se boje rozšířily také do Laosu. Odhaduje se, že při americkém bombardování Laosu v rámci \"tajné války\" mezi roky 1964 a 1973 bylo svrženo přes dva miliony tun bomb a zahynulo 350 000 civilistů. Problémem do dnešního dne je i nevybuchlá munice z kobercových náletů – podle průzkumu z roku 2009 tato munice zabila 20 tisíc lidí od roku 1973, v posledních dvou letech stále více než 100 lidí ročně se stane obětí, 60 % zemře, 40 % jsou děti.\n\nKdyž roku 1975 skončila vietnamská válka i občanská válka v Laosu, Pathet Lao vyhlásilo v Laosu novou komunistickou republiku. I dnes je vláda země silně ovlivněna politikou vietnamských komunistů.\n\nSeverní část pokrývá náhorní plošina Xiangkhoang, která přesahuje 2800 m n. m. s hlubokými pánvemi (planina Džbánů). Na hranici s Vietnamem tvoří Annamské pohoří. Západní, jihozápadní a jižní část vyplňují úrodné nížiny a na jihu také plošina Bolovens podél největší řeky jihovýchodní Asie – Mekongu.\n\nPodnebí je tropické monzunové s vydatnými dešťovými srážkami, zvláště v letních měsících. Průměrné lednové teploty ve Vientiane jsou 21 °C, červencové 27 °C. Průměrný roční úhrn srážek činí tamtéž 1700 mm.\n\nLaoská kuchyně je ovlivněna kuchyní vietnamskou, čínskou, francouzskou a thajskou. Základní potravinou laoské kuchyně je lepkavá rýže, která je také jednou z nejlepkavějších na světě. \nZ nápojů je nejoblíbenější laoská káva a z hlavních pokrmů jsou to larb, směs marinovaného masa a ryb a papájový salát tam mak hoong.\nVláda Laosu byla obviněna z páchání genocidy a porušování lidských práv a náboženské svobody proti etnické menšině Hmongů uvnitř vlastních hranic Laosu.\n\nNěkteré skupiny Hmongů bojovaly jako jednotky podporované CIA na straně monarchistů během občanské války v Laosu. Poté, co hnutí Pathet Lao převzalo v zemi v roce 1975 moc, konflikt pokračoval v izolovaných ohniskách. V roce 1977 komunistický tisk slíbil, že strana dopadne \"americké kolaboranty\" a jejich rodiny \"do posledního kořene\".\n\nOkolo 200 000 Hmongů odešlo do exilu v Thajsku a mnoho z nich skončilo v USA. Řada hmongských bojovníků se skrývala v horách v provincii Xienghoang po mnoho let, zbytky se vynořily z džungle ještě v roce 2003.\n\nLaos se dělí na 16 provincií (\"qwang\") a jednu prefekturu (\"Nakhonluang ViengChan\"), která obsahuje území hlavního města (\"Na Kone Luang Vientiane\"). Provincie se dále dělí na distrikty (\"muang\") a vesnice (\"baan\").\n\nLaos je málo rozvinutý zemědělský stát s důležitým lesním hospodářstvím. Význačná je těžba vzácného dřeva. Přední nerostnou surovinou je cín. Rozšířená je řemeslná výroba. Elektrická energie se téměř výhradně vyrábí ve vodních elektrárnách.\n\nPěstuje se rýže, kukuřice, batáty, maniok, brambory, citrusy, kávovník a kaučukovník. Živočišná produkce: skot, buvoli, prasata, drůbež a rybolov. Důležitá je zde také říční doprava na Mekongu. V zemi, která je třikrát větší než Česko, stojí jen několik málo kilometrů železnice z thajského pohraničního města Nong Khai do stanice Thanalang na předměstí Vientiane.\n\nEkonomika Laosu patří k těm slabším v regionu, díky tržním reformám Laoské lidové revoluční strany se však v poslední době slibně rozvíjí. V roce 2011 byla založena laoská burza. HDP v roce 2012 se pohyboval kolem 1400 USD na hlavu a růst činil 8,3%.\n\nLaos je, při dodržení základních pravidel, bezpečná země pro cestování. Turistická víza dostanou občané ČR bez problémů při vstupu do země (30 USD s platností 30 dnů).\n\n\n\n"}
{"id": "20103", "url": "https://cs.wikipedia.org/wiki?curid=20103", "title": "Lesotho", "text": "Lesotho\n\nLesotho (dříve Basutsko), oficiální název Lesothské království (, ) je malý vnitrozemský stát v Jižní Africe. Jeho jediným sousedem je Jihoafrická republika. Je členem Commonwealthu. Jméno Lesotho se dá přeložit jako „země lidí, kteří mluví jazykem Sotho“. Národní heslo Lesothanů zní \"Khotso, pula, nala\", což znamená \"Mír, déšť, blahobyt\".\n\nPůvodními obyvateli území dnešního Lesotha byli Křováci. Objevili se zde v 1. tisíciletí př. n. l. V 8. století Křováky vytlačily bantuské kmeny, patřili mezi ně Zulové, Matabeleové a Ngunové. V 19. století se zde objevil bojovný kmen Sothů.\n\nKrálovství Lesotho bylo vytvořeno Mošešem, jedním ze sothských náčelníků. V roce 1824 založil v Thaba Bosiu pevnost, pomocí které chtěl čelit nájezdům Griků (míšenci Afrikánců a Khoinů), kteří v oblasti hledali otroky, dobytek a slonovinu. Počet jeho poddaných se mezi lety 1835 a 1848 rozšířil z 25 000 na 80 000 (v roce 1904 mělo Lesotho 347 731 obyvatel). Mošeše vytvořil dobře vyzbrojenou jízdu; v roce 1833 pozval do země misionáře, aby mu pomohli vzděláváním pozvednout úroveň státní správy a umožnit tak účinnou diplomacii.\n\nNa Mošešeho podnět převzali nad královstvím v roce 1868 ochranu Britové. V roce 1884 ze sothského území vytvořili protektorát Basutsko (angl. Basutoland). V roce 1966 vzniklo nezávislé Lesothské království. Od té doby se odehrálo několik státních převratů a krizí. V roce 1970 zvítězila ve volbách Kongresová strana. Tehdejší premiér Leabua Joseph Jonathan vyhlásil výjimečný stav a sesadil krále Mošeše II. K znovunastolení monarchie došlo roku 1986, kdy proběhl vojenský převrat.\n\nLesothské království je enklávou v území Jihoafrické republiky. Lesotho je jedinou zemí na světě, jejíž celé území leží výše než 1000 m nad mořem. Nejnižší bod má nadmořskou výšku 1400 m, což je nejvíce na světě. Povrch země je tvořen náhorní plošinou z čediče, jejíž výška v některých místech dosahuje až 3000 m n. m. Na východě a jihu země se zvedají Dračí hory s nejvyšším vrcholem Lesotha, který je zároveň nejvyšším vrcholem jižní Afriky. Jeho jméno je Thabana Ntlenyana, měří 3 482 m n. m. Na severu státu se rozkládá pásmo Maloti, v němž se nachází pramen nejdelší lesothské řeky Orange. V této zemi je mnoho jezer, která slouží jako zásobárna vody.\n\nDíky hornatému povrchu s říčními údolími se někdy Lesothu přezdívá „\"africké Švýcarsko\"\".\n\nLesotho má vlhké subtropické podnebí, které je ovlivněno nadmořskou výškou území státu. Zima zde začíná v květnu a končí v říjnu. V tomto období jsou dny teplé, ale když zapadne slunce, teplota začíná klesat až pod bod mrazu. Na západě území převládá suché podnebí typické pro vysokohorské oblasti. Směrem od východu na západ ubývá množství srážek, ročně jich průměrně spadne 560 – 1 000 mm. V červenci se průměrná teplota pohybuje v rozmezí 5 – 8 °C, v lednu v rozmezí 17 – 20 °C.\n\nV nižších oblastech půdu pokrývají travnaté savany, v horských pak horské louky. Domov zde nacházejí antilopy a zajíci. Žije zde i velké množství\ndruhů hmyzu.\n\nLesotho je jedním z nejchudších států světa. Udržuje hospodářské styky se svým velkým vyspělým sousedem – Jihoafrickou republikou. Lesotho je důležitou zásobárnou pitné vody pro JAR, která zde vybudovala mnoho velkých přehrad. Mnoho Lesothanů nachází práci v jihoafrických dolech. K obdělávání se hodí jen malá část půdy. I přes tento nedostatek zemědělských ploch se více než polovina obyvatel země živí zemědělstvím. Pěstuje se hlavně kukuřice, čirok, pšenice a fazole. Chovají se ovce, skot a pro mohér angorské kozy. Lesotho má větší vývoz než dovoz.\n\nV zemi se nacházejí ložiska uhlí, zlata, drahých kamenů a nevyužívaná ložiska uranové rudy. Diamanty se hledají i ve vodách řeky Orange.\n\nV Lesothu jsou města neobvyklým jevem. Drtivá většina obyvatel žije v malých vesnicích. Města vznikla pouze jako obchodní faktorie a obranné pevnosti. Jediným velkým lesothským městem je hlavní město Maseru. Žije v něm zhruba 330 000 obyvatel.\n\n\n\nDo Lesotha jezdí čím dál tím více turistů, které láká především krásná příroda. Nejvíce jich sem přijíždí v zimě, tedy v období sucha, a tak nehrozí záplavy a cesty jsou průjezdné. Nejkrásnějším místem země je příroda Dračích hor, kde byl zřízen Národní park Sehlabathebe.\n\n"}
