{"id": "74327", "url": "https://cs.wikipedia.org/wiki?curid=74327", "title": "Mnohobuněčnost", "text": "Mnohobuněčnost\n\nMnohobuněčnost je stav, kdy je tělo určitého organizmu složeno z většího počtu buněk, které jsou specializované a spolupracují mezi sebou. Mezi mnohobuněčné organizmy jsou tradičně počítány některé rostliny (některé zelené řasy, suchozemské rostliny, ruduchy či parožnatky), některé houby a všichni moderně pojatí živočichové. Dále však v určitém smyslu známe mnohobuněčné chaluhy, některé hlenky a podobně. Tendenci k mnohobuněčnosti však je možné najít i u mnohých prokaryot. Je jasné, že mnohobuněčnost vznikla v historii mnohokrát a nezávisle.\n\nPřechodnou formu mezi mnohobuněčností a jednobuněčností představují organizmy vytvářející kolonie. V některých dochází k určité specializaci a spolupráci buněk (některé řasy a prvoci, například váleč koulivý). Za rozvojem však mohla stát pluripotence. Nutno také dodat, že většina běžných mnohobuněčných organizmů ve svém životním cyklu obsahuje i jednobuněčné stádium.\n\nNabízí se otázka, proč existuje mnohobuněčnost, když mnohé jednobuněčné organizmy dokáží zvládnout syntézu všech látek samy bez problémů a mohou dosáhnout až neuvěřitelných počtů jedinců. Mnohobuněčné organizmy docílily stavu, kdy jedna skupina buněk provádí určitou funkci a druhá skupina zase funkci zcela odlišnou. Například u krytosemenných rostlin listové asimilační pletivo zastává funkci fotosyntetickou, jiné pletivo v kořeni nasává vodu a látky z půdy. Mnohobuněčné organizmy obecně obsazují zcela jiné ekologické niky než jednobuněčné.\n\nTypickým rysem mnohobuněčnosti je skutečnost, že nový jedinec velmi často vzniká de novo, z jedné buňky (např. oplodněného vajíčka). Zárodek musí obvykle projít komplikovaným embryonálním vývojem, aby se z něho stal dospělý jedinec, a tyto změny jsou obvykle pod kontrolou genů. Známým příkladem jsou u mnohých mnohobuněčných skupin, jako jsou živočichové, zelené rostliny i houby, tzv. homeoboxové sekvence. Výhradně živočišné jsou celé genové skupiny, související s embryogenezí: patří k nim například Antennapedia, Pax, nebo různé Hox geny.\n\nBuňky tvořící mnohobuněčný organizmus samozřejmě musí držet pohromadě i po proběhlém buněčném dělení. Tuto vlastnost však zvládají i mnohé organizmy, které za mnohobuněčné nepovažujeme, jako např. streptokoky. U živočichů spojení buněk (adheze) představuje komplikovaný a dynamický proces, buňky se spojují jak pomocí molekul v buněčné membráně (glykoproteiny, např. kadheriny), tak pomocí extracelulární matrix čili glykokalyxu (fibronektin, vitronektin a podobně, uchycené pomocí integrinů). U rostlin však je adheze způsobena pouze kontaktem buněčných stěn, nikoliv membrán. Rozdíl je také v mechanismu vzniku adheze: zatímco u živočichů vzniká spojení mezi buňkami aktivně, v průběhu vývoje tkání, u rostlin je výsledkem mitózy (buňky se po dělení nejsou schopné oddělit).\n\nNa druhou stranu spolu buňky musí umět komunikovat. Zejména u mnohobuněčných se totiž vyskytují nové buněčné struktury, sloužící právě k fyzickému spojení mezi buňkami. Příkladem jsou dezmozomy a jiné buněčné spoje u živočichů, stejně jako plazmodezmata mezi buňkami rostlin.\n\nTypickým rysem mnohobuněčných organizmů je určitá specializace buněk, tzv. buněčná diferenciace. Ačkoliv něco podobného známe i u nižších organizmů (konkrétně např. heterocyty sinic), značného rozmachu tato vlastnost doznala až u rostlin, hub a zejména živočichů. Udává se, že je v těle obratlovců 200 typů buněk a tyto typy jsou ještě dále rozlišitelné na několik subtypů (jiné zdroje uvádí u člověka dokonce 400 typů buněk).\n\nZdá se proto paradoxní, že všechny tyto buňky mají v podstatě stejný genetický materiál v podobě DNA. Výjimky jsou známy, jako například červené krvinky, které nemají DNA žádnou. Specializace tak dosahuje tělo mnohobuněčných spíše pomocí regulace genové exprese, která je u mnohobuněčných eukaryot mnohem rozvinutější, než u prokaryot.\n\nI některá prokaryota jsou schopná zůstat po buněčném dělení pohromadě, a tedy tvoří jednoduchá mnohobuněčná uskupení. Dříve se bakterie považovaly (s výjimkou některých skupin, jako jsou myxobakterie a aktinomycety) za výhradně jednobuněčné. Na konci osmdesátých let 19. století byly zveřejňovány první články, které považovaly mnohobuněčnost za obecný rys prokaryot, ale vědeckou veřejnost nepřesvědčily. Dnes se však situace mění v souvislosti s poznáním, že mezi bakteriemi považovanými za jednobuněčné probíhá mezi buňkami čilá komunikace za pomoci komplikovaných signálních cest. Příkladem je u gramnegativních bakterií skupina N-acyl homoserin laktonů (AHLs), díky nimž umí buňky prokaryot spolupracovat a dokonce změnit svůj fenotyp (vzhled). Shapiro shrnuje ve své studii o mnohobuněčnosti jako obecném rysu bakterií takto:\n\n\nDobrým příkladem velmi vyvinuté mnohobuněčnosti u prokaryot jsou myxobakterie, žijící v koloniích, které produkují velké množství enzymů sloužících k natrávení organických látek v okolí. Právě díky koloniálnímu uspořádání mohou být tyto enzymy produkovány efektivněji (efekt vlčí smečky). Když se tyto látky vyčerpají, vytvoří dokonce myxobakterie velice souměrné mnohobuněčné plodničky, zatímco některé bakterie se změní na spory a rozšíří se do okolí. Také mnohé sinice (cyanobakterie) tvoří až metr dlouhé vláknité kolonie, v nichž se v pravidelných délkových intervalech objevují tzv. heterocyty, tedy zvláštní buňky schopné fixace dusíku.\n\nEukaryotické buňky jsou zřejmě velmi výkonné v organizaci práce a vzniku komplexního těla a z toho také pramení fakt, že mnohobuněčnost u nich vznikla několikrát nezávisle na sobě, zvlášť u živočichů, rostlin, hub a mnoha dalších eukaryotických taxonů.\n\nPrvní mnohobuněční živočichové snad vznikli v průběhu období ediakara (někdy před 570 – 550 miliony lety),jak napovídají i některá molekulárně biologická data. Někdy se hovoří až o období před 600 miliony lety, ale mohou být i přes 2 miliardy let staré. Zřetelnější fosilní záznam se však objevuje až v kambriu. Z doby, označované také jako kambrická exploze druhů, pochází množství fosilních dokladů současných živočišných kmenů. Nejbližším příbuzným živočichů jsou pravděpodobně trubénky (Choanoflagellata), společným předkem trubének a živočichů byl jednobuněčný bičíkovec.\n\nExistuje vícero teorií, které se snaží vysvětlit způsob vzniku mnohobuněčných tkání z jednobuněčných předků. Haeckelova invaginační teorie například tvrdí, že na počátku byl neuspořádaný shluk prvoků, načež některé buňky vycestovaly na obvod a vznikla „blastula“ a následně se některé buňky vchlípily za vzniku jakési „gastruly“. Podle imigrační teorie Ilji Mečnikova naopak některé buňky vcestovaly dovnitř a vznikl z nich entoderm. Plakulární teorie Otty Bütschliho tvrdí, že na počátku byl plochý dvouvrstevný organizmus - plakula - jehož spodní přisedlá část se specializovala na příjem potravy. Vchlípením takového plochého těla vznikl útvar podobný gastrule. Konečné například ciliární teorie tvrdí, že na počátku byla mnohojaderná buňka, která se rozdělila na několik jednojaderných.\n\nU rostlin (včetně mnohých ruduch a zelených řas) se mnohobuněčnost vyvinula hned několikrát, a to zřejmě v souvislosti s tím, že se fotosyntetizující organizmy nemusí tolik pohybovat za potravou, a vznik mnohobuněčnosti je pro ně tudíž značně schůdnější než u heterotrofů. Vývoj mnohobuněčného uspořádání se u rostlin ubíral třemi základními cestami. Některé kolonie zelených řas, jaké tvoří např. váleč koulivý (\"Volvox globator\"), se zformovaly z několika původních jedinců. Jindy se v původní buňce mnohonásobně dělilo jádro, čímž došlo ke vzniku jednobuněčných, ale vícejaderných stélek (např. rod \"Caulerpa\"). Konečně třetím způsobem vznikly mnohobuněčné rostliny tak, že se původní buňka mitoticky dělila a jednotlivé dceřiné buňky se specializovaly na určitou funkci.\n\nNa mnohých skupinách zelených řasách je velmi dobře patrné, jak se evoluce mnohobuněčnosti mohla ubírat. V rámci jedné skupiny těchto primitivních rostlin můžeme často najít jak jednobuněčné, tak mnohobuněčné zástupce. Konkrétně zatímco \"Chlamydomonas\" je běžná buňka na první pohled připomínající bičíkovce (i když má plastidy), \"Gonium\" tvoří jednoduché kolonie o 4–32 jedincích (kteří však jsou rovnocenní, nikoliv specializovaní) a již dříve zmíněný \"Volvox\" dokonce tvoří kulovité stélky, v nichž jsou buňky spojeny navzájem otvory v cytoplazmatické membráně a dokonce jen některé buňky se specializují na pohlavní rozmnožování.\n\nU hub nelze pozorovat nějaký obecný trend k mnohobuněčnosti a není vlastně jasné, kolikrát v rámci hub mnohobuněčnost vznikla.\n\nSkupin, u nichž byla pozorována mnohobuněčnost, je však mnohem více. Příkladem jsou akrasie (Acrasidae), chaluhy (Phaeophyceae), řasovky (Oomycota), pravé hlenky (Eumycetozoa) a dokonce několik nálevníků (Ciliophora) tvořících plodničky.\n\n"}
{"id": "74329", "url": "https://cs.wikipedia.org/wiki?curid=74329", "title": "Squatting", "text": "Squatting\n\nSquatting je obsazování opuštěných nebo neobývaných pozemků či budov (obvykle obytných), které squatter nevlastní, nemá v nájmu nebo nemá zákonné povolení k užívání. Obsazený objekt bývá zpravidla využit pro kulturní a společenské aktivity, často spojené s politickým protestem. V některých zemích je naopak legální.\n\nV Česku takovéto jednání může být posuzováno jako trestný čin (přečin) podle § 208 trestního zákoníku (neoprávněný zásah do práva k domu, bytu nebo k nebytovému prostoru). Obdobné posuzování existuje i jinde – např. ve Spojeném království může být squatting v obytné budově potrestán až 6 měsíci vězení nebo pokutou 5 000 GBP, případně obojím. V Nizozemsku je squatting nelegální od roku 2010 a může být trestán až dvěma lety vězení nebo pokutou až 18 500 EUR. Mezi říjnem 2010 a prosincem 2014 bylo v Nizozemsku pro squatting zadrženo 529 osob, z nich 210 obviněno. Průměrná pokuta za squatting byla 1 000 EUR, 39 osob bylo uvězněno pro opakované napadení.\n\n\nSquatting často neznamená jen samotné obsazení nemovitosti, squaty se často stávají kulturními a sociálními centry. Příkladem může být dánský Ungdomshuset fungující 25 let, který byl v roce 2007 rozehnán policií a následně celý objekt zdemolován, nebo projekt Autonomní sociální centrum Klinika na pražském Žižkově ze sklonku roku 2014.\n\nSquattují se většinou domy, které jsou dlouhodobě neobydlené a chátrají. Leckdy je tak jejich obsazením zabráněno dalším škodám, někdy dojde i k částečné opravě domu a k jeho využití pro pořádání výstav, koncertů atp., obvykle undergroundového charakteru. Squatterství je nejrozšířenější ve velkoměstech.\n\nV Praze bylo počátkem 90. let 20. století založeno několik squattů. Byl mezi nimi např. dům v ulici Pplk. Sochora na Letné, dům U Zlaté lodi v Náprstkově ulici na Starém Městě nebo kolonie Buďánka na Praze 5. K poslednímu zásahu proti squatterům v Praze došlo (po dvou letech) v únoru 2018 v usedlosti Šatovka.\n\n\n\n\n"}
{"id": "74331", "url": "https://cs.wikipedia.org/wiki?curid=74331", "title": "Sofisté", "text": "Sofisté\n\nSofisté je označení pro starořecké učitele a filosofy, kteří působili v 5. a 4. století př. n. l. Jméno pochází z řeckého \"sofos\" (\"moudrý\") a \"sofistai\" („učitelé moudrosti“) a charakterizuje tak jejich činnost – sofisté obcházeli města a profesionálně vyučovali nejrůznějším naukám, jako například počtářství, astronomii, geometrii, hudbě a zejména rétorice. Zabývali se psaním řečí před soudem (kde případně také sami vystupovali) a řečnictvím ve shromážděních a na veřejnosti (Platón, \"Faidros\" 261b4).\n\nNaše vědomosti o sofistech čerpáme hlavně z Platónových dialogů, kde Sókratés vystupuje jako jejich odpůrce. Dnes je sofista hanlivé označení člověka, který provozuje sofistiku, tj. záměrně používá klamavé a logicky nekorektní úsudky a argumenty k vyvozovaní chybných závěrů, kterými zdánlivě dokazuje něco nesprávného, nepravdivého.\n\nSofisté netvořili jednotnou školu a navzájem si byli spíše konkurenty. Jejich výskyt v různých obcích antického Řecka v určité době naznačuje, že jejich způsob myšlení a vyučování odpovídal tehdejší společenské situaci v Řecku. Od tehdejších filosofů se odlišovali tím, že se moudrostí a výřečností zabývali pro výdělek. Platónův Gorgiás charakterizuje své umění jako \"schopnost přemlouvat na soudě, v radě i ve sněmu\" a i z jiných náznaků je patrné, že sofisté nabízeli řečnické služby u soudů a slibovali také svým žákům, že budou mít před soudem úspěch. Zejména v demokratických obcích to zřejmě mnozí uvítali.\n\nSofisty lze chronologicky rozdělit na starší, mladší a tak zvanou druhou sofistiku.\nPrótagorás z Abdér (asi 481-411 př. n. l.), žák Démokritův.\nPodle vlastních slov do úst mu vložených Platónovým dialogem Protágoras (319a, překlad F.N.) učil toho, kdo se stane jeho žákem \"rozvážnost i v soukromých věcech, aby co nejlépe spravoval své hospodářství, i ve věcech obecních, aby byl co nejschopnější činem i slovem říditi věci obce.\"\n\nGorgiás z Leontín (asi 483-375 př. n. l.), žák Koraxe ze Syrakús, rétor.\n\nThrasymachos z Chalkedónu (asi 459 př. n. l. – 400 př. n. l.), který vystupuje jako postava v Platónově Ústavě.\n\nHippias z Elidy\nPodle Platónova dialogu (Protágoras) vyučoval počtářství, astronomii, geometrii a hudbě, všem či některé z těchto nauk.\n\nMezi další sofisty patří např. Prodikos z Keu, Lykofrón, Kalliklés, Antifón či Kratylos.\n\nDruhá sofistika je oživení sofistické argumentace v Římě ve 2. století:\nDio Chrysostomos, Herodes Atticus a další.\n\nHlavním zdrojem našich vědomostí o sofistech jsou Sókratovy polemiky s nimi, jak jsou zapsány v Platónových dialozích Gorgias, Protagoras, Hippias Větší, Hippias Menší a Sofistés.\n\nV Platónově dialogu Protágoras (313c,d) upozorňuje Sókratés Hippokrata (osoba odlišná od Hippokrata z Kósu), na užívání řečnictví – úlisného lahodění, jak ošklivý druh řečnictví označuje v dialogu Gorgias -, při získávání svých žáků sofisty:\n\nV dialogu Sofistés Platón vypočítává na více místech, kdo je to vlastně sofista, jelikož stejný název sofista označoval různé dovednosti (Sofistés 232a); například jeden ze závěrů:\n\nJe ovšem třeba říct, že například k Prodikovi z Kéu nebývá Platón příliš kritický, avšak i Gorgiu v dialogu Gorgias líčí jako mírného člověka, schopného naslouchat; snad proto, že některým sofistům přisuzoval určitou míru vědění.\n\nAthénská žaloba vytýká Sókratovi, \"že zkoumá věci pod zemí i nebeské, že slabší důvody činí silnějšími a že tomu učí i jiné\", podobně jako učení sofistů. Aristofanova satirická komedie \"Oblaka\" líčí Sókratovu školu jako místo, kde se mladí muži učí přehádat podivnými argumenty své rodiče, a zároveň líčí, jak učitel i žáci zoufale shánějí něco k snědku.\nW. K. C. Guthrie, který napsal \"Historii řecké filosofie\", proto řadí i Sókrata mezi sofisty a ostře polemický tón přisuzuje Platónovi.\n\nZ výše zmíněného a možná ne nestranného Platónova vylíčení mohl i nemusel vzniknout pozdější hanlivý význam slova sofista a sofistika, totiž na první pohled přesvědčivý způsob argumentace, založený však často na dvojznačnostech a jiných tricích – viz Eristika -, které posluchač v první chvíli neprohlédne. Jako příklad sofistiky v tomto smyslu se tradičně uvádí následující argumentace (druhem argumentace je zde sylogismus): \"Myš je slabika. - Myš hryže. - Takže slabika hryže.\" (Nesmysl vzniká tím, že \"myš\" poprvé znamená slovo \"myš\", podruhé hlodavce.)\n\nHistorické hodnocení sofistů tedy musí být opatrné. Byli to patrně první profesionální učitelé, kteří své služby nabízeli každému, kdo je ochoten zaplatit. Někteří moderní badatelé jim proto přisuzují zásluhu o jistou \"demokratizaci\" vzdělanosti, jež byla dříve privilegiem aristokracie.\n\nZ dochovaných výroků (viz výše) se zdá, že sofisté skutečně byli myslitelé skeptičtí, že dovedli nečekaně zpochybňovat zdánlivé samozřejmosti – například možnosti lidského poznání – a možná i zavedené zvyky, obyčeje a náboženství své obce. Kallikleovu obhajobu síly a moci proti právu a spravedlnosti, což jsou podle něho jen nepřirozené nástroje, jak si otroci a slabí podrobují ty nejlepší a nejsilnější, později rozvinul Nietzsche. Možná naznačuje, že sofisté byli ochotni relativizovat morálku a jako řečníci obhajovat u soudu i věci těžko obhajitelné. Jen tak si lze totiž vysvětlit, že byli patrně pronásledováni a vyháněni z měst, protože se občané cítili jejich učením ohroženi. Něco podobného ovšem platilo i o Sókratovi.\n\nMůžeme snad předpokládat, že mezi sofisty byli jak vážní myslitelé, tak také lidé bez skrupulí, ochotní hájit kohokoli a cokoli. Většinou asi působili jako profesionální učitelé, advokáti a popularizátoři. Sofisté však v každém případě měli velký podíl na vývoji rétoriky a patří mezi zakladatele kritiky poznání. Pozdější filosofická tradice, silně ovlivněná dílem Platónovým, je možná hodnotila jednostranně, tím větší efekt pak způsobilo, když například Nietzsche začal jejich stanoviska hájit.\n\nSofisté relativizovali vládnoucí názory a hodnoty své doby a lze jim přiznat zásluhu o velký obrat filosofie, k němuž došlo v jejich době a patrně i s jejich přičiněním:\n\n\n\n"}
{"id": "74332", "url": "https://cs.wikipedia.org/wiki?curid=74332", "title": "Damón z Oé", "text": "Damón z Oé\n\nDamón z Oé byl starořecký filozof – sofista. Působil v Athénách.\n\nOttův slovník naučný jej označuje za hudebníka působícího v Athénách v Periklově době. Byl žákem školy Pythagorovy. Učil Perikla a Sókrata. \n\nZapojil se do athénské politiky na straně demokratů. Právě on je původcem zákonů, které stanovily náhrady za činnost v úřadech a umožnily tak přístup do úřadů i chudým lidem. Z tohoto důvodu a pro svůj vztah s Periklem byl na nátlak Periklových odpůrců ostrakizován.\n\n\n"}
{"id": "74339", "url": "https://cs.wikipedia.org/wiki?curid=74339", "title": "Aerosmith", "text": "Aerosmith\n\nAerosmith je americká hardrocková skupina z Bostonu.\n\nKapela, která vznikla v roce 1970, hledala svou inspiraci v britském rocku, hlavně v hudbě The Rolling Stones, The Who a Led Zeppelin. Krátce po vydání debutového alba, ze kterého pochází jedna z jejich nejslavnějších písní, \"Dream On\", se kapela stala jednou z nejpopulárnějších amerických kapel a brzy také získala mezinárodní slávu.\n\nAerosmith je se svými 150 miliony prodanými alby nejprodávanější americká rocková kapela vůbec. Také drží rekord v počtu zlatých a platinových alb.\n\nV roce 2001 byla skupina uvedena do Rock and Roll Hall of Fame (Rock and rollová síň slávy) a písně Dream On a Toys in the Attic byly zařazeny na seznam 500 písní, které formovaly rock.\n\nKapela se dala dohromady v roce 1970 v Bostonu. Kytarista Joe Perry a baskytarista Tom Hamilton hrající v kapele Jam band se setkali se zpěvákem Stevenem Tylerem, bubeníkem Joeym Kramerem a kytaristou Rayem Tabanou a zformovali se do skupiny, kterou nazvali Aerosmith. V roce 1971 byl Ray Tabano nahrazen Bradem Whitfordem. V roce 1973 vydali své debutové album, které nazvali jednoduše \"Aerosmith\". O dva roky později v roce 1975 vydali své druhé album \"Toys in the Attic\", rok nato přišli s albem \"Rocks\". Drogová závislost a vnitřní konflikty v kapele vyústily nejdřív odchodem kytaristy Joea Perryho a později i odchodem druhého kytaristy Brada Whitforda. Byli nahrazeni Jimmym Crespem a Rickem Dufayem a v tomto uspořádání vydali album \"Rock in a Hard Place\". Oba kytaristé se v roce 1984 vrátili, a tak Aerosmith mohli vydat alba \"Permanent Vacation\" (1987), \"Pump\" (1989), \"Get a Grip\" (1993) a \"Nine Lives\" (1997). Aerosmith ještě vydali tři alba − \"Just Push Play\" (2001) , \"Honkin’ on Bobo\" (2004) a Music from another dimension (2012).\n\n\n"}
{"id": "74341", "url": "https://cs.wikipedia.org/wiki?curid=74341", "title": "Colin Powell", "text": "Colin Powell\n\nColin Luther Powell (* 5. dubna 1937) je americký politik a penzionovaný generál, 65. ministr zahraničních věcí Spojených států amerických.\n\nColin Powell se narodil 5. dubna 1937 ve čtvrti Harlem, která patří k Manhattanu, jamajským rodičům – Maudě Arial (za svobodna McKoy) a Lutheru Theophilovi Powellovi. Také má skotské předky. Vyrůstal v jižním Bronxu a studoval George Washington University.\n\nJako generál americké armády vykonával v letech 1987-1989 funkci poradce pro národní bezpečnost a v letech 1989-1993 byl předsedou Sboru náčelníků, v této funkci vedl americká vojska během Války v Zálivu. V roce 1993 mu Ronald Reagan udělil ocenění Ronald Reagan Freedom Award.\n\nVe funkci ministra zahraničních věcí byl od 20. ledna 2001 do 23. ledna 2005 v kabinetu prezidenta George W. Bushe. Prezident Bush jej do funkce navrhl 16. prosince 2000 a poté, co jej Kongres Spojených států amerických jednomyslně schválil, stal se Powell historicky nejvýše postaveným Afroameričanem v americké vládě. Ve funkci ho nahradila Condoleezza Rice.\n\nVe funkci ministra zahraničí byl v době, kdy prezident George W. Bushe v reakci na teroristické útoky 11. září 2001 zahájil dvě války. Prezident se v té době spokojil pouze s první rezolucí RB OSN, tedy s tím, že Taliban v Afghánistánu v roce 2001 a Saddámův režim v Iráku v roce 2003 byli označeni za hrozbu pro mezinárodní mír a bezpečnost. Ani v jednom případě prezident nepočkal na druhou větu, kterou by mu RB OSN dala \"zmocnění použít všech nezbytných prostředků\". Colin Powell se před válkou v Iráku, 5. února 2003, osobně obrátil přímo na Radu Bezpečnosti OSN s ujištěním, že má všechny důkazy o nespolehlivosti představitele Iráku a současně potvrdil, že existuje spojení mezi Saddámem Husajnem a teroristickou organizací Al-Kaida. Později vyšlo najevo, že Powell v tomto projevu pronesl několik záměrných, vědomých a prokazatelných lží, kdy argumentoval proti poznatkům vlastního týmu pro zpravodajství a výzkum (INR), a dopustil se několika argumentačních triků, včetně záměrného vynechání několika „nevhodných“ skutečností či vyrábění ad hoc důkazů.\n\nPowellova projev měl velký vliv jak na veřejné mínění v USA tak i na mezinárodní scéně. Válka v Iráku pod názvem Irácká svoboda byla zahájena dne 20. března 2003.\n\nZbraně hromadného ničení nebyly v Iráku nalezeny, spojení Saddáma Husseina s Al-Káidou neexistovalo. Powell později uznal, že invaze do Iráku, bylo špatné rozhodnutí a v otázce na jeho projev před OSN a jeho následky spíše než vinu cítí, že byl zmanipulován scestnými důkazy a projev v OSN vidí jako „nejnižší bod jeho kariéry“.\nPowell je také znám pro svou zálibu ve sbírání a popularizaci různých životních pravidel.\n\n\n"}
{"id": "74349", "url": "https://cs.wikipedia.org/wiki?curid=74349", "title": "Velká Černá Hať", "text": "Velká Černá Hať\n\nVelká Černá Hať, dříve Černá Hať, je osada a hospodářský dvůr v severní části okresu Plzeň-sever, 5,5 km od Manětína. Leží na katastrálním území Černé Hatě v obci Mladotice.\n\nČerná Hať patřila nejdříve vladykům z Potvorova, první písemná zmínka pochází z roku 1193, kdy byla ves Dětlebem z Potvorova darována plaskému cisterciáckému klášteru. Ves ležela v blízkosti staré zemské stezky, která v těchto místech probíhala močálovitým územím a proto zde byla kladena hať, která dala vsi jméno.\n\nZa opata Jakuba I. byla roku 1346 ves vysazena právem zákupním. Za husitských válek bylo několik statků spáleno, obnova probíhala pomalu, takže ještě v roce 1544 se píše o dvou pustých dvorech. Roku 1558 bylo ve vsi 10 osedlých.\n\nVe finanční nouzi klášter roku 1577 prodává Černou Hať Mikuláši Kozelkovi ze Hřivic, který následně ve vsi postavil tvrz s poplužním dvorem. V roce 1584 prodal Mikulášův syn Petr ves s tvrzí, dvorem a sousedním Strážištěm Havlovi Hrobčickému na Kolešovicích za 4 440 kop grošů míšeňských. Syn Hrobčického připojil ves k Všesulovu.\n\nAčkoliv Havlův vnuk Ladislav Rudolf Hrobčický nebyl v době stavovského povstání ještě plnoletý, domáhal se přesto opat Jiří Vašmucius po bitvě na Bílé hoře navrácení Černé Hatě klášteru. Ferdinand II. nařídil vrácení klášteru, ale než se tak stalo, vpadli do Čech Sasové. Následující opat kláštera Jakub Vrchota z Rosenwertu spor o navrácení neobnovil a Černá Hať zůstala Hrobčickým. Za třicetileté války bylo ve vsi sedm statků spáleno.\n\nManželka Ladislava Rudolfa Hrobčického odkázala roku 1667 ves svému strýci Václavu Karlovi z Hozlau, ale ten příliš zadlužené dědictví prodal roku 1672 spolu se Strážištěm a vsí Brdo Karlovi Maxmilianovi Lažanskému za 10 000 zlatých. Karel Maxmilián Lažanský připojil ves k manětínskému panství, na místě zaniklé tvrzi byl Lažanskými vystaven velký hospodářský dvůr.\n\nV matrikách fary v Křečově je minimálně od roku 1750 k původnímu názvu Černá Hať připojováno slovo \"Velká\" pro odlišení od osady poblíž Střely.\n\nDnes je ve Velké Černé Hati především velkokapacitní chov prasat a betonárka.\n\nVelká Černá Hať sousedí na severu s Kalcem, na východě s Chrášťovicemi, na jihu se Strážištěm a na západě s Černou Hatí. Osada leží na východní hranici přírodního parku Horní Střela s kaňonovitým údolím řeky Střely. Na Chrášťovickém potoce a jeho drobných pravostranných přítocích je v okolí dvora několik menších rybníků.\n\n\n"}
{"id": "74352", "url": "https://cs.wikipedia.org/wiki?curid=74352", "title": "Azid sodný", "text": "Azid sodný\n\nAzid sodný je vysoce toxická bezbarvá pevná látka.\n\n\n\nVzniklý dusík okamžitě naplní airbag, zatímco kovový sodík je přeměněn reakcí s dusičnanem draselným (KNO) a oxidem křemičitým (SiO) na bezpečnou formu silikátového „skla“.\n\n"}
{"id": "74356", "url": "https://cs.wikipedia.org/wiki?curid=74356", "title": "Umrlčí pas", "text": "Umrlčí pas\n\nUmrlčí pas je průvodním listem k přepravě lidských pozůstatků.\n\nUmrlčí pas je upraven \"Mezinárodním ujednáním o přepravě mrtvol\", sjednaným v Berlíně dne 10. února 1937. Podle tohoto ujednání je umrlčí pas nutný pro přepravu mrtvol jakýmkoli dopravním prostředkem a za jakýchkoli podmínek. V ČR vydávají umrlčí pasy krajské hygienické stanice. \n\nPředložení umrlčího pasu je podmínkou pro převzetí lidských pozůstatků k pohřbení do hrobu nebo hrobky.\n"}
{"id": "74357", "url": "https://cs.wikipedia.org/wiki?curid=74357", "title": "ORP", "text": "ORP\n\nKombinace písmen O, R a P může mít více významů:\n\n"}
{"id": "74374", "url": "https://cs.wikipedia.org/wiki?curid=74374", "title": "Azory", "text": "Azory\n\nAzory, též Azorské ostrovy () jsou portugalské souostroví a zámořské autonomní území Portugalska nacházející se v Atlantském oceánu v oblasti Makaronézie, přibližně 1500 km od Lisabonu a asi 3900 km od východního pobřeží Severní Ameriky. Jde o významnou turistickou oblast, nacházejí se zde 2 lokality zapsané na seznamu světového kulturního dědictví UNESCO - město Angra do Heroísmo a vinařská kulturní krajina na ostrově Pico. Souostroví je tzv. „nejvzdálenějším regionem“ Evropské unie. Mají i značný dopravní význam - leží na námořní trase z Evropy do Ameriky, nachází se zde několik letišť a stanice podmořských kabelů.\n\nOstrovy znali již starověcí Féničané, od začátku 14. století Janované a v roce 1453 je (neobydlené) obsadili Portugalci.\n\nSouostroví je tvořeno devíti obydlenými ostrovy: São Miguel (největší, 759 km²), Pico (447 km²), Terceira (403 km²), São Jorge (246 km²), Faial (173 km²), Flores (143 km²), Santa María (97 km²), Graciosa (62 km²), Corvo (17 km²). Ostrovy jsou sopečného původu a jsou součástí Středoatlantského hřbetu – včetně podmořské části jsou vysoké 4000 metrů, pobřeží je strmé. Z geologického hlediska leží Azory zčásti na eurasijské a zčásti na severoamerické litosférické desce. Jsou zde častá zemětřesení a výskyt minerálních pramenů. Nejvyšší horou souostroví je Ponta do Pico (2351 m n. m.), která je i nejvyšší horou celého Portugalska. Na Azorech se vyskytuje i mnoho jezer sopečného původu. Vládne zde mořské subtropické podnebí, se silnými větry. Vlivem Golfského proudu tu nejsou velké teplotní výkyvy, v létě se teplota pohybuje kolem 23 °C a v zimě klesá k 16 °C. Ani teplota vody nepodléhá větším změnám, osciluje mezi 17 °C a 24 °C.\n\nNa Azorských ostrovech byly vyhlášeny celkem 4 biosférické rezervace (stav v 02/2020) - Fajãs de São Jorge, Corvo, Flores, Graciosa. \n\n"}
{"id": "74378", "url": "https://cs.wikipedia.org/wiki?curid=74378", "title": "Grand Prix Malajsie 2006", "text": "Grand Prix Malajsie 2006\n\nVIII Petronas Malaysian Grand Prix\n\n\nVítěznou trofej převzal Giancarlo Fisichella z rukou Abdullah Yaba, pohár pro vítězný tým předával Mohd Hassan Marican zástupce firmy Petronas. Druhý Fernando Alonso dostal pohár od ministra sportu Azalina Othman Said Yab, Jenson Button převzal cenu od Tunku Mudzaffar Tunku Mustapha zástupce AAM.\n\n\n\n\n\n\n"}
{"id": "74380", "url": "https://cs.wikipedia.org/wiki?curid=74380", "title": "Duch Llana Estacada", "text": "Duch Llana Estacada\n\nDuch Llana Estacada \"(Der Geist des Llano Estacado)\" patří k nejznámějším dílům německého spisovatele Karla Maye.\n\nRomán nejprve vycházel v roce 1888 na pokračování ve stuttgartském časopise pro mládež \"Der Gute Kamerad\" (\"Dobrý kamarád\") a prvního knižního vydání se dočkal roku 1890. Již tehdy vyšel v jednom svazku společně s dějově předcházejícím \"Synem lovce medvědů\" (1887, \"Der Sohn des Bärenjägers\") pod názvem \"Hrdinové ze Západu\" (\"Die Helden des Westens\"). Roku 1914 vymyslelo nakladatelství Karl-May-Verlag pro své upravené a zkrácené společné vydání obou románů nový titul \"Mezi supy\" (\"Unter Geiern\") a pod tímto názvem vydává obě díla jako pětatřicátý svazek \"Sebraných spisů Karla Maye\" dodnes. Jiná německá nakladatelství vydávají román buď samostatně nebo také společně se \"Synem lovce medvědů\", a to jak pod názvem \"Mezi supy\", tak i pod původním Mayovým názvem z roku 1890.\n\nV téměř detektivním románu Karel May vypráví o boji Vinnetoua, Old Shatterhanda, Hobble Franka, Dlouhého Davyho, Tlustého Jemmyho a \"„ducha prérie“\" Bloodyho Foxe se skupinou stakemanů (tyčkařů), tj. padouchů, kteří tyčky, ukazující správnou cestu pouští, přesunují jiným směrem, aby své oběti zahubili žízní a mohli je snadno oloupit. S knihou \"Syn lovce medvědů\" je román volně propojen pouze společnými postavami (vystupuje zde i lovec medvědů Baumann a jeho syn Martin).\nČeští čtenáři se mohli poprvé s \"Duchem Llana Estacada\" seznámit již roku 1889, kdy jej na pokračování vydal pražský nakladatel Josef R. Vilímek jako přílohu XV. ročníku časopisu \"Naší mládeži\" (číslo 1–12) v překladu J. Pekaře a s ilustracemi Karla Thumy. Roku 1895 vyšlo v tom samém nakladatelství a ve stejném překladu i první knižní vydání románu pod názvem Duch prérie (pod tímto názvem román vycházel v Česku, resp. Československu, až do roku 1945) s ilustracemi Karla Thumy a Věnceslava Černého. Na druhé knižní vydání si ale museli čeští čtenáři počkat až do roku 1907. Kniha vyšla v novém překladu Xavera Andrlíka opět v nakladatelství Josef R. Vilímek tentokrát s ilustracemi Josefa Ulricha a Věnceslava Černého. V tomto překladu ale bez ilustrací vydal Vilímek román ještě roku 1908. I další vydání z roku 1923 tentokrát v nakladatelství Vojtěch Šeba vyšlo v překladu Xavera Andrlíka a s ilustracemi Věnceslava Černého.\n\nVe třicátých letech pokračovalo ve vydávání románu pražské nakladatelství Toužimský a Moravec. Kniha vyšla v tomto nakladatelství (v rámci tzv. \"Velké řady knih Karla Maye\") celkem třikrát, poprvé v roce 1933, podruhé v roce 1934 a potřetí v roce 1941, vždy v překladu Xavera Andrlíka a s ilustracemi Zdeňka Buriana.\n\nPo roce 1945 povolili představitelé komunistického režimu vydat román až roku 1959. Jako 34. svazek své edice \"Knihy odvahy a dobrodružství\" ho vydalo tehdejší Státní nakladatelství dětské knihy (SNDK) v Praze ve volném (a zkráceném) překladu Vítězslava Kocourka (skrývajícího se pod pseudonymem Jan Bernard) a s ilustracemi Zdeňka Buriana. V tomto nakladatelství vyšel román ve stejném překladu a se stejnými ilustracemi ještě dvakrát, v roce 1966 a (po přejmenování nakladatelství na Albatros) v roce 1970.\n\nDalší vydání povolili komunisté až po devatenácti letech. Kniha vyšla roku 1989 v nakladatelství Olympia v překladu Věry Houbové a s ilustracemi Gustava Kruma. Tento překlad upravený Karlem Houbou vyšel ještě roku 1991 v pražském nakladatelství Český literární klub\n\nRoku 1995 vydalo román pod svým starým osvědčeným názvem \"Duch prérie\" s ilustracemi Zdeňka Buriana a v upraveném překladu Xavera Andrlíka z roku 1933 znovu založené nakladatelství Toužimský a Moravec a v tom samém roce opět v překladu Xavera Andrlíka a s ilustracemi Libora Baláka i brněnské nakladatelství Návrat v rámci svého projektu \"Souborné vydání díla Karla Maye\".\n\nNaprostou \"„raritou“\" je sešitové vydání z roku 1991 v Hanáckém nakladatelství A-MOR z Vyškova, ve kterém se vydavateli podařilo text knihy zkrátit na pouhých 48 stran.\n\n\n"}
{"id": "74383", "url": "https://cs.wikipedia.org/wiki?curid=74383", "title": "Metro v Petrohradu", "text": "Metro v Petrohradu\n\nPetrohrad, druhé největší velkoměsto v Rusku, má vlastní systém podzemní dráhy. Tvoří jej 5 linek, radiálně vedené a spojující historický střed města s jeho novějšími částmi.\n\nPrvní plány na výstavbu metra existují již od roku 1899. Byla vyhlášena soutěž, v níž se objevilo velké množství projektů. Jejich základním a jednotným prvkem ale bylo propojení všech nádraží spolu s Něvským prospektem, hlavní dopravní tepnou města. Jednalo se tehdy ještě o nadzemní městskou dráhu.\n\nNa počátku 20. století se objevil návrh P. I. Balinského který na něm pracoval několik let, považován za velmi významný pro historii metra v Petrohradu. Mělo vzniknout šest linek, z toho dvě okružní. Celková délka sítě by dosáhla 172 km; vzniknout mělo mnoho mostů a estakád. Výstavba by si vyžádala náklady ve výši 190 milionů tehdejších rublů.\n\nNakonec se však ukázalo, jak náročná stavba v oblasti s písčitým a velmi komplikovaným podložím bude, proto se výstavba nerealizovala. Situaci rovněž ztížila i říjnová revoluce a změna priorit země.\n\nKopat se začalo až v roce 1940 a stavělo se 15 let (ražbu tunelů však přerušila 2. světová válka a blokáda Leningradu). Po válce se ještě měnily trochu projekty, opět se začalo se stavebními pracemi 3. září 1947. Město bylo ve srovnání s Moskvou více poničené válkou, a proto bylo nutné stavební kapacity využít na potřebnějších místech (obnova nádraží, ulic apod). Na podzim roku 1955 už se vše dokončovalo. 7. října téhož roku projel první zkušební vlak tratí a 15. listopadu se konalo slavnostní otevření prvního úseku, spojujícího všechna významná nádraží ve městě, dnes součást Kirovsko-Vyborské linky (označená červeně).\n\nV roce 1961 přibyla druhá linka, o šest let později třetí; tím se v centru města vytvořil přestupní trojúhelník. Roku 1985 byla otevřena ještě linka Pravoberežnaja.\n\nNa začátku roku 1992 probíhaly stavební práce na celkem 14 stanicích, nacházejících se na několika úsecích po celém městě. Jednalo se o 6 stanic „přímořského rádiusu“ (Admiraltějskaja, Sportivnaja, Čkalovskaja, Krestovskij ostrov, Staraja Děrevňa a Komendantskij prospekt), dvě stanice na Pravoberežné lince (Spasskaja a tunel do stanice Narodnaja), dále také i stanice Parnas (otevřena teprve v roce 2007), stanice „frunzenského rádiusu“ (Zvenigorodskaja, Obvodnyj kanal, Volkovskaja, Bucharestskaja, Meždunarodnaja). Pokud by bylo dodrženo tempo výstavby ještě z let osmdesátých, bylo by možné tyto stanice dokončit do pěti až šesti let. To však předpokládalo dosatatek finančních prostředků.\n\nRoku 1994 bylo navrženo vybudovat v dalších deseti letech celkem 61 stanic na třech zcela nových linkách. Přestože první z nich (pátá) už byla ve stavbě, nakonec se právě kvůli problémům, které prostihly v 90. letech celou zemi otevřelo v této době mnohem méně – jen šest stanic. Navíc stárl také i vozový park, problematické se stalo i několikaleté rozdělení první linky na dvě kvůli technickým problémům (vnik podzemní vody). Metro začalo být sponzorovaným projektem.\n\nPrvní úsek páté linky byl otevřen v roce 2008. Podle velkolepých plánů má existovat kolem roku 2030 již okolo osmi linek (v mnoha projektech se objevuje i linka okružní) a hlavní dopravní zátěž tak připadne metru.\n\nDne 3. dubna 2017 došlo mezi stanicemi \"Technologičeskij institut\" a \"Sennaja ploščaď\" k bombovému útoku.\n\nZatímco stanice budované v 50. letech se podobají soudobým z Moskvy, výstavba z let 60. a 70. je více strohá a spartánská, nakonec začaly převažovat stanice jednolodní. Petrohradskou specialitou jsou také stanice metra uzavřeného typu, které nemají přístupné boční lodě; jsou zavřené dveřmi, které se otevřou jen při příjezdu vlaku. Na rozdíl od jiných měst bývalého SSSR, kde bylo rozšířeno v jednu dobu více typů stanic, v Petrohradu docházelo k pravidelnému střídání.\n\nSoučasný systém metra tvoří 5 linek s 67 stanicemi a celkovými 116,6 km tratí. Většina stanic je budovaná hluboko pod zemí. 15 je konstruováno jako jednolodní, 14 se sloupy, 13 s prostupy, 3 jsou mělce založené se sloupy a 3 stanice jsou povrchové. Pět dep vypravuje celkem 1403 vagónů nasazených na 188 vlacích, přepraví denně 3,43 milionu cestujících.\n\nV Petrohradském metru jezdí vlaky několika typů, deponováno je dohromady 1476 vozů. Nejstaršími jsou typu E, vyrobené v dnešním závodě Metrovagonmaš u Moskvy. Mezi novější pak patří soupravy typů Em a 81-71, rovněž původem z moskevského závodu. Ovšem ne všechny; některé z nich byly vyrobené přímo v Petrohradu, v tehdejší továrně \"Leningradskij vagonosrojitelnyj zavod imeni I. J. Jegorova\" ( ). Menší část vozového parku tvoří různé modifikace těchto vlaků, jako například 81-540/541 (série těchto souprav byla vyrobena přímo specificky pro Petrohrad) a další úpravy vlaků sérií 81-71. V roce 2013 byla podepsána smlouva na 9 šestivozových souprav Něva, které už jsou zde v provozu a 2. 3. 2015 byla vyhlášena společnost OOO VAGONMAŠ, která patří do skupiny Škoda Transportation jako vítěz tendru na dodávku 8 těchto stejných šestivozových souprav,\n\nVlaky jsou na první lince provozovány osmivozové, na zbylých třech linkách pak mají soupravy vagonů šest. Na nejstarší úseky jsou také vypravovány i nejstarší vozy; zatímco na Kirovsko-Vybrogské lince přepravují cestující vozy typů E a Em, novější 81-71 a jejich modifikace lze potkat na zbylých třech linkách.\n\nV Petrohradském metru se používají turnikety pro vstup i výstup ze stanice. Cestující otevírá turniket například pomocí předplacené karty, na které je zakoupen určitý počet jízd. Displej v přední části turniketu v takovém případě zobrazí počet zbývajících jízd (vstupů). Druhou možností je platba pomocí zakoupeného žetonu, který se vloží do speciálního otvoru v turniketu. Žetony a karty se prodávají v pokladnách. Nicméně, pro nákup žetonů nebo nabití dalších jízd na kartu jsou k dispozici i automaty. Výstupní turnikety fungují automaticky bez nutnosti použití karty či jiného způsobu otevření.\n\n"}
{"id": "74386", "url": "https://cs.wikipedia.org/wiki?curid=74386", "title": "Tětiva", "text": "Tětiva\n\nTětiva se užívá v těchto významech:\n\n"}
{"id": "74387", "url": "https://cs.wikipedia.org/wiki?curid=74387", "title": "Státní svátky Austrálie", "text": "Státní svátky Austrálie\n"}
{"id": "74388", "url": "https://cs.wikipedia.org/wiki?curid=74388", "title": "Becherovka", "text": "Becherovka\n\nBecherovka (celým jménem Becherovka Original, původním německým názvem \"Karlsbader Becher-Bitter\") je český bylinný likér, vyráběný v Karlových Varech společností Jan Becher – Karlovarská Becherovka, kterou vlastní koncern Pernod Ricard. Vyrábí se z více než dvaceti druhů bylin a koření a neobsahuje žádné chemické přísady.\n\nNěkdy se jí přezdívá „třináctý karlovarský pramen“ nebo také „béžovka”.\n\nRoku 1805 přijíždí do Karlových Varů doktor Christian Frobrig z Anglie, který při odjezdu Becherovi daruje recept. Od roku 1807 Josef Becher začíná prodávat likér pod jménem English Bitter.. Později se likér začal prodávat pod rodinným názvem Karsbader Becherbitter, tímto jménem byl světu znám až do roku 1945, kdy byla německá rodina Becherů vysídlena do zahraničí a likérka přešla i s receptem do státní správy. Nápoj se od té doby prodává pod českým název Becherovka.\n\nRočně je vyrobeno cca 8 mil. litrů. Becherovka je momentálně nejprodávanějším likérem v segmentu hořkých bylinných likérů.\n\nBecherovka se připravuje podle tajné receptury, po celou dobu stejným způsobem. Většina bylin pochází z Česka, ale ve směsi se najdou také suroviny ze vzdálených exotických oblastí, například Zanzibaru, Srí Lanky či ze zemí Jižní Ameriky. Existuje ale také informace, že zhruba tři čtvrtiny bylin a koření pocházejí ze zahraničí. Některé druhy prý rostou přímo v okolí Karlových Varů. Z limitované edice 2017 je známo, že obsahuje Achillea millefolium, Eugenia aromatica, Cinnamomum Aromaticum a Hyssopus Officinalis.\n\nVýroba probíhá v místnosti zvané \"„Drogikamr“\" (název užívaný ještě z doby Becherů) a trvá několik týdnů až měsíců. Hotová směs je přesypána do pytlů z přírodního materiálu a na jeden týden ponořena do alkoholu, aby dokonale prosákla. Vzniklý extrakt se smíchá s vodou a přírodním cukrem a poté se vkládá do digeračních tanků. Becherovka zraje přibližně dva měsíce a poté je stáčena do charakteristických zelených láhví. Po stočení ji degustuje hlavní sládek.\n\nFirma dodržuje různá bezpečnostní opatření. Výrobní receptura je známa pouze dvěma lidem ze společnosti, výrobnímu manažerovi a výrobnímu řediteli. Tímto tajemstvím jsou doživotně smluvně vázáni a nemohou například společně cestovat. Traduje se, že se neobjednávají všechny suroviny naráz a že jsou navíc odebírány i některé druhy bylin a koření, které do likéru vůbec nepatří.\n\nBecherovka se momentálně vyváží do téměř 40 zemí světa. Mezi nejsilnější exportní trhy patří Německo, Slovensko, Ukrajina a Rusko. Kromě toho se vyváží také do vzdálenějších zemí – Japonska, Brazílie či Austrálie.\n\nServíruje se jako aperitiv nebo digestiv, dále ve formě koktejlu či horkého nápoje. Její chuť a vůně nejlépe vyniknou, pokud je servírována ledově namražená (o teplotě −4 až −6 °C), proto je doporučeno uchovávat jí v lednici či mrazničce.\n\nMůže se míchat například s kolou nebo top-topicem. Zaměstnanci sovětského konzulátu v Karlových Varech svého času pili směs becherovky a tradiční ruské vodky Stolichnaya.\n\nZ Becherovky je možné připravit několik známých koktejlů. K nejznámějším patří Beton, Red Moon, Beton Bitter, Beton s okurkou či retrostylový Koospol koktejl. Dalším známým koktejlem je B-Celebration, který byl připraven u příležitosti oslav 200 let výroby a jehož autorem je Aleš Půta. Becherovka se také využívá při přípravě horkých nápojů. Nejrozšířenějším je Horká Becherovka.\n\nJe také hojně využívána v barmanské mixologii po celém světě. Barmani z ní připravuji tradiční koktejly a horké nápoje a využívají ji k dalším experimentům v oblasti mixologie.\n\nBecherovka získala desítky českých i mezinárodních ocenění, například:\n\nZnámým fandou karlovarské Becherovky byl český prezident Miloš Zeman. Během své návštěvy karlovarské likérky (březen 2017) přiznal, že: \"„…jako premiér jsem byl neplaceným agentem becherovky, neboť vždycky, když se mě ptali, co nejraději piju, vždycky jsem řekl becherovku.\"“ Poté, co mu byla zjištěna cukrovka, přešel na slivovici, ale dle vlastních slov zůstal becherovce věrný.\n\n"}
{"id": "74390", "url": "https://cs.wikipedia.org/wiki?curid=74390", "title": "Kirovsko-Vyborgskaja (linka metra v Petrohradu)", "text": "Kirovsko-Vyborgskaja (linka metra v Petrohradu)\n\nKirovsko-Vyborgskaja ( Кировско-Выборгская) je název červené linky Petrohradského metra. Je z celé sítě nejstarší, otevřena byla již roku 1955.\n\nPrvní úsek této trati, mezi stanicemi Ploščaď Vosstanija a Avtovo byl otevřen jako první v síti petrohradského metra, stanice Avtovo a Narvskaja jsou z celé trasy asi nejlépe vyzdobeny. Po svém otevření trasa úspěšně spojila všechna nádraží ve městě. V roce 1995 došlo mezi stanicemi Lesnaja a Ploščaď Mužestva k zatopení tunelu, následkem čehož musela být technicky trasa rozdělena na dvě po devět let. Díky tomu tak vzniklo druhé depo, takže nyní má tato trasa jako jediná v rámci sítě depa dvě. Plánuje se další rozvoj linky směrem ven z města do leningradské oblasti.\n\n\n"}
{"id": "74396", "url": "https://cs.wikipedia.org/wiki?curid=74396", "title": "Teplotní stupnice", "text": "Teplotní stupnice\n\nTeplotních stupnic a jim odpovídajících teplotních stupňů existuje více:\n\n\n"}
{"id": "74398", "url": "https://cs.wikipedia.org/wiki?curid=74398", "title": "Černěves", "text": "Černěves\n\nObec Černěves se nachází v okresu Litoměřice asi 4 km severně od města Roudnice nad Labem. Žije v ní obyvatel.\n\nPůvodní název obce byl Čermněves (což znamená Červená ves). Název obce Červená ves se odvozuje od barvy kůry okolních lesních borovicových porostů.\n\nKatastrální území obce bylo osídleno již v době kamenné, což je doloženo nálezem žárového hrobu v roce 1945. Osídlení Slovany se objevuje kolem roku 500.\n\nPrvní písemná zmínka o obci je z roku 1233, kdy Vladislav I. potvrdil smlouvu o koupi osady Černěves za peníze získané prodejem obce Tisá, ku prospěchu kanovníků mělnického kostela. V roce 1617 přechází část Černěvsi pod doksanský klášter. Roku 1617 Polyxena z Lobkovic, manželka Vojtěcha z Lobkovic, koupila panství Brozany, a tím získala klášterní část Černěvsi.\n\nVýraznou památkou obce je kostel svatého Prokopa, jehož loď byla postavena v době románské.\n\n"}
{"id": "74399", "url": "https://cs.wikipedia.org/wiki?curid=74399", "title": "Devjatkino (stanice metra v Petrohradu)", "text": "Devjatkino (stanice metra v Petrohradu)\n\nDevjatkino () je stanice Petrohradského metra.\n\nDevjatkino je konečná stanice červené linky Kirovsko-Vyborgskaja, nachází se na stejnojmenném předměstí severně od města. Postavena byla jako povrchová, s bočními nástupišti; je to vlastně jedna velká hala obdélníkového tvaru. Otevřena byla 29. prosince 1978, jako součást zatím posledního otevřeného úseku Akademičeskaja – Devjatkino a do roku 1990 nesla název Komsomolskaja ().\n\n"}
{"id": "74401", "url": "https://cs.wikipedia.org/wiki?curid=74401", "title": "Prótagorás z Abdér", "text": "Prótagorás z Abdér\n\nPrótagorás z Abdér, řecky Πρωταγόρας (481 př. n. l. Abdéra v Thrákii – 410 př. n. l.), byl starořecký řečník a filosof – nejznámější z první generace sofistů, patrně první, který toto označení přijal, a v mládí prý žák Démokritův. Proslavil se výrokem \"„mírou všech věcí je člověk – jsoucích, že jsou, a nejsoucích, že nejsou“\", který se stručně latinsky nazývá \"homo-mensura\".\n\nPodle něj byl pojmenován kráter Protagoras na přivrácené straně Měsíce.\n\nPrótagorás byl rétor, moderně řečeno advokát a sémantik a při svých cestách po Řecku, Itálii a Sicílii vyučoval a za vysoké honoráře vystupoval u soudu. Na rozdíl např. od svého současníka Gorgia měl však větší zájem o filosofické otázky, včetně otázek jazyka a spravedlnosti v obci. Roku 443 př. n. l. byl pověřen vypracováním demokratické ústavy města Thúrií. Působil také v Athénách, kde založil filosofickou školu. Přátelil se s Periklem, s nímž hojně diskutoval o právních otázkách, později byl ale prý pro bezbožnost (řec. \"asebeia\") vypovězen. Ve spise \"O bozích\" totiž tvrdil, že o nich nemůže vědět, zda jsou nebo nejsou, a uznával pouze užitečnost náboženství pro společnost. Utonul prý na cestě do vyhnanství na Sicílii.\n\nNapsal několik knih, ale jen \"O pravdě čili vyvrácení\" a \"O bozích\" jsou věrohodně dosvědčeny. Jeho díla se nezachovala a vědomosti o jeho myšlenkách čerpáme především z Platóna, z Aristotela a ze Sexta Empirika. Jako jeden z prvních se zabýval správným užíváním a přesným významem slov (řec. \"orthoepeia\") také v souvislosti s výkladem zákonů.\n\nPrótagorovo myšlení není snadné zhodnotit, jednak pro nedostatek pramenů, jednak pro nejistý historický kontext. Tradičně se staví do protikladu k Sókratovi, kde se jeho postoje jeví jako relativistické a dokonce subjektivistické. Tak slavná věta, že \"„mírou všech věcí je člověk – jsoucích, že jsou, a nejsoucích, že nejsou“\" (zl. B 1 ze Sexta) se obvykle chápe jako výraz svrchovanosti lidských soudů: věci mají ty vlastnosti, které jim dává člověk.\n\nJenže skeptické názory, z nichž i Prótagoras vychází, jsou patrně starší než Sókratův a Platónův „objev subjektu“, osobní svobody a odpovědnosti. Už proto u Prótagory nelze mluvit o „subjektivismu“. Jeho názory patrně vycházejí ještě ze staršího osudového myšlení, jak je známe např. z Homérových eposů nebo z řecké tragédie, kde jsou lidé hříčkami v rukou bohů a všichni jsou navíc podrobeni nevyzpytatelnému a neúprosnému osudu. V této souvislosti mohou mít i Prótagorovy výroky úplně jiný smysl, totiž prostého konstatování omezených možností lidského poznání (například \"O bozích\") i toho, že právě člověk v řeči „měří“ čili rozlišuje, co jest a co není. Kdo jiný by to mohl dělat? Prótagoras neříká, že by člověk o bytí nebo o vlastnostech věcí rozhodoval, nýbrž že je jejich „mírou“, tím kdo je poměřuje a posuzuje, neboť ničeho jiného není schopen. Tak je ostatně vykládá i Platón v Theaitétu, kde Prótagoru výslovně spojuje s Homérem a staví proti jedinému Parmenidovi.\n\nTomu odpovídají i Prótagorovy názory v oblasti etiky, které nám připadají jako utilitarismus, jenže Prótagorovi ještě chyběla představa lidské osoby a mravní odpovědnosti, takže pokládal za přirozené, že se člověk řídí svým prospěchem – čím jiným? Prótagoras vysoko cenil moudrost: \"„Ve všech lidských skutcích patří přednost moudrosti a vědění“\" i vzdělání a četbu básníků a ve věcech obce (státu) spravedlnost: \"„Když se uvažuje o tom, jak dobře spravovat obec, musí se postupovat jen podle spravedlnosti a zdravého rozumu“\".\n\n\n\n"}
{"id": "74404", "url": "https://cs.wikipedia.org/wiki?curid=74404", "title": "Jungorodok (stanice metra v Samaře)", "text": "Jungorodok (stanice metra v Samaře)\n\nJungorodok ( ) je stanice Samarského metra.\n\nStanice se nachází jihovýchodně od centra, je jediná povrchová, která byla postavena. Veřejnosti slouží již od 25. prosince 1987. Nebyla zahrnuta v původních plánech, místo ní se měla postavit stanice Krylja Sovětov. Ta se ale nacházela příliš daleko, a tak bylo rozhodnuto postavit Jungorodok. Celá výstavba se tak zrychlila, stanice se nachází poblíž depa.\n\n"}
{"id": "74407", "url": "https://cs.wikipedia.org/wiki?curid=74407", "title": "Státní svátky Belgie", "text": "Státní svátky Belgie\n"}
{"id": "74409", "url": "https://cs.wikipedia.org/wiki?curid=74409", "title": "Brníčko", "text": "Brníčko\n\nObec Brníčko (německy \"Brünnless\") leží v okrese Šumperk, 7 km severovýchodně od města Zábřeh v Hanušovické vrchovině. Rozkládá se na horním toku Loučského potoka na úpatí hradního kopce, kterému vévodí zřícenina hradu ze 14. století. Nejvýznamnějším vlastníkem hradu byla rodina Tunklů ze Zábřeha a Brníčka. Obecní znak vychází z erbu Tunklů – stříbrná ryba nad hradbami. Žije zde obyvatel.\n\nV katastru obce jsou evidovány tyto kulturní památky:\n\nOd roku 1888 v obci působí Sbor dobrovolných hasičů. Samospráva obce od roku 2010 pravidelně vyvěšuje 5. července moravskou vlajku. \n\n\n"}
{"id": "74410", "url": "https://cs.wikipedia.org/wiki?curid=74410", "title": "Duplexní spojení", "text": "Duplexní spojení\n\nDuplexní spojení (duplex, obecně duplexní systém) je taková komunikace (popř. přenos dat) mezi dvěma subjekty, při které mohou data putovat oběma směry současně. Jiným způsobem provozu je simplexní spojení, při kterém je spojení pouze jednosměrné.\n\nLze rozlišit dva druhy duplexního spojení: poloviční duplex a plný duplex.\n\nObě strany mohou přijímat i vysílat, avšak nikoli současně – v každý jednotlivý okamžik probíhá přenos pouze jedním směrem (podobné simplexu). Při této komunikaci jsou však na rozdíl od simplexu využívány dvě frekvence. Na jedné frekvenci se vysílá, na druhé přijímá. Příkladem takové komunikace je vysílání radiostanic (vysílaček) přes opakovač; typické pro half-duplexní spojení je používání signalizace „přepínám“.\n\nU plného duplexu může obousměrná komunikace probíhat současně. Příkladem takové komunikace může být běžný telefonický hovor, kdy obě zúčastněné strany mohou hovořit zároveň.\n\nPlný duplex v Ethernetu (varianta 100Base-TX) funguje tak, že jeden pár vodičů v ethernetovém kabelu je využívány pro odesílání rámců a druhý pár je využívány pro příjem. Zbylé dva páry vodičů nejsou využity.\n\n"}
{"id": "74411", "url": "https://cs.wikipedia.org/wiki?curid=74411", "title": "Šárovcova Lhota", "text": "Šárovcova Lhota\n\nŠárovcova Lhota je malá obec v Podkrkonoší ležící v okrese Jičín. Její katastrální území má rozlohu 7 km². Obec leží asi 7 km severozápadně od Hořic v Podkrkonoší. Žije zde obyvatel. Obcí protéká říčka Javorka, která měla vliv i na podobu obecního znaku (zelený javor). Součástí obce jsou i osady Bertoldka, Libín a Tikov.\n\nNázev obce je odvozen od jména jejího zakladatele, moravského vladyky Šárovce ze Šárova. Jeho poddaní byli na čas zbaveni daní, dostávali takzvaně lhůtu. Od toho vznikl název Lhota Šárovcova.. Název obce ještě koncem 18. století existoval ve dvou tvarech: \"Lhota Scharowes\" nebo \"Lhota Scharowcowa\". Z erbovního znamení Šárovců - krokve, převzala obec do svého znaku rovnoramenný trojúhelník.\n\nČetné archeologické nálezy svědčí, že se zde žilo již v dobách pohanských. Obec byla založena asi mezi léty 1197–1230 za vlády krále Přemysla Otakara I. Před rokem 1500 se majiteli tvrze, dvora a vsi stali páni Václav a Bořek Šárovci ze Šárova. Šárovcovu Lhotu s osadou Libín a Tikov prodali Zahrádkovi z Černé a Mandaléně z Konecchlumě roku 1518, kdy byla ves vložena do Desek zemských. Šárovci vymřeli v 17. století. Václav Šárovec byl v pondělí před svatým Bartolomějem (20. srpna) roku 1537 odsouzen za to, že nařkl zemské pány. Potom byl mučen a popraven na Pohořelci u Prahy. Roku 1538 prodala Mandaléna a dcery Václava Zahrádky statek Lhotský Adamu Karlíkovi z Nežetic, pánu na Holovousích. Avšak již roku 1543 přešel statek v držení Mikuláše Habartického z Habartic, roku 1544 na Arnošta Bruknara z Brukštejna, roku 1549 na Soběslava Miletínského z Pardubic. Ten před svojí smrtí (roku 1563) odkázal Lhotu Gabrieli Klenovskému z Ptení, Čeňkovi Poličanskému a sestře Markétě z Veselí. Po nich byli majiteli statku bratři Aleš a Jiří Klenovští ze Ptenic, kteří zase Lhotu a Libín prodali roku 1567 Jindřichovi ze Smiřic za 3 850 kop grošů českých. Tento Jindřich Smiřický připojil Lhotu roku 1569 k panství Hořickému. Jeho syn Albrecht Vladislav přikoupil k tomu roku 1594 Holovousy a Mlázovice. Statek zdědil pak jeho bratr Zikmund (zemřel roku 1608). Rod Smiřických ovšem své statky dlouho neudržel. Syn Zikmundův náležel k přením původcům povstání evangelických stavů. Zato byl posmrtně roku 1621 odsouzen (zemřel 1618) a jeho statky byly zkonfiskovány. Veškeré statky koupil jejich příbuzný Albrecht z Valdštejna, který pak Lhotu, Libín, Tikov a Mezihoří přenechal Anně Ostroměřské, rozené z Vojic. Po zavraždění Valdštejna, 25. února 1634, byl statek zkonfiskován a 9. května 1635 jej daroval Ferdinand II. svému komorníku Jakubovi Strozzimu ze Streitenthalu. Ten nedlouho potom zemřel a statek dostali jeho synové Petr a Oktavián 3. října 1636. Petr Strozzi byl nejvyšším císařským vojevůdcem (do roku 1650 byla poručnicí matka Oktávie). Bojoval s Turky a 27. května 1664 byl u Serinváru v Chorvatsku smrtelně zraněn. Pohřben byl ve Vídni. Za jeho panování byl odtržen od Hořic.\n\nNa levém břehu říčky Javorky, asi 900 m jižně od Libína, se nachází geologická lokalita národního významu, zvaná \"\"Brusnické vrstvy u\" \"Šárovcovy Lhoty\"\". Jedná se o až 10 metrů vysoké skalní výchozy zrnitých a hrubozrnných arkózovitých pískovců a arkóz s polohami slepenců. Tyto polohy slepenců a nahromaděných valounů jsou široké kolem 1 m, v jižní části skalního výchozu se nachází kmen araukaritu.\n\nMezi obcemi Šárovcova Lhota a Černín se nachází přírodní památka Lukavecký potok. Důvodem ochrany je výskyt sladkovodního mlže velevruba tupého.\n\n"}
{"id": "74414", "url": "https://cs.wikipedia.org/wiki?curid=74414", "title": "Plíce", "text": "Plíce\n\nPlíce (lat. \"pulmo\"), též \" pneumo\" z řec. \"πνεύμω - dech,\" je párový orgán, který umožňuje výměnu plynů mezi krví a vzduchem. Plíce savců včetně člověka se skládají z miliónů tenkostěnných váčků, plicních sklípků, alveol, které jsou opředeny krevními kapilárami. Do alveol se dostává vzduch, kyslík difunduje do krve v kapilárách, naopak oxid uhličitý se z alveol při výdechu dostává z těla ven.\n\nNejlepším zdrojem energie pro buňku je aerobní oxidace glukózy. Glukóza je sérií metabolických dějů přeměněna na vodu, oxid uhličitý a velké množství energie, které buňka potřebuje k životu. K tomu ale potřebuje kyslík, a musí se nějak zbavit odpadního oxidu uhličitého.\n\nU jednobuněčných i malých a jednoduchých mnohobuněčných organismů může docházet k difúzi plynů povrchem těla. Tito živočichové tedy nepotřebují žádné dýchací orgány.\n\nU ostatních živočichů je to složitější. U obratlovců, kteří dýchají vzduch, je vzduch vdechován nosem, prochází horními a dolními dýchacími cestami až do plic. Dýchací cesty přechází do dýchacího oddílu plic, který je tvořen hlavně alveoly. Dýchací plyny difundují přes alveolární membránu ve směru tlakových a koncentračních gradientů.\n\nZ toho vyplývá, že přechod plynů závisí na parciálním tlaku těchto plynů v atmosféře a na parciálním tlaku plynů v neokysličené krvi, která vstupuje do plic.\n\nVe velkých nadmořských výškách je parciální tlak kyslíku menší než v nížinách. To je důvod namáhavějšího dýchání ve vyšších nadmořských výškách.\nPlíce savců jsou párové orgány uložené v hrudní dutině. Na povrchu jsou hladké, zdravé plíce jsou narůžovělé. Jejich barva svědčí o prostředí, ve kterém pracovaly, plíce lidí (ale i psů), kteří žijí ve městech, jsou zašedlé, plíce kuřáků jsou černé, na jejich povrchu jsou vidět dehtové skvrny.\n\nPlíce mají houbovitou konzistenci. Už po prvním nádechu se naplní vzduchem, část tohoto vzduchu se už nikdy nedostane z plic ven. Proto plíce živě narozených dětí (i mláďat ostatních savců) ve vodě plavou, na rozdíl od plic mrtvě narozených, které klesnou ke dnu. Této skutečnosti se využívá v soudním lékařství.\n\nHrudní dutina je vystlána pleurou, tenkou vazivovou blánou, která pokrývá hrudní stěnu a nazývá se pohrudnice (\"parietální pleura\"). Pleura přechází na plíce a pokrývá je jako poplicnice (\"viscerální pleura\"). Mezi pohrudnicí a poplicnicí je úzký prostor, zbytek tělní dutiny coelomu, který je vyplněn malým množstvím tekutiny, která umožňuje hladký pohyb. V pohrudniční dutině je také podtlak, který zabraňuje kolapsu měkkých plic a umožňuje jejich naplnění vzduchem při nádechu.\n\nPři proděravění pohrudnice se tlaky v pleurální dutině vyrovnají a plíce zkolabuje. Tento stav se nazývá pneumothorax.\n\nMezi plícemi je pleurou obalený prostor, nazývané středohrudí, ve kterém je uloženo srdce a ve kterém procházejí důležité cévy, nervy a jícen.\n\nKaždá plíce má zhruba trojúhelníkovitý tvar, levá plíce je menší než pravá.\n\nPlicní základna (\"basis\") se dotýká hlavního dýchacího svalu savců, bránice. Plicní hrot (\"apex\") směřuje směrem k hlavě. V plicní brance (\"hilus\") do plíce vstupuje průduška (\"bronchus\"), plicní žíly a plicní tepna, mízní žíly a nervy. Na vnitřní ploše plic jsou otisky orgánů středohrudí, hlavně srdce.\n\nPlíce jsou rozčleněné na laloky, u člověka má pravá plíce laloky tři, menší levá má dva. Třetí lalok pravé plíce, lalok přídatný (\"lobus accessorius\") se vsouvá do prostoru mezi velkými žílami a srdcem, u člověka má jazýčkovitý tvar, proto se mu také říká \"lingula\", jazýček. V průměrných plicích se udrží okolo 3 litrů vzduchu.\n\nKaždý lalok je dále rozdělen vazivovými přepážkami, které vycházejí z poplicnice, na bronchopulmonální segmenty. Každý segment má vlastní přívod vzduchu i krvení. Segmenty jsou dále rozděleny na lalůčky, aciny, které mají pyramidový tvar. Základna acinu je na povrchu plíce, hrot směřuje k plicní brance.\n\nVnitřek plic se skládá z rozvětvujících se průdušek, tedy dolních cest dýchacích, a dýchacího oddílu, části, kde dochází k výměně plynů.\n\nPrůduška, která vstupuje do plic plicní brankou, se 25krát větví (u člověka). Tvoří tak průduškový strom (arbor bronchalis)\n\nHlavní průduška (\"bronchus principalis\") → lalokové průdušky (\"bronchi lobares\") → segmentální průdušky (\"bronchi segmentales\") → subsegmentální průdušky → terminální průdušky\n\nV průběhu větvení se mění stavba stěny průdušek, hlavní průduška má podobnou stavbu stěny jako průdušnice, je tvořena chrupavkou, s každým dalším větvením chrupavky ubývá a relativně přibývá hladké svaloviny. Sliznice je pokrytá řasinkovým epitelem, řasinky kmitají směrem ven a pomáhají odstraňovat nečistoty.\n\nV průběhu větvení časem zmizí i hladká svalovina, stěna je tvořena jen tenkou sliznicí, s epitelem s řasinkovými buňkami, malým množstvím pohárkových buněk a buňkami Clarovými, které produkují surfaktant, látku, která snižuje povrchové napětí a brání tak kolapsu průdušky.\n\nJedna terminální průduška ventiluje jeden plicní lalůček. V něm se větví na průdušinky (\"bronchioli\"), které už patří k dýchacímu oddílu plic.\n\nPrůdušinky se několikrát rozvětví, až na respirační průdušinky (\"bronchioli respiratorii\"). Tyto průdušinky ústí do plicních sklípků, alveolů. Každý respirační bronchiolus zásobuje vzduchem asi 200 alveolů.\n\nAlveoly (neboli plicní sklípky) jsou tenkostěnné váčky, ve kterých probíhá difúze dýchacích plynů. Jejich stěna je tvořena pouze jednou vrstvou extrémně tenkých buněk, pneumocytů I. typu. Bazální membrána, na kterou pneumocyty nasedají, přechází ve stěnu okolních kapilár, aby mohly plyny volně přecházet. Alveolární membrána je tlustá jen asi 1 μm.\n\nKromě pneumocytů I. typu jsou ve stěně alveolů i tlustší pneumocyty II. typu, které stejně jako Clarovy buňky průdušek produkují surfaktant (= látka pokrývající vnitřek plicních sklípků, která snižuje povrchové napětí a brání tak smrštění sklípků a následnému kolapsu plic), a makrofágy, tzv. prašné buňky, které fagocytují prach a jiné cizí částice v alveolu.\n\nDohromady v jedné plíci je přes 350 miliónů plicních sklípků a jejich celkový povrch je 40 - 100 m.\n\nPlicní brankou do plic vstupují plicní tepny, které přivádějí neokysličenou krev. Tepna se větví podobně jako průdušnice a průdušinky, až na kapiláry, které opřádají alveoly. Cévy nesoucí okysličenou krev se spojují v plicní žíly, které ústí do levé předsíně srdce. Ze srdce je pak okysličená krev rozváděna po celém těle.\n\nKromě toho existuje také nutritivní oběh plic, kterým je do plic přiváděna okysličená krev, jež je vyživuje.\n\nJako plicní ventilace se označuje proudění vzduchu v plicích. Nádech (\"inspirium\") je aktivní proces, při kterém se stahem bránice a vnějších mezižeberních svalů zvětší objem hrudní dutiny, a plíce se vlivem podtlaku v pohrudniční dutině roztáhnou a naplní vzduchem.\n\nVýdech (\"exspirium\") je za normálních okolností pasivní děj.\n\nJe to maximální množství vzduchu, které lze vydechnout po největším možném nádechu. Je závislá na fyzické zdatnosti člověka. Měří se pomocí spirometru, do kterého vydechneme co největší množství vzduchu po maximálním nádechu. Jaká je vitální kapacita plic jedince oproti průměrnému člověku se dá zjistit pomocí jednoduchého vzorečku. Hodnotu naměřenou spirometrem se vynásobí stem a vydělí povrchem těla a koeficientem daným pro pohlaví. Pro ženy je to 2000 ml, pro muže 2500 ml.\n\nVzorec pro výpočet povrchu těla v m je: výška v centimetrech * váha v kilogramech * 71,84 / 10000\n\nPtáci mají nejvýkonnější dýchací soustavu ze všech obratlovců. Vzduch vdechnutý nozdrami na zobáku proudí do plic průdušnicí a průduškami, které se v plicích rozvětvují. Jejich větve procházejí plícemi a vstupují do vzdušných vaků, kterých je 5 párů. Mají jemné blanité stěny rozvětvující se ve výběžky, které prostupují různými částmi těla včetně dutých kostí. V plicích zůstává jen část vdechnutého vzduchu, část prochází do vaků, odkud se při výdechu vrací do plic, kde probíhá výměna plynů. Je to zcela jiný mechanismus dýchání než u savců. Plíce jsou malé, přirostlé na strop hrudní dutiny a slouží pouze pro výměnu plynů. Objemově se mění jen málo. Mechaniku pohybu vzduchu zajišťuje svalovina trupu.\n\n\n\n\n\n"}
{"id": "74418", "url": "https://cs.wikipedia.org/wiki?curid=74418", "title": "Jan Otto", "text": "Jan Otto\n\nJan Otto (8. listopadu 1841 Přibyslav – 29. května 1916 Praha) byl český knihkupec a nakladatel, vydavatel největší české tištěné encyklopedie Ottova slovníku naučného.\n\nNarodil se v Přibyslavi v domě čp. 42 na dnešním Bechyňově náměstí jako nejstarší z pěti dětí v rodině vojenského ranhojiče. Janovi rodiče nemohli synovi platit studia, proto ukončil školní docházku ve 13 letech a odešel do Prahy, kde se vyučil kupcem. Jeho pozornost ovšem nejvíce upoutal knihtisk, a v 21 letech získal zaměstnání v tiskárně bratří Grégrů, kde poté působil deset let jako účetní a disponent. Svou pílí, pracovitostí a roku 1869 také výhodným sňatkem s Miladou (*1848), dcerou zámožného pražského tiskaře, nakladatele a knihkupce Jaroslava Pospíšila, se postupně osamostatnil. V dubnu roku 1871 převzal Grégrův podnik na Václavském náměstí, kde úspěšně provozoval nakladatelství a knihkupectví.\n\nVydával knihy z nejrůznějších oborů – od nenáročné lidové četby (edice \"Matice lidu\" a \"Laciná národní knihovna\") přes cestopisy a odborné publikace z nejrůznějších oborů (filozofie, matematika, jazykověda), slovníky, ale i časopisy (\"Zlatá Praha\", \"Lumír\", \"Ilustrovaný svět\", \"Světozor\", humoristický \"Paleček\"). Mezi známá díla, která vydal, patřil i Brehmův \"Život zvířat\", ilustrované \"Povídky, arabesky a humoresky\" Svatopluka Čecha a rozsáhlý cyklus \"Čechy\". V letech 1874–1884 provozoval Jan Otto i sortimentní knihkupectví. Z Václavského náměstí nejprve přesídlil v roce 1879 do Jungmannovy ulice, až nakonec roku 1883 získal vlastní dům čp. 534/II \"U Žateckých\", západní křídlo na Karlově náměstí 34 (východní sahalo až do Malé Štěpánské), kde dále rozvíjel svou činnosta jeho tiskárna se zařadila mezi nejúspěšnější v českých zemích. Úspěšně konkurovala nakladatelstvím Vilímka a Topiče). V roce 1899 Otto prodal svou tiskárnu České grafické společnosti a dále pokračoval pouze v práci nakladatelské. V témže roce otevřel filiální prodejnu svých knih v ulici Gluckgasse č. 3 v centru Vídně.\n\nOttovým největším, nejznámějším a dodnes nepřekonaným dílem je \"Ottův slovník naučný\", který ve 27 dílech vycházel v letech 1888–1908 (dva dodatky vyšly v roce 1909). Dočkal se několika reedicí a na sklonku 20. století byl vydán i na moderním médiu CD-ROM. Vedle „velké“ verze byly vydány i \"Malý Ottův slovník naučný\" (dva díly 1905–1906) a \"Ottův kapesní slovník naučný\" (1908).\n\nKromě své plodné vydavatelské práce byl aktivně činný také ve společenském životě své doby. Byl členem mnoha spolků, např. Sokola, Umělecké besedy, Merkuru, První občanské záložny, Průmyslové jednoty, výboru pro stavbu Národního divadla, vedení Pojišťovny Praha a vedení Živnostenské banky. Působil též ve výkonném výboru Zemské jubilejní výstavy (1891) a výkonném výboru Národopisné výstavy (1895). V roce 1912 byl dokonce jmenován císařským radou a doživotním členem panské sněmovny. Udržoval čilé styky s předními osobnostmi své doby (např. T. G. Masaryk, Edvard Beneš) a obdržel řadu vyznamenání – např. \"rytíř řádu Františka Josefa\" (1891, za účast na zemské jubilejní výstavě), \"zlatou medaili města Prahy\" (1896), \"řád Železné koruny III. třídy\" (1898, udělen knížetem Mikulášem Černohorským), \"zlatou medaili\" na Světové výstavě v Paříži (1900) či titul \"Knihkupec české univerzity\" od Univerzity Karlovy.\n\nVe svém rodném kraji podporoval Otto vzdělávací a osvětové spolky, probouzející se český národohospodářský život (spolupracoval např. s Františkem Malinským) a nemalou měrou se zasloužil např. o sbírku peněz a později i realizaci Žižkovy mohyly nedaleko Přibyslavi, připomínající úmrtí vojevůdce Jana Žižky (odhalena byla roku 1874). Za své zásluhy o Přibyslav byl v roce 1912 jmenován čestným občanem tohoto města. Na jeho popud se konala též první pouť Čechů do Kostnice (místo úmrtí Jana Husa). Připisuje se mu i autorství nápadu uspořádání finanční sbírky k získání prostředků pro stavbu Národního divadla. V roce 1870 v rámci spolku obchodníků \"Merkur\" prosadil návrh na zřízení \"Českoslovanské akademie obchodní\" s češtinou jako vyučovacím jazykem, jejímž místopředsedou a později předsedou se stal. V době jeho správy se škola rozrostla o tři vlastní budovy a byl založen penzijní fond pro profesorský sbor. Nadace založená školou v roce 1901 obdržela na jeho počest jméno \"Ottovo nadání jubilejní\". Ve svém oboru působil Jan Otto deset let jako starosta grémia knihtiskařů, vedoucí \"Spolku českých knihkupců a nakladatelů\" a v dalších podobných pozicích. Byl spoluzakladatelem české grafické a nakladatelské společnosti \"Unie\".\nJan Otto zemřel v Praze uprostřed první světové války, 29. května 1916, ale činný byl až téměř do své smrti a jen několik týdnů před ní vyjádřil potěšení z toho, že \"„písemnictví naše dříve chudé začíná se rozmáhati do šířky i do hloubky“\". Při impozantním pohřbu bylo jeho tělo pochováno na Vyšehradském hřbitově. V rodné Přibyslavi se den po jeho úmrtí sešla smuteční schůze městského zastupitelstva a bylo rozesláno na 200 smutečních oznámení. Pohřbu Jana Otty v Praze se jako zástupci města zúčastnili starosta Jan Bechyně a tři další členové městské rady.\n\nPři příležitosti 40. výročí od zahájení Ottovy nakladatelské činnosti – v roce 1911 – na svou spolupráci s ním vzpomínaly a blahopřejné dopisy mu zaslaly osobnosti jako Alois Jirásek, Ignát Herrmann, Eliška Krásnohorská a Josef Šváb-Malostranský.\nOttova manželka zemřela roku 1890 ve 42 letech, když předtím pohřbila dva syny ve věku nemluvňat. Jediný přeživší syn Jana Otty byl nejmladší ze čtyř dětí, a jmenoval se Jaroslav Vladimír Otto (*1883). V nakladatelské činnosti svého otce pro rodinné dědické spory dlouho nepokračoval. Jeho o 9 až 13 let starší provdané sestry a jejich manželé měli jiné podnikatelské záměry. Podnik se dostal do rukou cizím osobám, takže v roce 1941 Eduard Bass již pouze konstatoval, že pro \"„nemoudré chápání piety […] došlo k téměř úplnému rozpadu všeho, co pracné úsilí Jana Otty vytvořilo.“\"\n\nRodný dům Jana Otty v Přibyslavi byl zničen při bombardování města na konci války v roce 1945. Na dvoře nedalekého Kurfürstova domu byla umístěna a 8. září 1996 slavnostně odhalena pamětní deska Jana Otty od přibyslavského akademického sochaře a starosty Romana Podrázského.\nPražským bydlištěm rodiny Jana Otty byl v 80. letech 19. století dům čp. 257/II na nároží Myslíkovy a Náplavní ulice (nahrazený roku 1921 novostavbou), později kromě dvojdomu tiskárny čp. 552-554/II na Karlově náměstí především rodinná vila na Zbraslavi, kde Jan Otto zemřel.\n\n\n"}
{"id": "74419", "url": "https://cs.wikipedia.org/wiki?curid=74419", "title": "Tikov (Šárovcova Lhota)", "text": "Tikov (Šárovcova Lhota)\n\nTikov je malá osada v Podkrkonoší ležící v okrese Jičín. Osada Tikov tvoří jednu ze čtyř místních částí obce Šárovcova Lhota. Osada se rozprostírá na břehu Lukaveckého potoka. V současné době se v osadě nachází 13 domů, které jsou převážně využívány k rekreačním účelům\n\nPrvní zmínky o osadě Tikov jsou z roku 1518, již jako o vsi pusté. Zničena byla asi za dob husitských\n\n\n \n"}
{"id": "74421", "url": "https://cs.wikipedia.org/wiki?curid=74421", "title": "VoIP poskytovatel", "text": "VoIP poskytovatel\n\nVoIP poskytovatel, též VoIP operátor nebo poskytovatel veřejných služeb VoIP je druh telekomunikačního operátora, který na základě registrace (dříve též licence) zajišťuje telefonní služby pro uživatele připojené datovým rozhraním a komunikující protokolem IP.\n\nHistoricky jde o nový druh služby, která se ve větší míře využívá od začátku tohoto tisíciletí. Od poloviny 90. let 20. století probíhaly experimenty s přenosem hlasu prostřednictvím protokolů typických dosud jen pro datové přenosy v tzv. počítačových sítích.\n\nUvedená hlasová komunikace přes datovou síť se označuje podle použitého protokolu VoIP, VoFR, VoATM a podobně. První dvě písmena ve zkratce vznikla z anglických slov \"Voice\" a \"over\". Doslovný překlad tedy zní \"hlas přes protokol IP\" nebo \"hlas protokolem IP\", podobně pro protokoly Frame Relay (FR) nebo ATM.\n\nVzhledem k vysoké počáteční ceně koncových zařízení, vyžadujících pro větší hlasové toky tzv. signálových procesorů DSP a také vzhledem k nutnosti ošetřit přednost hlasového provozu před ostatními datovými toky vedenými stejnou sítí, se z počátku využíval VoIP jen zřídka většími společnostmi a jen na zvláštních vyčleněných datových spojích.\n\nPostupně se sbíráním praktických zkušeností, poklesem cen VoIP zařízení a výstavbou levných vysokokapacitních datových sítí se provoz VoIP začal stále více prosazovat. Napomohla tomu úporná snaha některých firem, které byly dosud známé jen jako dodavatelé zařízení pro datové sítě. Nyní se chopily možnosti ukrojit si velkou část dalšího koláče, patřícího klasické telefonii.\n\nDalší příznivce našel VoIP i na straně operátorů. Pokrokovější z nich záhy pochopili výhody přenosu hlasu přes levná datová média a začali je využívat i navzdory různým technickým a administrativním překážkám.\n\nČeským uživatelům se v této souvislosti možná vybaví spor mezi GSM operátorem Paegas a ČTÚ o tzv. volání do zahraničí přes Internet. Paegas začal využívat nová levná spojení se zahraničními operátory prostřednictvím VoIP. Protože obešel drahá dosavadní spojení monopolního poskytovatele, mohl při nezaručené kvalitě nabídnout výrazně levnější volání do zahraničí.\n\nSouhrnně lze říci, že příchod VoIP znamenal začátek nového rozdělování telekomunikačního trhu. Ten se přestal dělit na trh datových služeb a trh telefonních služeb.\n\nProtokol IP se masově prosadil v datové komunikaci a díky němu, zdá se, zvítězil i VoIP. ATM přes některé zajímavé vlastnosti fakticky umírá na extrémně vysokou cenu svých zařízení.\n\nProtokol Frame Relay byl využíván zejména v sítích s vyhrazenými kanály právě proto, že umožňuje vyčlenit a prioritou ošetřit provoz mezi dvěma uzly datové sítě. V souvislosti s nástupem Internetu a přechodem na nespojově orientované služby, kde cesta dat přes síť není předem určena a není pro koncové uzly zajímavá, protokol IP doslova převálcoval FR v nabídce poskytovatelů datových připojení. Pro zájemce o připojení nabízí FR vysokou cenu a složitou strukturu vzájemného propojení více lokalit. Buď se síť staví jako levnější hvězdice a pak dochází ke zbytečnému toku dat mezi okrajovými uzly přes centrální bod. Nebo se staví síť jako „každý s každým“, ale je to za vysokou cenu, protože se platí za každý spoj zvlášť.\n\nDůsledkem ústupu ATM a FR ze slávy je i postupné vymizení VoATM a VoFR.\n\nPoskytovatel VoIP zajišťuje pro připojené uživatele několik funkcí a služeb. Jsou to mimo jiné:\n\nNovým rozměrem registrace k VoIP operátorovi je to, že je v rámci Internetu dostupný odkudkoliv. Registrace není vázána na geografické umístění koncového zařízení. Jinak řečeno, uživatel může se svým IP telefonem cestovat po světě a odkudkoliv, kde má přístup do Internetu, se může přihlásit a začít telefonovat a přijímat hovory na svém čísle, jako kdyby byl doma.\n\nOperátoři se z technického pohledu dělí podle druhu protokolu VoIP, kterým je možno se u nich registrovat. V současnosti se nejčastěji používá protokol SIP. Další je H.323. Ten byl nejrozšířenější v období začátků VoIP telefonie a podle statistik nyní zaznamenává v nabídkách operátorů ústup. Málo používaný je MGCP, který je původně určen pro tzv. hlasové brány, jak už napovídá jeho název (\"Media Gateway Control Protocol\"). Nejsou vyloučena překvapení v podobě prudkého nástupu jiných protokolů, jestli se ukáže jejich výhodnost a přikloní se k nim někteří z významných operátorů a výrobců VoIP zařízení.\n\nNěkteří z operátorů nabízejí možnost registrace uživatele více než jedním protokolem, typicky buď SIP nebo H.323.\n\nUživatel, který chce telefonovat pomocí VoIP s využitím služeb veřejného VoIP operátora musí splnit několik předpokladů. Potřebuje\n\nOd operátora získá přihlašovací údaje, které zadá do svého koncového zařízení. Je-li vše v pořádku, je zařízení během několika sekund registrováno u operátora jako aktivní a může volat a přijímat hovory.\n\nSestavit úplný přehled současných VoIP operátorů je nadlidský úkol, neboť mezi roky 2004 až 2009 zaznamenal obor doslova explozivní rozvoj. Podle evidence ČTÚ je v prvním čtvrletí roku 2009 cca dva tisíce subjektů, oprávněných poskytovat tyto služby. Reálně aktivních je však zhruba desetina tohoto počtu - něco přes dvě stě. V jejich významu a velikosti, respektive v tržním podílu, jsou však obrovské rozdíly. Podle odhadů Asociace operátorů digitální telefonie (AODT) je na počátku roku 2009 český trh VoIP služeb (mimo Skype) pokryt z cca 95% jen asi 15 - 20 operátory, přičemž pět členů této asociace má podíl na trhu zhruba 50 - 60% a společně s dalšími dvěma mimo AODT stojícími velkými operátory pokrývají až 3/4 VoIP trhu.\n\nJako vodítko pro výběr českých operátorů lze použít odkazy uvedené v hesle VoIP a dále české diskusní fórum www.telefonujeme.cz. Již jen občas a nepravidelně aktualizovaný seznam operátorů publikovaný v tomto fóru eviduje na počátku r. 2009 více než 40 českých VoIP operátorů, respektive jejich služeb, i s jejich vlastnostmi - protokoly, tarify a dalšími údaji. Tento seznam je vhodný pro prvotní orientaci, výběr je však vhodné konzultovat s pravidelnými uživateli fóra, neboť obvykle mají aktuální informace o změnách.\n\nPřehled více než 350 českých provozovatelů telefonních sítí a poskytovatelů hlasových služeb je zveřejněn a průběžně aktualizován na www.xPhoNet.cz. Na telefonním portálu xPhoNet je mimo jiné k dispozici porovnání více než 400 ceníků hovorného a porovnání jejich spolehlivosti a kvality. Podobný přehled za více nežv 90 slovenských operátorů je k dispozici na www.xPhoNet.sk.\n\nMnožinu operátorů lze rozdělit také podle vztahu k uživatelům a dalším operátorům na\n\nDalší velké počty operátorů lze nalézt v zahraničí.\n\nNe každý z operátorů nabízí všechny typy služeb. Např. někteří zahraniční mají bezplatnou registraci a telefonování, ale jen v rámci svých registrovaných uživatelů.\n\n"}
{"id": "74424", "url": "https://cs.wikipedia.org/wiki?curid=74424", "title": "Bruno ze Schauenburku", "text": "Bruno ze Schauenburku\n\nBruno ze Schauenburku (něm. \"Bruno von Schauenburg\"; 1205? – 1./17. února 1281 Kroměříž) byl šlechtic a duchovní německého původu, působící v letech 1245/1247–1281 jako biskup olomoucký. Patřil k předním rádcům a diplomatům českých králů Václava I. a zejména Přemysla Otakara II., pro něhož byl doslova „pravou rukou“. Významně se svou kolonizační a zakladatelskou činností zapsal do dějin Moravy.\n\nBruno ze Schauenburku pocházel ze starého severoněmeckého šlechtického rodu, jehož rodový hrad Schauenburg (nyní Schaumburg) stojí nad řekou Veserou u města Rinteln v Dolním Sasku, asi 50 km JZ od Hannoveru. Narodil se jako třetí syn holštýnského a schauenburského hraběte Adolfa III. a jeho druhé manželky Adelhaid z Querfurtu, někdy mezi lety 1200 až 1205. Zastával řadu církevních úřadů. Roku 1229 se stal proboštem katedrální kapituly v Lübecku. V roce 1236 je doložen jako probošt v Hamburku a roku 1238 byl zvolen proboštem v Magdeburku.\nPři této volbě byl však Brunův protikandidát zabit a Bruno musel uprchnout. Navíc byl tamějším arcibiskupem exkomunikován. Bruno však odešel do Říma k papeži a dosáhl u něj odpuštění. Roku 1244 ho papež Inocenc IV. jmenoval papežským kaplanem. Dne 20. září 1245 pak ho tentýž papež jmenoval olomouckým biskupem. Díky tomu skončily několikaleté spory ohledně obsazení místa zdejšího biskupa. Na biskupa byl Bruno vysvěcen až roku 1247. Český král Václav I. nejprve s jeho podporou váhal a uznal Bruna biskupem až roku 1247. Vzápětí si však biskup Bruno získal královu přízeň, když se za povstání jeho syna Přemysla postavil na Václavovu stranu a později se zasloužil o smíření otce a syna.\n\nBiskup Bruno se ve svém biskupství aktivně zabýval reformou církevní správy. Na Moravě začal obnovovat stávající a zřizovat nové děkanáty. Také pořádal s farním klérem synody (první roku 1252). Zřídil úřad biskupského soudce, tzv. oficiála. Založil i úřad scholastika, který měl na starost kapitulní školu. Zabýval se rovněž správou biskupského majetku, který významně rozšířil a zvelebil. Blízko staršího osídlení založil nové město Kroměříž s hradem (dnes arcibiskupský zámek) a zřídil zde kolegiální kapitulu u svatého Mořice, manský soud a poručil vysázet vinohrady a vyhloubit vinné sklepy. Roku 1267 pak v Kroměříži pořádal diecézní synodu. Po požáru katedrálního kostela sv. Václava v Olomouci (postaveného Jindřichem Zdíkem) v roce 1265 tento obnovil a rozšířil již v gotickém stylu.\n\nJe pokládán za průkopníka kolonizace středověké Moravy, pomocí lenního systému totiž zalidňoval dosud neobydlené oblasti, hlavně ve středu (Drahanská vrchovina) a na severu země (území mezi Odrou a Ostravicí, Opavsko). V jeho listině z roku 1267 je například poprvé zmíněna kolonisty založená Ostrava. Na Moravě založil vedle zmíněné Kroměříže hrady Mírov, Blansek (též Blansko), Fulštejn, Šaumburk a další. Podílel se také na založení města Uherské Hradiště.\n\nPo Václavově smrti se biskup Bruno stal rádcem a diplomatem mladého krále Přemysla Otakara II. a oporou královské moci na Moravě (král byl zároveň moravským markrabím). V letech 1254–55 a znovu 1267–68 doprovázel Přemysla Otakara II. na křížové výpravy do Prus. Spolu s králem biskup Bruno neúspěšně usiloval u papeže o povýšení olomouckého biskupství na arcibiskupství se sufragánními biskupstvími v Praze a Marcheggu, a o zřízení i nových biskupství na územích (v Prusích?), které by mu byly podřízeny.\nBiskup Bruno však pro Přemysla Otakara II. získal Štýrsko a v letech 1262–69 zde zastával funkci hejtmana. Po bitvě u Kressenbrunnu se mu také podařilo dojednat sňatek krále s Kunhutou, vnučkou uherského krále Bély IV. Později hájil Přemyslovy zájmy římskou královskou korunu u papežské kurie. Roku 1274 vystoupil na koncilu v Lyonu, kde obhajoval neplatnost říšské volby Rudolfa Habsburského, ale to se mu v zkorumpovaném prostředí nepodařilo. Často stál v čele přemyslovských vojsk, v té době to ještě nebylo u duchovních nic neobvyklého. Například roku 1276 hájil Rakousy proti postupujícímu vojsku Rudolfa Habsburského.\n\nV roce 1276 biskup Bruno zřejmě přemluvil Přemysla Otakara II., aby se pokořil u Vídně Rudolfovi Habsburskému. Bitvy na Moravském poli se však již neúčastnil. Po porážce Přemysla Otakara II. pak biskup Bruno musel vzdát hold Rudolfovi. Ten ho pověřil správou severní Moravy (Olomoucka a Přerovska). V roce 1279 ještě biskup Bruno vysvětil na pražského biskupa Tobiáše z Bechyně.\nBiskup Bruno ze Schauenburku zemřel v roce 1281 a byl pochován před hlavním oltářem kostela sv. Mořice v Kroměříži, který sám založil.\n\nBiskup Bruno hovořil německy, latinsky a zřejmě i česky. Vyznal se nejen v teologii, ale díky svému hraběcímu původu i ve vojenství a stavbě hradů. Byl to také výborný hospodář.\n\n"}
{"id": "74428", "url": "https://cs.wikipedia.org/wiki?curid=74428", "title": "MIREL", "text": "MIREL\n\nMIREL je vozidlová část vlakového zabezpečovače používaného na slovenských železnicích a českých železnicích. Spolupracuje s traťovou částí zabezpečovače LS. Používá se i na hnacích vozidlech ČD, LEO Express a RegioJet a je instalován i na některých vozidlech dalších dopravců - například na strojích ř. 1216 ÖBB, které zajíždějí na území Česka a Slovenska. Existují i verze schopné spolupracovat s traťovou částí maďarského zabezpečovače EVM 120, nebo polského zabezpečovače SHP.\n\nVlakový zabezpečovač MIREL je elektronické mikroprocesorové zařízení. Je schválen pro maximální rychlost 160 km/h. Základní zdokonalení proti zabezpečovačům typu LS spočívá v kontrole rychlosti vlaku a generování brzdné křivky, při jejímž překročení dojde k samočinnému zastavení vlaku. Nutno ale zmínit, že vlivem absence bodové traťové části zabezpečovače je tato křivka generovaná pouze podle rychlosti vozidla, nikoli podle skutečné délky oddílu.\n\nPřed uvedením vozidla do chodu je třeba zvolit režim, ve kterém má zařízení pracovat. Jsou čtyři možnosti:\n\n\nMaximální rychlost vozidla je 40 km/h. Při rychlosti nad 20 km/h je třeba obsluhovat tlačítko bdělosti.\n\nPřed jízdou je třeba zadat maximální dovolenou rychlost vlaku. Za jízdy platí v závislosti na přijímaném kódu tyto maximální rychlosti:\n\nPokud zařízení přijme kód, který návěstí rychlost nižší, než je okamžitá rychlost vlaku, začne generovat brzdnou křivku. Vypočtená maximální rychlost podle této křivky se zobrazuje na displeji. Při jejím překročení vlak samočinně zabrzdí, pokud ovšem předtím nepřepne strojvedoucí zabezpečovač do režimu manuál.\n\nTlačítko bdělosti není třeba obsluhovat v následujících případech:\n\n\nPoužívá se, pokud je strojvedoucí zpraven o výluce traťové části vlakového zabezpečovače. Všechny funkce jsou zachovány, kromě přenosu návěstních znaků, takže zařízení se chová, jako při jízdě na nekódované trati.\n\nZařízení kontroluje maximální rychlost a směr, je-li nastaven. Tento režim se používá, pokud z vozidla není ovládána průběžná brzda (při použití na postrku nebo je-li před něj zařazena přípřežní lokomotiva).\n\nJedná o zařízení pracující s existující traťovou částí, které v rámci daných možností přispívá k dalšímu zvýšení bezpečnosti a snížení pravděpodobnosti nerespektování návěstí, základní omezení zabezpečovače LS zde tedy zůstávají. Ke čtyřem kódům jsou přiřazeny určité cílové rychlosti, avšak značná část odpovědnosti zůstává na strojvedoucích. Zařízení tedy nedostane informaci o konkrétní rychlosti, proto v případě, že je návěstěna změna rychlosti vyšší, než 40 km/h, musí strojvedoucí rychlost ručně zvýšit. Při přenosu kódu pro návěst stůj je cílová rychlost 40 km/h a strojvedoucí ji nemůže měnit. Stejně tak při přenosu kódu pro návěst výstraha zařízení generuje křivku do rychlosti 120 km/h bez možnosti její změny. \n\nBrzdná křivka je generovaná tak, aby při jejím překročení zastavil vlak daným zpomalením (mění se v závislosti na maximální rychlosti vlaku zadávané do MIRELu strojvedoucím) před samotným návěstidlem. Zařízení aktuální rychlost podle brzdné křivky zaokrouhlenou na 5 km/h zobrazuje na displeji. Pokud by došlo k překročení této rychlosti s nulovou tolerancí, dojde k otevření elektromagnetického šoupátkového ventilu a tedy vypuštění průběžného potrubí, které vede k zastavení vlaku. Ve verzi V03 musel strojvedoucí vyčkat úplného zastavení vlaku a poté nouzové brzdění potvrdit, čímž došlo k odbrzdění vlaku. Ve verzi V04 je již možné nouzové brzdění potvrdit ihned po zániku podmínek vedoucích k jeho vzniku - tj. rychlost vlaku klesla pod rychlost podle brzdné křivky. \n\nZařízení nemá přehled o skutečném umístění návěstidel, proto předpokládá minimální možnou zábrzdnou vzdálenost pro zadanou maximální rychlost vlaku (pro rychlost 160 km/h je taková vzdálenost rovna 1000m). Z tohoto důvodu zařízení obsahuje režim manuál, který strojvedoucí může použít v případě, pokud je aktuální oddíl výrazně delší, než oddíl uvažovaný a tedy by došlo k zbytečnému omezení rychlosti vlaku daleko před samotným návěstidlem. V případě režimu manuál, zařízení nekontroluje brzdnou křivku, což je kompenzováno kontrolou bdělosti strojvedoucího ve zkrácených intervalech. \n\nI při dodržení brzdné křivky a nepoužití režimu manuál však končí její kontrola v rychlosti 40 km/h a při obsluze tlačítka bdělosti není žádná další podmínka pro zastavení vlaku, pokud dojde k projetí návěstidla v poloze stůj. \n\nVerze MIREL V04 při ztrátě kódu po projetí stůj (tj. předpoklad obsazeného oddílu, příp. možný lom kolejnice) prodlouží maximální rychlost 40 km/h na dalších 1000m. \n\nMIREL také kontroluje zajištění vlaku proti samovolnému rozjetí. Při zastavení a nezajištění vlaku začne zařízení do 20 sekund upozorňovat strojvedoucího na tuto skutečnost akustickou signalizací. Pokud ani do dalších pěti vteřin nedojde k zajištění vlaku, otevře zařízení elektromagnetického šoupátkového ventilu a vypustí průběžné potrubí. Tím dojde k zabrzdění vlaku. \n\nZabezpečovač MIREL je pravděpodobně vrcholem vývoje zabezpečovače LS. Další cesta vede pouze směrem k evropskému zabezpečovači ETCS.\n"}
{"id": "74433", "url": "https://cs.wikipedia.org/wiki?curid=74433", "title": "Kohoutov (národní přírodní rezervace)", "text": "Kohoutov (národní přírodní rezervace)\n\nNárodní přírodní rezervace Kohoutov byla vyhlášena roku 1966 na rozloze 30,4 ha za účelem ochrany přirozeného lesního porostu s odpovídající bylinnou skladbou. Dominující dřevinou je buk lesní, v příměsi jsou přítomni dub zimní a lípa malolistá, na sutích se přidává javor mléč a jasan ztepilý. Nejhojnějšími bylinami jsou kyčelnice cibulkonosná a bažanka vytrvalá. Rezervace se nachází v rokycanském okrese, je vzdálena asi 7 km severně od města Zbiroh a je součástí CHKO Křivoklátsko.\n\nNPR Kohoutov leží na severovýchodním okraji plzeňského kraje, v katastrálním území Ostrovec u Terešova obce Ostrovec-Lhotka v okrese Rokycany. Od vesnice Ostrovec je rezervace vzdálena vzdušnou čarou cca 3 km východně. Poblíž rezervace vede zelená a žlutá turistická značka, avšak chráněnému území se vyhýbá. Ačkoli rezervací vedou dvě udržované lesní cesty, není veřejnosti do rezervace vstup povolen. Rezervace se rozkládá na pravém svahu Ostroveckého potoka v nadmořské výšce od 420 m do 576 m. Svah je orientován jihozápadním směrem. Celé území rezervace je pokryto lesním porostem.\nTakzvaný „kohoutovský prales“ byl díky svému přirozenému charakteru vyjmut z běžného hospodaření již ve třicátých letech dvacátého století. Zasloužili se o to Colloredo Mansfeldové, majitelé Zbirožského panství, k němuž Kohoutov náleží. Státní ochrany se Kohoutov dočkal v roce 1966, když jej Ministerstvo kultury ČSR vyhlásilo za Národní přírodní rezervaci. Přirozený charakter si Kohoutov v minulosti uchoval i díky tomu, že nebylo možné pokácené kmeny splavovat. I v pozdějších dobách, kdy byly okolní porosty narušovány těžbou, pastvou, či požáry, si Kohoutov zachovával svůj přirozený charakter. Pravděpodobně však ani Kohoutovu se nevyhnula toulavá těžba palivového či stavebního dříví a právě jako stavební dříví se hojně těžila jedle, což téměř způsobilo její pozdější vymizení. Až do konce 19. století se dřevo z listnatých stromů přímo na místě pálilo v milířích. Stopy této činnosti jsou dosud v terénu patrné v podobě malých rovných a kruhových plošin.\n\nOblast spadá do klimatického okrsku B-5, tedy mírně teplý, mírně vlhký, vrchovinný. Průměrný roční úhrn srážek je 577 mm a průměrná roční teplota je 7,1 °C. Oblast je odvodňována Ostroveckým potokem , který se vlévá do Zbirožského potoka a ten je levým přítokem Berounky.\n\nÚzemí patří do geomorfologického celku Křivoklátská vrchovina a podcelku Zbirožská vrchovina. Jelikož se Zbirožská vrchovina rozkládá na vulkanických horninách křivoklátsko-rokycanského pásma, tvoří geologické podloží ryolity a ryolitové tufy. V severozápadní části rezervace vystupuje mateční hornina na povrch. Půdy jsou oligotrofní a mezotrofní hnědozemě, v nižších partiích rezervace se vlivem Ostroveckého potoka vytvořily gleje a pseudogleje.\n\nFlóra NPR Kohoutov je poměrně chudá a náleží do dvou rostlinných společenstev. Na 90% plochy se rozkládají květnaté bučiny, zastoupeny jsou bukem lesním (\"Fagus sylvatica\"), v příměsi se vyskytuje dub zimní (\"Quercus petraea\") a lípa malolistá (\"Tilia cordata\"). V podrostu jsou kyčelnice cibulkonosná (\"Dentaria bulbifera\"), bažanka vytrvalá (\"Mercurialis perennis\"), ječmenka evropská (\"Hordelymus europaeus\") a pšeníčko rozkladité (\"Milium effusum\"). Na zbývající ploše jsou suťové lesy s dubem zimním, javorem mléčem (\"Acer platanoides\"), jasanem ztepilým (\"Fraxinus excelsior\") a bukem. Ve vrcholových partiích je patrný přechod do doubrav a na skalním hřebeni se výjimečně tvoří suché trávníky s lipnicí hajní (\"Poa nemoralis\"). V rozvolněných plochách je vyvinuto keřové patro, které je tvořeno např. růží (\"Rosa sp.div.\"), bezem červeným (\"Sambucus racemosa\"), nebo slivoní trnkou (\"Prunus spinosa\"). Na území rezervace byl nalezen i ohrožený druh mechu \"Platygyrium repens\".\n\nV letech 2006–2007 byl proveden mykologický průzkum rezervace. Ze zajímavějších druhů byly nalezeny čepičatka pochybná (\"Conocybe ambigua\"), čepičatka prostřední (\"Pholiotina intermedia\"), čirůvka opálená (\"Tricholoma ustaloides\"), korálovec bukový (\"Hericium coralloides\"), korálovec ježatý (\"Hericium erinaceus\"), kržatka plodomilná (\"Flammulaster carpophilus\"), kržatka hnědoolivová (\"Simocybe centunculus\"), lupeník březový (\"Lenzites betulina\"), outkovečka Höhnelova (\"Antrodiella hoehnelii\"), pavučinec hnědofialový (\"Cortinarius balteatocumatilis\"), helmovka šafránová (\"Mycena crocata\"), špička cibulová (\"Marasmus alliaceus\"), štítovka huňatá (\"Pluteus hispidulus\"), štítovka stinná (\"Pluteus umbrosus\"), štítovka šedožlutavá (\"Pluteus griseoluridus\"), třepenitka drobná (\"Hypholoma subviride\") a závojenka buková (\"Entoloma placidum\")\nZ chráněných živočichů se na území rezervace pravidelně vyskytují např. obojživelníci mlok skvrnitý (\"Salamandra salamandra\"), čolek horský (\"Triturus alpestris\") a kuňka žlutobřichá (\"Bombina variegata\"). Ve stromových dutinách si staví hnízda holub doupňák (\"Columba oenas\"), nebo lejsek malý (\"Ficedula parva\"), dutiny rovněž využívají netopýr ušatý (\"Plecotus auritus\") a netopýr brandtův (\"Myotis brandtii\"), kuňky loví čáp černý (\"Ciconia nigra\"). Ve velkých množstvích vyskytují srnec obecný (\"Capreolus capreolus\"), jelen lesní (\"Cervus elaphus\"), jelen sika (\"Cervus nippon\"), prase divoké (\"Sus scrofa\") a muflon obecný (\"Ovis musimon\"), kteří okusem výrazně ovlivňují dynamiku přirozené obnovy. Jelikož se v rezervaci nachází velké množství mrtvé dřevní hmoty, vyskytuje se zde množství druhů bezobratlých vázaných na mrtvé dřevo. Jedná se například o kozlíčka (\"Mesosa nebulosa\") z čeledi tesaříkovití nebo roháčka bukového (\"Sinodendron cylindricum\"). Největší pozornost však jistě upoutá roháč obecný (\"Lucanus cervus\").\nRezervace patří dle kategorizace IUCN do kategorie IV-řízená rezervace. Území je již 200 let prakticky ponecháno bez zásahů. V letech 1999 až 2000 byly instalovány oplocenky proti okusu na šesti plochách v místech prosvětlení porostu, v pěti plochách byla vysazena jedle bělokorá. Plánované budoucí zásahy mají pokračovat v instalaci oplocenek, protože prakticky jen tak lze předejít okusu přirozeného zmlazení nebo uměle vysázených jedlí. Vysoké stavy zvěře představují jisté riziko pro flóru jednak bráněním přirozené obnovy porostů, jednak přispívají k šíření antropofyt. Pravděpodobně nadměrným okusem došlo k vymizení lilie zlatohlavé (\"Lilium martagon\").\n\nTuristika nepředstavuje pro rezervaci hrozbu, jelikož rezervací nevedou žádné turistické stezky a ani není toto území turisticky atraktivní.\n\n"}
{"id": "74436", "url": "https://cs.wikipedia.org/wiki?curid=74436", "title": "V Horách", "text": "V Horách\n\nPřírodní rezervace V Horách se nachází v katastru obce Terešov a od stejnojmenné obce je vzdálena zhruba 2 km severně. Nachází se v sousedství CHKO Křivoklátsko. Předmětem ochrany je jedna z nejbohatších lokalit výskytu tisu červeného. V dané lokalitě se nachází ke 3000 jedinců starých 200–800 let. Významné je zde i bylinné patro obsahující například udatnu, oměj žlutý či konopici zdobnou.\n"}
{"id": "74444", "url": "https://cs.wikipedia.org/wiki?curid=74444", "title": "Agnetha Fältskog", "text": "Agnetha Fältskog\n\nAgnetha Åse Fältskog (čti \"aŋnéta óse feltskug\", narozena 5. dubna 1950 Jönköping) je švédská zpěvačka, světově známá z působení ve skupině ABBA (v letech 1972–1982), která byla také úspěšná na sólové dráze v 60. letech, a poté i v 80. letech. V roce 2004 obnovila svou pěveckou kariéru.\n\nPůvodně se její jméno psalo Agneta; písmeno „h“ si přidala později sama. Je autorkou mnoha vlastních písniček pro svá sólová alba. Do tvorby skupiny ABBA však přispěla pouze jednou, když s Björnem Ulvaeusem napsala píseň „Disillusion“ z prvního alba skupiny. Sama jednou řekla že nemohla se svými písněmi konkurovat autorské dvojici Andersson-Ulvaeus.\n\nV 17 letech debutovala se svojí skladbou „Jag var så kär“ (Byla jsem tak zamilovaná).\n\nPo rozpadu skupiny ABBA na počátku roku 1983 se vydala na sólovou dráhu, která však již nebyla tak úspěšná v mezinárodním měřítku. V 90. letech 20. století se stáhla do ústraní a na veřejnosti se od té doby objevuje jen zřídka. V roce 2004 vydala (po 17 letech) album „My Colouring Book“, které obsahovalo 13 cover-verzí jejích oblíbených písní ze 60. let. Album i pilotní singl „If I Thought You'd Ever Change Your Mind“ se ve Velké Británii vyhouply na 12. a 11. místo hitparády a staly se tak zpěvaččiným nejúspěšnějším sólovým počinem. V roce 2013 vydala Agnetha album \"A\", které se dostalo na šestou příčku britského žebříčku, čímž úspěch předchozího alba ještě překonala.\n\n\n\n\n\n\nV letech 1971–1980 byl jejím manželem Björn Ulvaeus (člen, textař a hudební skladatel skupiny ABBA).\n\n\n"}
{"id": "74446", "url": "https://cs.wikipedia.org/wiki?curid=74446", "title": "Simplexní spojení", "text": "Simplexní spojení\n\nSimplexní spojení nebo simplexní komunikace (simplex, lat. jednoduchý) umožňuje komunikaci (přenos informací) pouze v jednom směru.\n\nProtikladem simplexního spojení je (plně) duplexní spojení, což je komunikace (přenos informací) v obou směrech současně.\n\nV telekomunikační terminologii se rozlišuje telekomunikační kanál, který umožňuje pouze jednosměrný přenos signálu, a telekomunikační okruh, který umožňuje přenos obousměrný.\n\nV radiokomunikacích se simplexnim spojením rozumí provoz na jediném kmitočtu, kdy na něm střídavě vysílá jedna ze stanic, zatímco druhá je na příjmu.\n\nV obecném užití a podle standardů ANSI znamená \"simplexní komunikace\" jednosměrnou komunikaci; \"simplexní spojení\" spojení s jediným vysílačem a jedním nebo více přijímači.\n\nPříklady:\n\n\nV některých případech může obousměrná komunikace vypadat jako simplexní, protože v opačném směru se informace zajímavé pro uživatele nepřenášejí (přenášejí se např. pouze potvrzení).\n\nV telefonních sítích, kde se jednosměrné spoje nevyskytují, se podle ITU-T jako simplex označuje to, co se jinak nazývá poloduplex, tj. obousměrné spojení, při němž v jednom časovém okamžiku jedna strana vysílá a druhá přijímá, a tyto role se střídají. Změnu směru ohlašuje vysílající strana smluveným heslem, například \"příjem\", \"přepínám\" nebo \"over\". \n\nV rádiové komunikaci se pro semiduplexni provoz používají dva různé kmitočty stejně jako při duplexním spojení, ale v jednom okamžiku je možný buď poslech nebo vysílání, obvykle z důvodu technického omezení na straně jedné ze stanicíd. \n\n"}
{"id": "74450", "url": "https://cs.wikipedia.org/wiki?curid=74450", "title": "Kohoutov", "text": "Kohoutov\n\nPojem Kohoutov je nejednoznačný a může mít následující významy:\n\nJméno sídla:\n\npřípadně se může jednat o vrchol:\n\n… chráněné území na severních svazích vrchu Kohoutov:\n\n… nebo název okolního přírodního parku:\n"}
{"id": "74451", "url": "https://cs.wikipedia.org/wiki?curid=74451", "title": "Duplex", "text": "Duplex\n\nTermín Duplex může podle oboru a použití znamenat:\n\n\n\nDuplexní tisk je technologie, kdy se základní černá barva doplní o druhou přímou barvu. Vzniká tak efekt \"patiny\" konečného výrobku (tisku).\n\n\n\nOstatní \n\n"}
{"id": "74452", "url": "https://cs.wikipedia.org/wiki?curid=74452", "title": "Simplex", "text": "Simplex\n\nSimplex (či \"n\"-simplex) je \"n\"-rozměrným zobecněním trojúhelníku. Jedná se o konvexní obal množiny formula_1 afinně nezávislých bodů umístěný v euklidovském prostoru dimenze formula_2 či vyšší.\n\nNapříklad 0-simplex je bod, 1-simplex je úsečka, 2-simplex je trojúhelník, 3-simplex je čtyřstěn (tetraedr), 4-simplex je pentachoron (vždy včetně vnitřku).\n\nNásledující vzorce udávají geometrické vlastnosti \"n\"-simplexu s délkou hrany \"a\".\nVýška: formula_3\nObjem: formula_4\n"}
{"id": "74454", "url": "https://cs.wikipedia.org/wiki?curid=74454", "title": "Old Shatterhand", "text": "Old Shatterhand\n\nZálesák Old Shatterhand (přibližná výslovnost [ould šetrhend]) je společně se svým přítelem a pokrevním bratrem indiánským náčelníkem Vinnetouem nejznámější literární postavou, kterou vytvořil německý spisovatel Karel May. Jméno v překladu znamená „Drtící ruka“ a počáteční „Old“ je přidáno, protože to May považoval za typicky americké a navíc symbolizující, že hrdina je zkušený, protřelý či zasloužilý. Románový Old Shatterhand dostal jméno od svého mentora a přítele Sama Hawkense za to, že dokázal svého protivníka omráčit do bezvědomí jedinou ranou pěstí do spánku.\n\nOld Shatterhand (resp. Kara ben Nemsí v příbězích z Orientu) funguje jako Mayovo literární alter ego, což je v některých románech zvýrazněno i tím, že v nich vystupuje jako vypravěč v ich-formě.\n\nPrototyp tohoto hrdiny nejen amerického divokého západu, ale také Orientu (kde je znám pod jménem Kara ben Nemsí) se objevil již v některých Mayových kolportážních románech, např. v \"Lesní Růži\" (1882–1884) nebo v románu \"Německá srdce, němečtí hrdinové\" (1885–1888), který je Česku víc znám pod názvem \"Třemi díly světa\".\n\nOld Shatterhand se poprvé objevil v románu \"Syn lovce medvědů\" (1887) a v jeho volném pokračování \"Duch Llana Estacada\" (1888). Tato díla jsou ještě psána ve třetí osobě, ale později May začal používat při psaní osobu první, jakoby vyprávěné příběhy sám prožil. To vedlo postupně k tomu, že se Karel May se svým hrdinou téměř ztotožnil.\n\nOld Shatterhand je jednou z hlavních postav nejslavnějšího Mayova románu \"Vinnetou\" (tři díly 1893, čtvrtý díl 1909–1910), kde je vysvětleno, jak získal své válečnické jméno, je líčen ve svém původním povolání zeměměřiče a vykresleny nejdůležitější příběhy, které prožil v Americe po boku svého indiánského pokrevního bratra zhruba od roku 1864 do roku 1879, kdy byl apačský náčelník zastřelen. Další společná dobrodružství Old Shatterhanda a Vinnetoua jsou obsahem mnoha dalších autorových knih, jako je např. \"Old Surehand\" (1894–1896) nebo \"Satan a Jidáš\" (1896–1897).\n\nPoslední hrdinovo dobrodružství v Americe je obsaženo ve čtvrtém díle \"Vinnetoua\". Odehrává se v roce 1908, což odpovídá Mayově americké cestě podniknuté s manželkou (tak je ostatně tato cesta v románu také podána). Děj knihy vrcholí na hoře Mount Vinnetou, kde se synové zálesáka Old Surehanda chystají postavit Vinnetouovi sochu a kde jsou všechny dosud živé konflikty usmířeny.\n\nOld Shatterhandovy cesty po Orientu jsou popsány především v šestidílném cyklu \"Ve stínu padišáha\" (1892), v románech \"V zemi Mahdího\" (tři díly, 1895–1896) a \"Na věčnosti\" (1899), ve čtyřdílném cyklu \"V Říši stříbrného lva\" (1898–1903) a v jeho dvoudílném pokračování \"Ardistan a Džinistan\" (1909) (poslední dva jmenované romány se odehrávají již po smrti Vinnetoua). Hrdina zde vystupuje pod jménem Kara ben Nemsí („Karel, syn Němců“) a na jeho cestách ho většinou doprovází věrný přítel Hadží Halef Omar (celým jménem Hádží Halef Omar ben hádží Abú'l Abbás ibn hádží Dávúd al Gossarah).\n\nZnámými atributy Old Shatterhanda jsou jeho pušky \"medvědobijka\" (Bärentöter) a \"henryovka\" (Henrystutzen), obě vyrobené fiktivním puškařem jménem \"Henry\" ze St. Louis. Henryovka umožňovala vystřelit 25 ran bez nabíjení a je zřejmě odkazem na skutečnou pušku Benjamina Tylera Henryho. \n\nV Americe Old Shatterhand jezdil na koni Hatátitlá (Blesk), kterého mu daroval Vinnetou a který byl sourozencem jeho vlastního koně Ilčího (Vítr). V Orientu jezdil na koni Ríhovi.\n\nPodle Old Shatterhanda Karel May také pojmenoval svůj dům v Radebeulu u Drážďan, který nazval „Villa Shatterhand“ a dnes je v něm jeho muzeum.\n\nBudoucí Old Shatterhand, vlastním jménem Karl či Charley (indiány zvaný též Šarlí), mladý muž německého původu, se objevil na americkém Západě někdy ve druhé polovině 19. století jako člen skupiny zeměměřičů. Jejich práce na vytyčování železnice však vede ke konfliktu se zde žijícím indiánským kmenem Apačů, kteří dotyčná území považují za svá a příchod železnice si nepřejí. Nakonec dojde k boji, během nějž je Charley vážně zraněn do krku a téměř zemře. Nakonec se mu však podaří nejen se uzdravit, ale dokázat Apačům i svou ušlechtilost a dobré úmysly. To je stvrzeno tím, že s náčelníkovým synem Vinnetouem uzavře pokrevní bratrství a stanou se z nich nejhlubší přátelé. \n\nCharley si pro svou schopnost jediným úderem pěsti omráčit protivníka vyslouží zálesáckou přezdívku \"Old Shatterhand\" a pod odborným vedením starého westmana Sama Hawkense a později také Vinnetoua se z něj stane dokonalý zálesák, skvělý střelec, lovec, stopař, jezdec na koni atd., vždy stojící na straně dobra a spravedlnosti. Přestože v dalších knihách je již legendou Západu, opakovaně dochází k situaci, že klame svým uhlazeným a nenápadným zjevem a je poznán teprve s velkým překvapením (tak u Old Deatha, Old Firehanda, Sans-eara a dalších).\n\nO jeho soukromém životě nebo rodině mnoho známo není. V úvodním díle cyklu \"Vinnetou\" se Old Shatterhand sblíží s Vinnetouovou sestrou Nšo-či, tento vztah je však přerván její násilnou smrtí na konci knihy. Později se v orientálních Mayovkách dočítáme o Shatterhandově ženě (ženách), kterou není nikdo jiný, než skutečná Mayova manželka.\n\nPostava Old Shatterhanda se stala znovu velmi populární po roce 1962, kdy byl natočen jeden z nejslavnějších filmů inspirovaných dílem Karla Maye \"Poklad na Stříbrném jezeře\". V tomto a několika následujících filmových zpracováních mu propůjčil tvář americký herec Lex Barker.\n\nOld Shatterhand vystupuje v následujících filmech:\n\n"}
{"id": "74455", "url": "https://cs.wikipedia.org/wiki?curid=74455", "title": "Súdánská lidově osvobozenecká armáda", "text": "Súdánská lidově osvobozenecká armáda\n\nSúdánská lidově osvobozenecká armáda (\"SLOA\") byla založena v roce 1983. Ačkoliv proklamovala marxismus stejně jako řada dalších povstaleckých uskupení na východě Afriky, nebyla v tomto ohledu příliš radikální. Její vůdce John Garang podtrhl tento fakt vyzdvihujíce odpor jihosúdánského obyvatelstva vůči ústřední vládě v Chartúmu na úkor ideologického rozměru boje. \"SLOA\" nevsázela příliš na zahraniční vzory povstaleckých skupin, ale spíše se snažila poučit z nezdarů předchozích ozbrojených střetů první súdánské občanské války z let 1960 až 1972, ve které proti súdánské vládě stála předchůdkyně \"SLOA\" Anyanya.\n\nAnyanya vznikla jako výraz odporu vůči arabizaci a diskriminaci obyvatelstva Jižního Súdánu po vzniku samostatného státu (1956) a zejména po převratu z roku 1958. Jejími prvními členy byli bojovníci ze starších povstaleckých skupin z koloniální éry, vyšší úředníci místní správy a studenti. Jednalo se však o velice rozpolcené uskupení nebo spíše soustavu několika povstaleckých skupin. Vůdci jednotlivých frakcí se navzájem neuznávali a soupeřili mezi sebou. Kvůli separatistickým cílům navíc nemohli získat podporu okolních států (Etiopie a Ugandy), které samy na domácí půdě vedly boj se separatistickými skupinami. Teprve díky podpoře Izraele (zprostředkovaně přes Ugandu a Etiopii) jednomu vůdci – Josephu Laguovi – vzniklo poněkud centralizovanější vedení schopné vstoupit do rozhovorů s chartúmskou vládou a dojít tak k mírové smlouvě z Addis Abeby z roku 1972.\n\nDůvodem k obnovení bojů bylo nedodržování smlouvy z Addis Abeby a zejména násilné vyvlastňování půdy za vlády Jaafara Nimeiriho. \"SLOA\" se na rozdíl od Anyanye formovala jako celonárodní opozice vůči režimu. Anyanya II byla na konci 70. let a počátku 80. let rovněž spíše zastřešujícím názvem pro řadu ozbrojených skupin. Z důvodu súdánské podpory skupinám bojujícím proti Dergu ovšem Etiopie tentokrát aktivně podporovala odpor jihosúdánských seskupení. Společně s Libyí (ta podporovala jižní frakce až do roku 1985, kdy po pádu Niemiriho soustředila všechnu podporu jen severosúdánské straně Umma pod vedením Sadiqa al-Mahdího) tak přispěly ke konsolidaci roztříštěných ozbrojených formací. Pod vedením Johna Garanga, který de facto zběhnul ze súdánské armády, ze v červenci 1983 zformovala \"SLOA\" z několika frakcí Anyanye II.\n\nChartúm za vlády Nimeiriho i Sadiqa al-Mahdiho podporoval různé odštěpené frakce Anyanye II, které se vyhraňovaly zejména vůči dominaci kmene Dinka (včetně Garanga). Na počátku 90. let musela \"SLOA\" čelit několika tlakům – spolčení některých oblastních velitelů s chartúmskou vládou (zejména Riek Mashar a Lam Akol z oblasti Horního Nilu, kteří se odvolávali na Garangův autoritářský styl vedení \"SLOA\"), ukončení etiopské podpory po pádu Mengistova režimu a snahám některých velitelů uvnitř \"SLOA\" svrhnout Garanga. Chartúmská vláda podporovala jakýkoliv odpor vůči Garangovi, včetně těch stran, které žádaly úplnou nezávislost Jižního Súdánu.\n\nV letech 1992 až 1994 \"SLOA\" ztratila řadu pozic a komentátoři jí předpovídali pád. Přesto se udržela – díky vnější podpoře (Uganda, Eritrea i Etiopie, kde všude Chartúm podporoval islámistické separatisty) i pevné opoře ze strany obyvatelstva, které oceňovalo fungující správu území ovládané \"SLOA\" (i přes zjevně vojenský charakter \"SLOA\"). Ke zvratu došlo v roce 1995; k velkým úspěchům, včetně obnoveného obklíčení Džuby došlo v roce 1997, mimo jiné i díky současným ozbrojeným aktivitám nově vzniklých uskupení jako severosúdánské Národnědemokratické aliance (NDA) a Súdánských spojených sil (SSS – šlo především o bývalé příslušníky súdánské armády, kteří byli odstraněni čistkami vládnoucí Národní islámské fronty či sami zběhli). V roce 2005 byla mezi \"SLOA\" a súdánskou vládou podepsána smlouva rozšiřující jihosúdánskou autonomii. V červenci 2005 zemřel John Garang při pádu vrtulníku na cestě z Ugandy.\n"}
{"id": "74457", "url": "https://cs.wikipedia.org/wiki?curid=74457", "title": "Jana Tylová", "text": "Jana Tylová\n\nJana Tylová (* 1974) je historicky první mistryní světa v luštění sudoku. Pochází z Ústí nad Labem a momentálně bydlí v Mostu, kde pracuje jako ekonomka. K soutěžím v řešení logických rébusů se podle svých slov dostala v roce 2001. V roce 2012 se vdala, dnes ji ve výsledkových tabulkách můžete najít pod jménem Jana Vodičková.\n\nMistrovství světa 2006 v sudoku se konalo ve dnech 10.–11. března v italském městě Lucca za účasti 85 reprezentantů z 22 zemí.\n\nTylová v roce 2006 vyhrála také první titul mistra České republiky v sudoku a svoje prvenství obhájila i v lednu 2007.\n\nV roce 2008 byla členkou českého týmu, který si z mistrovství světa v indickém městě Goa přivezl zlaté medaile.\n\n\n"}
{"id": "74459", "url": "https://cs.wikipedia.org/wiki?curid=74459", "title": "Kohoutovice", "text": "Kohoutovice\n\nNázev Kohoutovice má více míst:\n\n"}
{"id": "74461", "url": "https://cs.wikipedia.org/wiki?curid=74461", "title": "Kielce", "text": "Kielce\n\nKielce [kjelce] je město ve středním Polsku, od roku 1999 je hlavním městem Svatokřížského vojvodství, předtím bylo hlavním městem Kieleckého vojvodství (1919–1939, 1945–1998). Žije zde obyvatel. Kielce se nacházejí ve střední oblasti Svatokřížských hor, na březích říčky Silnica. V dřívějších dobách šlo o významné centrum těžby vápence a kovových rud, v současnosti jsou Kielce významným kulturním a obchodním centrem.\n\nPrvní zmínky o osadě jsou z roku 1081. Roku 1171 zde vznikla kapitula, v následujícím století bylo místo tak jako mnohá další zničeno nájezdem Tatarů. Městská práva byla Kielcům udělena roku 1364. Město nejvíce prosperovalo v období renesance, jednak díky obchodu, jednak díky místním nalezištím kovů. Během třicetileté války však bylo město zničeno, což dokonala švédská vojska roku 1655. Po dělení Polska připadly Kielce zprvu Rakousku, od roku 1815 pak byly součástí carského Ruska. Díky Stanislavu Staszicovi zde r. 1816 vznikla první vyšší technická škola v Polsku a město se rozvíjelo. Přesto však přišlo roku 1848 o status sídla gubernie a železnice sem však dorazila od Dęblina a Moskvy teprve roku 1885. Po první světové válce a obnovení Polska byly opět sídlem jednoho z vojvodství. Druhá světová válka přinesla německou okupaci a masakr místní židovské komunity, jež tvořila téměř třetinu obyvatelstva. Konec války však neznamenal konec utrpení: 4. července 1946 proběhl kielecký pogrom, kdy bylo z iniciativy prozatímní polské národní rady zmasakrováno 37 židů.\n\n\nKielce leží na mezinárodní silnici Gdańsk – Varšava – Krakov – Slovensko. Železniční doprava prošla na přelomu tisíciletí útlumem a po výstavbě Centrální magistrály tudy přestaly jezdit expresy Krakov – Varšava. Přesto mají Kielce solidní spojení s těmito dvěma metropolemi a s Katovicemi, Čenstochovou a Lublinem. Nejbližší dopravní letiště je v Krakově.\n\nMHD zajišťují autobusy. Již od meziválečné doby Kielce zamýšlejí zřídit tramvajovou síť; okolo roku 2000 byly plány oživeny, začátek prací je však z důvodů nezajištěného financování neustále odkládán.\n\n"}
{"id": "74464", "url": "https://cs.wikipedia.org/wiki?curid=74464", "title": "Bezděz (okres Česká Lípa)", "text": "Bezděz (okres Česká Lípa)\n\nBezděz (německy \"Schloßbösig\") je obec v okrese Česká Lípa v Libereckém kraji. Rozkládá se v nadmořské výšce 362 metrů na jižním svahu kopce Bezděz, asi 6 km jihovýchodně od města Doksy. V letech 1291–1300 byl Bezděz městem. Obec je součástí mikroregionu Podralsko a Euroregionu Nisa. Žije zde  obyvatel.\n\nPrvní písemná zmínka o vsi je z roku 1264, kdy je zde připomínám královský villicus sídlící na dvorci, který se rozkládal v sousedství kostelíka. Fragmenty základů části dvorce se dosud nalézají asi 100 metrů západně do kostela. Villicus byl však roku 1278 nahrazen purkrabím na nově zbudovaném hradě Bezdězu, založeném králem Přemyslem Otakarem II. V roce 1291 povýšil král Václav II. obec na město, ale již v roce 1300 přenesl Hynek Berka z Dubé po králově svolení městská práva na nově založený Nový Bezděz, nynější Bělou pod Bezdězem. Od té doby se obec údajně v souvislosti s nedostatkem vody rozvíjela jen velmi pomalu. V roce 1898 byla z velké části zničena požárem.\n\nPřevážně německy mluvící obec byla v roce 1938 připojena jako součást Sudet k Německu. Po druhé světové válce byla většina původních obyvatel vysídlena.\n\n\nNad vesnicí se tyčí kopce Velký Bezděz (604 m) s hradem Bezděz a Malý Bezděz (577 m), které byly společně zahrnuty do národní přírodní rezervace Velký a Malý Bezděz. Příroda na Malém Bezdězu byla chráněna od roku 1949. V severní části katastru obce se z rozsáhlých lesů zvedá návrší Slatinné vrchy (430 m).\n\nZhruba 2 km jižně od obce se nachází vlakové nádraží na trati 080 z Bakova nad Jizerou přes Českou Lípu na Jedlovou. Do obce z něj vede modrá turistická značka z větší části souběžně s cyklostezkou 0060. Provoz na trati byl zahájen v roce 1867.\n\nV obci zastavují osobní vlaky \"Česká Lípa - Bakov nad Jizerou\", v letním období pak vybrané rychlíky linky D23 \"Kolín - Rumburk\".\n\n"}
{"id": "74468", "url": "https://cs.wikipedia.org/wiki?curid=74468", "title": "Bezděz", "text": "Bezděz\n\nNázev Bezděz má následující významy:\n\n"}
{"id": "74472", "url": "https://cs.wikipedia.org/wiki?curid=74472", "title": "Vektorový součin", "text": "Vektorový součin\n\nVektorový součin je v matematice binární operace vektorů v trojrozměrném vektorovém prostoru. Výsledkem této operace je vektor (na rozdíl od součinu skalárního, jehož výsledkem je při součinu dvou vektorů skalár). Výsledný vektor je kolmý k oběma původním vektorům.\n\nVektorový součin vektorů a, b se obvykle značí jedním z následujících způsobů:\n\nVektorový součin vektorů a a b je definován jako vektor kolmý k vektorům a a b s velikostí rovnou obsahu rovnoběžníka, který oba vektory určují:\n\nkde α je úhel svíraný vektory a a b (0° ≤ α ≤ 180°) a n je jednotkový vektor k nim kolmý. Takové jednotkové vektory však existují dva; volba závisí na tom, je-li souřadný systém definován jako pravotočivý nebo levotočivý. V pravotočivém souřadném systému lze použít pravidlo pravé ruky: je-li vektor a znázorněn ukazovákem a vektor b prostředníkem pravé ruky, přičemž ukazovák je kolmý na osu dlaně a prostředník směřuje blíže k této ose, pak vektorový součin a×b je ve směru palce.\nVektorový součin lze definovat také bez pomoci úhlu, který oba vektory svírají. Máme-li vektorový součin c = a×b, pak složky vektoru c lze určit jako\n\nPomocí Levi-Civitova symbolu je možné složky vektorového součinu zapsat jako\n\nS využitím vzájemně jednoznačného přiřazení třísložkových vektorů a antisymetrických matic formula_10\nlze vektorový součin zavést jako komutátor dvou takových matic\nMnožina antisymetrických matic formula_10 je vzhledem ke komutátoru uzavřená.\n\nVektorový součin dvou vektorů není pravý vektor, ale tzv. pseudovektor, tzn. při zrcadlení vztažné soustavy se transformuje s opačným znaménkem než pravé vektory. Chceme-li s vektorovým součinem operovat kovariantně, vyjádříme jeho složky jako prvky antisymetrického tenzoru druhého řádu\nPočet nezávislých složek takovéhoto antisymetrického tenzoru je roven třem pouze ve třírozměrném prostoru, proto lze provést přiřazení\n\nToto přiřazení je speciálním případem tzv. Hodgeova duálu a umožňuje zobecnění vektorového součinu i do prostorů s dimenzí různou od 3. (Např. ve čtyřrozměrném prostoru je počet nezávislých složek antisymetrického tenzoru druhého řádu 6, takže jej již nelze vyjádřit jako pseudovektor a zobecněním vektorového součinu je pseudotenzor druhého řádu.)\n\nVíme, že ve 3D se vektorový součin chová tak, že výsledkem je vektor kolmý na oba argumenty součinu a jeho velikost je rovna obsahu rovnoběžníku utvořeného z argumentů. Vstupní vektory a výsledek (v tomto pořadí) tvoří přitom pravotočivou bázi.\n\nTato definice nabízí přímočaré a mnohdy pro svou užitečnost používané zobecnění. V nD prostoru bude tedy vektorový součin vracet vektor kolmý na zadaných (n-1) vektorů. Jeho velikost bude rovna objemu (n-1) rozměrného rovnoběžnostěnu z těchto vektorů utvořeného. Orientaci zvolíme tak, aby posloupnost n vektorů, kde prvních (n-1) odpovídá zadaným argumentům a n-tý je výsledek, tvořila pravotočivou bázi.\n\nLze ukázat, že výsledný vektor je pak dán takto:\n\nKde symbolem formula_20 značíme zobecněný vektorový součin, dolní index označuje pořadové číslo vektoru a horní čísluje jeho složky. Je zřejmé, že pro n=2 přejde vzorec ve známý vztah z 3D.\n\nVe složkách lze výsledný vektor zapsat dle pravidla o rozvoji determinantu takto\n\nkde bylo použito označení formula_22 pro determinant matice utvořený s n vektorů, ve který má každý vektor vynechánu i-tou složku.\n\nPodobně lze výsledek zapsat pomocí Levi-Civitova symbolu formula_23, který nabývá hodnot 1,-1,0 podle toho jestli je posloupnost indexů, které obsahuje sudá, lichá, nebo je v posloupnosti nějaký index dvakrát. Máme tedy\n\nkde formula_25 označuje i-tou složku zobecněného vektorového součinu. Je užitečné si všimnout, že index i se v symbolu formula_26 vyskytuje na konci, nikoliv na začátku, jak se píše ve 3D, kde na tom nezáleží, na rozdíl od sudých dimenzí.\n\nZ pravidla pro rozvoj determinantu je okamžitě vidět kolmost výsledku ke všem vektorům v součinu.\n\nPoznamenejme, že tento vektorový součin mění znaménko při libovolné záměně vektorů (stejně jako ve 3D) a představuje multilineární operátor (lineární v každém svém argumentu).\n\n\n\ntakže se jedná o bilineární operaci.\n\n\n\n\n\n\n\n\nVektorový součin je hojně využíván ve fyzice, např. moment síly M je definován následovně:\n\nkde r je polohový vektor působiště síly.\n\n"}
{"id": "74473", "url": "https://cs.wikipedia.org/wiki?curid=74473", "title": "Bustach", "text": "Bustach\n\nBustach ( nebo ) je jezero v Jakutsku v Rusku. Leží na severu Janoindigirské nížina. Má rozlohu 249 km².\n\nNa severovýchodě a jihovýchodě je pobřeží členité.\n\nZe západu se na jezero \"Bustach\" napojuje jezero Tonkaj-Kjuel, které je v podstatě jeho zálivem. Z něho vytéká řeka Suruktach, která ústí do Ebeljachského zálivu moře Laptěvů. Hlavním přítokem je řeka Archii-Jurege a kromě ní je jezero napájeno menšími přítoky a atmosférickými srážkami. Zamrzá na konci září a rozmrzá v červnu.\n\nJezero je bohaté na ryby.\n"}
{"id": "74474", "url": "https://cs.wikipedia.org/wiki?curid=74474", "title": "Potápění", "text": "Potápění\n\nPotápění je činnost člověka pod vodní hladinou s dýchacím přístrojem nebo bez něj (šnorchlování, freediving a scuba diving). Potápění lze rozdělit také na rekreační a profesionální (komerční potápění a policejní potápěči). Potápějící se osoba se označuje jako \"potápěč\" (hovorově i \"potapěč\").\n\nNejstarší nespolehlivé zmínky o potápění pocházejí z dob Asyrské říše. Archeologické nálezy šperků z perel svědčí o jeho provozování zhruba 2300 let př. n. l. Spolehlivější údaje jsou ze starověkého Řecka u Hérodota a také u Aristotela, který popsal i užití potápěčského zvonu. Potápěči se podle záznamů zúčastňovali mnoha starověkých bitev na moři.\n\n\nExistuje též několik výukových systémů:\n\nDalší výukové školy nejsou v České republice rozšířené.\n\n\nVysokotlak je jen jakási průchodka přímo z lahve a do tohoto výstupu se připojuje manometr.\nStředotlak reguluje tlak z lahve tak, aby byl vždy o 10 bar větší než okolní tlak. Do středotlaku patří sekundární stupeň, kterým se již dýchá, dále se na středotlak připojuje BCD či suchý oblek.\n\nPrimární stupeň může být podle techniky regulace průtoku plynu dvojího typu: membránový a pístový.\n\nSekundární stupeň je většinou \"ústenkový\", který se drží pouze zuby a dá se ve vodě snadno vyjmout z úst, například při pomoci druhému potápěči (pokud potápěč nemá záložní masku) a nebo \"integrovaný\" do celoobličejové masky, který je vhodný především pro práce pod vodou, ale poměrně těžko se dá použít pro pomoc.\nLaická veřejnost většinou používá termín \"Kyslíkové bomby\", protože mezi lidmi je stále velmi rozšířen mylný názor, že potapěči pod vodou dýchají kyslík a tvar lahví připomíná tvar leteckých pum. Sportovní a profesionální potápěči naopak většinou používají slangový výraz \"Flašky\"\n\nÚčast žen v potápěčských aktivitách se v posledních desetiletích extenzivně rozšířila. Početně největší skupinu potápějících se žen tvoří amatérské, rekreační potápěčky. V celosvětovém měřítku jsou držitelkami rekreačních potápěčských licencí různých světových výcvikových systémů tisíce osob ženského pohlaví. Výrobci potápěčské techniky uvádějí každý rok nové kolekce výzbroje pro rekreační potápění určené ergonomicky pro ženy i s prvky módního designu. Ženy úspěšně působí jako instruktorky potápění, či potápěčské průvodkyně v různých potápěčských lokalitách světa. Mnoho žen se věnuje náročnému technickému, hloubkovému, či objevnému potápění v lodních vracích či zatopených jeskynních systémech, světové šampiónky v potápění na nádech dosahují extrémních hloubek. Ženy-Potápěčky můžeme najít i v komerčním (pracovním) potápění. První žena úspěšně absolvovala mimořádně náročný výcvik potápěče amerického válečného námořnictva (US NAVY) v roce 1974, od té doby bylo v US Navy Diving School vycvičených několik desítek dalších následovnic. Potápějící se ženy tak tvoří velmi významnou skupinu hyperbaricky exponovaných osob, jež se pro svá inherentní somatická i funkční specifika vyžaduje zvláštní medicínské přístupy.\n\nNěkteré zvláštnosti ve stavbě a funkcích ženského organismu oproti mužům jsou determinovány ontogenezí i individuálním genetickým vývojem, žádným závažnějším způsobem však osobu ženského pohlaví nediskriminují ve vztahu k její eventuální potápěčské aktivitě. Anatomická a funkční specifika ženského organismu však mohou jistým způsobem ovlivňovat její potápěčskou činnost. Každý potápěč, ženu nevyjímaje, se musí před sestupem pod hladinu vybavit komplexní potápěčskou výstrojí nezbytnou pro přežití pod vodou (life-support system). Potápěčský dýchací přístroj kromě nevýhody značné hmotnosti uživateli ve vzpřímené poloze zásadně změní těžiště těla. Skeletální systém ženy se vyznačuje gracilností, klouby mají menší kontaktní artikulární plošky. Vzhledem k anatomickému uspořádání ženské pánve a s tím souvisejícím osovým postavením dolních končetin dochází tak u ženy k přirozenému snížení polohy těžiště těla s mírným zhoršeným posturální stability, což se může projevit především při přenášení zátěže na zádech (dýchací přístroj) v bipedálním postoji na nestabilní podložce (paluba lodě).\n\nPotápění je velmi rozšířené i v ČR a proto je každoročně otevřeno několik nových potápěčských míst, aktuálně je v ČR přes 200 potápěčských míst.\n\nNejznámější potápěčské lokality na světě:\n\n\n\n\n\n"}
{"id": "74476", "url": "https://cs.wikipedia.org/wiki?curid=74476", "title": "Botkul", "text": "Botkul\n\nBotkul ( nebo ) je hořkoslané bezodtoké jezero na hranicích Ruska a Kazachstánu na severu Přikaspické nížiny. Má rozlohu 65,9 km². Je mělké a v suchých letech vysychá.\n"}
{"id": "74477", "url": "https://cs.wikipedia.org/wiki?curid=74477", "title": "Inder", "text": "Inder\n\nInder nebo Inderské jezero ( ) je slané bezodtoké jezero v Atyrauské oblasti v Kazachstánu. Leží v Přikaspické nížině, 10 km východně od řeky Ural na úpatí Inderských hor. Má rozlohu přibližně 110 km².\n\nJe napájeno množstvím slaných pramenů, kterými oplývají jeho břehy.\n\nTěží se z něj sůl vysoké kvality, která obsahuje draslík, brom a bor. Tloušťka slané vrstvy dosahuje 10 až 15 m.\n"}
{"id": "74478", "url": "https://cs.wikipedia.org/wiki?curid=74478", "title": "Issyk-kul", "text": "Issyk-kul\n\nIssyk-kul ( , , znamená \"teplé jezero\") je bezodtoké jezero na severu Ťan-šanu ve stejnojmenné oblasti severovýchodní části Kyrgyzstánu. Je to jedno z největších horských jezer na světě. Nachází se v mezihorské Issykkulské kotlině mezi hřbety Kungej-Alatau na severu a Terskej-Alatau na jihu. Má rozlohu 6236 km² (podle jiných zdrojů 6 330 km²). Je dlouhé 178 km a maximálně široké 60 km. Průměrnou hloubku má 278 m a maximální dosahuje 668 m (nebo až 702 m podle jiných zdrojů). Objem vody je 1738 km³. Povodí jezera \"Issyk kul\" pokrývá asi 21 900 km². Leží v nadmořské výšce 1608 m. Po jezeře Titicaca je to druhé největší horské jezero světa. Jezero Issyk-kul a přilehlá oblast centrálního Ťan-šanu o celkové rozloze 4 311 588 ha byly v roce 2001 zapsány na seznam biosférických rezervací UNESCO.\n\nPobřeží je slabě členité, hluboké zálivy jsou pouze na východě a jihovýchodě (\"Tjupský záliv\", \"Džergalanský záliv\", \"Pokrovského zátoka\"). Délka pobřeží je 597 km. Polovinu z toho tvoří písečné pláže, vyskytují se také jílové a oblázkové břehy.\n\nDo jezera ústí 50 řek, jejichž celkový roční přítok činí 3 km³. Největší jsou řeky Džergalan (střední průtok v ústí 22 m³/s) a Tjup, který se do jezera vlévá z východu. Řeka Ču, která protéká západním okrajem kotliny, není v současné době s jezerem spojená. Odtok z jezera do řeky Ču existoval pouze v letech s velkým množstvím vody, když byla hladina o 10 až 12 m výše než dnes. Poslední taková epocha byla v 17. až 18. století. Zdroj vody v řekách je smíšený, převážně sněhový, s největšími stavy na konci jara a v létě. O rozsahu změn výšky hladiny, způsobených změnami klimatu, svědčí jezerní terasy vysoké 8 až 10 m a podvodní rozvaliny vesnic v hloubce do 8 m. V průběhu posledních dvou století se hladina jezera snižuje od r. 1886 o 4 m (podle jiných zdrojů až o 7 m) s tím, že tento pokles není konstantní, ale jeho rychlost kolísá. S neotektonickým vzestupem je spojeno vytvoření vysokých teras (30 až 40 m). Klima jezerní kotliny je teplé, suché a mírné. Teplota vzduchu na pobřeží dosahuje v červenci 16 až 17 °С, v lednu na západě -2 až -3 °С, na východě -4 až -7 °С. Průměrné množství srážek je asi 250 mm (na západě 110  mm a na východě 470 mm). Odpar z povrchu jezera je 700 mm. Na západě a na východě vanou silné větry (až 30-40 m/s), které vyvolávají náhlé bouře s vlnami vysokými 3 až 4 m. Roční amplituda kolísání hladiny činí 10 až 50 cm. Vyšší úroveň je srpnu a v září, nižší v únoru a v březnu. Na západě se projevuje příliv a odliv.\n\nTeplota vody při hladině je v lednu 2 až 3 °С, v červenci a v srpnu 19 až 24 °С, v hloubce 100 m je celý rok teplota 3,5 až 4 °С. Led se objevuje pouze v zálivech v chladných zimách. Voda má modrou barvu, je průzračná do hloubky 12 m. Dosahuje slanosti 5,8 ‰ a není vhodná na pití ani na zavlažování. V zimě jezero nezamrzá i přesto, že v Issyk-kulské oblasti mohou teploty v zimních měsících klesat na -25 °C i méně.\n\nV zálivech do hloubky 30 m je téměř souvislý porost řas parožnatek a rdestů, dno je tvořené převážně hlínou a jílem. V jezeře žije asi 20 druhů ryb. Průmyslově je rozvinuté zpracování jelců, osmanů holých, kaprů a marinek (2,5 až 4 tisíce tun za rok). V zálivech na západě jezera každoročně zimuje 20 až 50 tisíc převážně vodních ptáků (poláci, kachny, lysky a labutě).\n\nV r 1958 byla založená Issykkulská rezervace. Na jezeře je rozvinutá místní osobní i nákladní lodní doprava. Největší přístavy jsou Balykčy (Rybačje) (\"balyk\" je kyrgyzsky ryba) a Pristaň Prževalsk (Přístav Prževalsk). Poblíž druhého je mohyla a muzeum ruského cestovatele N. M. Prževalského. Množství obydlených míst se rozkládá na severním pobřeží a ve východní části kotliny. Základní obživou obyvatelstva je zemědělství (rostlinná výroba, chov skotu a sadovnictví) a v neposlední řadě také rybářství. 7 km od jezera se nachází město Karakol (bývalý Prževalsk). Na severním břehu jsou klimatické lázně Čolpon-Ata a na jižním Tamga. Po celém pobřeží se nacházejí prázdninové domy, pionýrské tábory a chaty.\n\n"}
{"id": "74479", "url": "https://cs.wikipedia.org/wiki?curid=74479", "title": "Heydrichiáda", "text": "Heydrichiáda\n\nHeydrichiáda je souhrnný název pro období těžkých represí prováděných německými nacistickými okupanty během druhé světové války na území Protektorátu Čechy a Morava ve spojitosti s osobou zastupujícího říšského protektora Reinharda Heydricha. V české historické literatuře se většinou rozlišuje první heydrichiáda (též první stanné právo), tedy období teroru spojené s Heydrichovým nástupem do funkce v roce 1941, a druhá heydrichiáda (též druhé stanné právo) pro období teroru po atentátu na Heydricha v roce 1942. \n\nHeydrich do úřadu zastupujícího říšského protektora nastoupil 27. září 1941 s úkolem, aby zde potlačil sílící protinacistický odboj. Ihned vyhlásil stanné právo a nechal popravit řadu uvězněných účastníků odboje (mj. dřívější vůdce Obrany národa, činovníky Sokola) a také komunisty. Zatčen a odsouzen k smrti pro spolupráci s odbojem a s londýnskou vládou byl dosavadní předseda protektorátní vlády generál Alois Eliáš (toho si však Němci ponechali jako rukojmí a zastřelili ho na popravišti v Kobylisích až během druhé heydrichiády). Další lidé obvinění nebo podezřelí z účasti na odboji, kvůli černému obchodu nebo pouze pro „rušení veřejného pořádku“ byli masově zatýkáni a popravováni. Stanné právo bylo odvoláno až 19. ledna 1942 a současně byla jmenována nová protektorátní vláda v čele s Jaroslavem Krejčím. \n\nHeydrich zemřel 4. června 1942 na následky atentátu, který provedli 27. května 1942 příslušníci československé armády ve Velké Británii Jozef Gabčík a Jan Kubiš. Již v den atentátu bylo opět vyhlášeno stanné právo (trvalo až do 3. července 1942). Jako odvetu za atentát na Heydricha okupační správa nechala popravit několik tisíc obyvatel protektorátu, kteří se podle ní na útoku mohli podílet, nebo pomáhali odboji či jen atentát schvalovali (zhruba 540 z nich). Hned ten den gestapo s příslušníky SS prohledávali byty po celé Praze a hledali atentátníky, či stopy, které by je k nim mohly dovést. Byla srovnána se zemí obec Lidice s 503 obyvateli (bylo podezření, že někteří z obyvatel Lidic tehdy atentátníkům pomáhali), obyvatelstvo bylo popraveno, nebo odvlečeno do koncentračních táborů, část malých dětí byla určena k poněmčení. Po válce se vrátilo z koncentračních táborů jen 143 lidických žen a po usilovném pátrání z Německa 17 dětí.\n\nDne 24. června 1942, 14 dní po vyhlazení Lidic, byla nacisty vypálena také obec Ležáky a její obyvatelé zavražděni, jako odplata za to, že v obci byla ukrývána vysílačka \"Libuše\" výsadku Silver A. Jedenáct dětí bylo transportováno do koncentračních táborů a dvě děti dány na převýchovu do Německa. Byly také na určitou dobu rozbity zbytky organizovaného domácího protifašistického odboje. Jozef Gabčík a Jan Kubiš se mezitím ukrývali v kryptě pravoslavného kostela Cyrila a Metoděje v Praze Resslově ulici s dalšími spolubojovníky (Adolf Opálka, Josef Valčík, Josef Bublík, Jan Hrubý, Jaroslav Švarc). 18. června 1942 byl však kostel obklíčen a parašutisté se po dlouhém boji odmítli vzdát, zvolili sebevraždu. Jan Kubiš zemřel na následky těžkého zranění při převozu do lazaretu SS v Praze-Podolí. Původně se měla skupina ukrývat v kostele jen krátce, ale Vlastimil Moravec jejich úkryt prozradil dříve, než mohli z kostela uniknout.\n\nPo Čurdově zradě, který gestapu nejvíce pomohl, začala další vlna zatýkání. Většina spolupracovníků parašutistů zemřela často i s celými svými rodinami v koncentračním táboře Mauthausen. Tam za jediný den 24. října 1942 popravili 262 českých odbojářů.\n\n\nŠéf pražského gestapa v letech 1942–1945 Ernst Gerke, který byl strůjcem popravy 294 příbuzných a spolupracovníků parašutistů v koncentračním táboře Mauthausen, nebyl až do své smrti v západoněmeckém městě Bielefeld v roce 1982 nikdy postaven před soud, přestože Československo opakovaně žádalo o jeho vydání. SS-Obergruppenführer Karl Hermann Frank, rodák z Karlových Varů, byl popraven v roce 1946 v Praze. \n\n\n"}
{"id": "74482", "url": "https://cs.wikipedia.org/wiki?curid=74482", "title": "Čatyrkol", "text": "Čatyrkol\n\nČatyrkol je bezodtoké jezero v centrálním Ťan-šanu na jihu Narynské oblasti v Kyrgyzstánu. Má rozlohu asi 175 km² a hloubku 3,8 m. Nachází se v nadmořské výšce 3530 m.\n\nLeží v mezihorské kotlině mezi hřbety Atbaši na severu a Torugarttau na jihu.\n\nVoda je sladká (ve východní části mírně slaná). Od listopadu do dubna je zamrzlé. Zdroj vody je převážně sněhový.\n"}
{"id": "74484", "url": "https://cs.wikipedia.org/wiki?curid=74484", "title": "Sonkol", "text": "Sonkol\n\nSonkol ( ) je jezero v Ťan-šanu na severu Narynské oblasti v Kyrgyzstánu. Má rozlohu 278 km² a maximální hloubku 22 m.\n\nLeží mezi hřbety Sonkoltau a Moldotau v nadmořské výšce 3016 m. Je tektonického původu. Pobřeží je převážně nízké, jen mírně členité a částečně bažinaté. Do jezera ústí řada mělkých řek a odtéká řeka Sonkol (pravý přítok řeky Naryn). Zamrzá na konci září a rozmrzá na konci května.\n\n"}
{"id": "74485", "url": "https://cs.wikipedia.org/wiki?curid=74485", "title": "Burlinské jezero", "text": "Burlinské jezero\n\nBurlinské jezero () je jezero v Kulundské stepi v Altajském kraji v Rusku. Nachází se 20 km severozápadně od Slavgorodu. Má rozlohu 31,3 km² a průměrnou hloubku 1,65 m.\n\nJezero je bezodtoké a hořkoslané. Těží se na něm kuchyňská sůl.\n"}
{"id": "74486", "url": "https://cs.wikipedia.org/wiki?curid=74486", "title": "Busani", "text": "Busani\n\nBusani ( ) je jezero v Burjatsku v Rusku. Leží ve Vitimské vysočině u jižního úpatí Jihomujského hřbetu v tektonické dolině řeky Cipy. Má rozlohu 36,8 km² a dosahuje maximální hloubky 10 m.\n\nDo jezera ústí řeka Mogoj.\n\nDno je pokryté hustými porosty vodních rostlin. Jezero je bohaté na plankton a ryby.\n"}
{"id": "74487", "url": "https://cs.wikipedia.org/wiki?curid=74487", "title": "Busse", "text": "Busse\n\nBusse () je lagunové jezero v Sachalinské oblasti na ostrově Sachalin v Rusku. Leží na severovýchodním pobřeží zálivu Aniva Ochotského moře. Má rozlohu 39,4 km², délku 9 km, šířku 7 km a maximální hloubku 4,5 m. Povodí jezera má rozlohu 478 km². Jezero je pojmenované po účastníku expedice G. I. Nevelského a prvního šéfa ostrova Sachalin N. V. Busse.\n\nNa jihozápadě je jezero spojené s mořem úzkou propustí Suslova. Na severozápadě je spojené průtoky s Velkým Vavajským jezerem a s Velkým a Malým Čibisanským jezerem.\n\nV jezeře je hojná vodní rostlina anfélcie, ze které se získává agar-agar.\n"}
{"id": "74488", "url": "https://cs.wikipedia.org/wiki?curid=74488", "title": "Houska (rozcestník)", "text": "Houska (rozcestník)\n\nHouska může označovat:\n\n\n\n\n\n"}
{"id": "74493", "url": "https://cs.wikipedia.org/wiki?curid=74493", "title": "Vojvodina", "text": "Vojvodina\n\nVojvodina (: \"Аутономна Покрајина Војводина/Autonomna Pokrajina Vojvodina\", : \"Vajdaság Autonóm Tartomány\", slovensky: Autonómna pokrajina Vojvodina, : \"Provincia Autonomă Voivodina\", : \"Autonomna Pokrajina Vojvodina\", rusínsky: \"Автономна Покраїна Войводина\"), je autonomní oblast na severu Srbska. Hlavním městem a hospodářským centrem je Novi Sad, dalšími většími městy jsou Subotica, Zrenjanin či Sombor.\n\nRozprostírá se na území čtyř historických regionů - Báčky, Banátu, Sremu a z malé části Mačvy. Hlavním a zároveň největším městem je Nový Sad, druhým v pořadí je Subotica. Rozloha je 21 506 km², počet obyvatel: 1 931 809, hustota obyvatelstva: 89,85/km² (2011). Nachází se ve střední Evropě, severní části Srbska v Panonské nížině. Území je rozděleno řekami Dunaj a Tisa na Bačku, Banát a Srem.\n\nOblast byla důležitá už v dobách římské říše, nacházelo se zde město Sirmium (dnes Sremska Mitrovica). Během 6. století přišli do oblasti Slované a od 9. století byla Vojvodina ovládaná Maďary až do století šestnáctého. Po bitvě u Moháče v roce 1526 a pádu Banátu v roce 1552 se oblast dostala pod kontrolu Osmanské říše.\n\nDíky Karlovickému míru z roku 1699 a později Požarevackému míru z roku 1718 Vojvodina připadla Rakousku. To znamenalo odsun osmanského a islámského obyvatelstva a přísun nových kolonistů, ze všech oblastí tehdejší habsburské monarchie. Přicházeli tak nejen Srbové, Maďaři, či Němci (ti byli odsunuti v roce 1945), ale také i Češi, Slováci, Chorvati, nebo Rumuni. Srbská menšina se začala kulturně organizovat a rozvíjet, přestože pravoslaví bylo habsburskou monarchií potlačováno, do oblasti přicházely knihy z Ruska a dalších pravoslavných zemí.\n\nPo revolucích roce 1848 bylo na krátkou dobu založeno Srbské vévodství v rámci Habsburské monarchie (z té doby pochází jméno Vojvodiny: \"vojvodina\" znamená \"vévodství\"). Po 1. světové válce se stala Vojvodina součástí Království SHS. Území po roce 1929 ztratilo, podobně jako další části Jugoslávie, svoji autonomii a bylo začleněno do rozsáhlejšího systému bánovin. Národnostně promíchané obyvatelstvo bylo však do jisté míry problémem, z hospodářského hlediska ale slabému jugoslávskému státu alespoň pomáhaly dobře se rozvíjející oblasti s německým obyvatelstvem. Během války byla Vojvodina v roce 1941 rozdělena mezi několik států: severozápadní část (Bačku a Baranju) zabralo Maďarsko, které kdysi Vojvodinu ovládlo, severozápadní část Chorvatsko, malou východní část Rumunsko a jižní část Nedićovo Srbsko (Srem, který byl po válce začleněn do Vojvodiny, patřil v té době Slavonii, kterou ovládl Nezávislý stát Chorvatsko).\n\nPo válce vznikla 1. září 1945 v rámci federalizované Jugoslávie autonomní oblast Vojvodina, mající současný rozsah, a která od té doby náleží k Srbsku. Těsně po válce vypukly ohledně Vojvodiny spory, zdali má být území přičleněno k Srbsku, či fungovat jako zcela nezávislá republika v rámci Jugoslávie. Poválečnými změnami obyvatelstva došlo k dominanci Srbů (kteří zde měli po válce jen něco přes 1/3 obyvatelstva), odstranění Němců, a úbytku především Maďarů, kteří zůstali v úzkém pruhu táhnoucím se od severních hranic s Maďarskem zhruba jihovýchodním směrem.\n\nVojvodina je rozdělena do 7 okruhů (sr. \"okrug\"):\n\n\nSlováci jsou třetí nejpočetnější národností ve Vojvodině. Tvoří absolutní většinu v obci Petrovec (66,42 %) a jsou nejvýznamnější národností v obci Kovačica (41,07 %). Nejvíce Slováků žije Kovačici (5697), pak v Báčském Petrovci (5549). Celkem žije ve Vojvodině 56 637 Slováků, což tvoří 2,79 % všech obyvatel. Jsou potomky převážně evangelických vystěhovalců z 18. století, kteří se usadili na úrodném území, řídce obývaném po zpustošení země Turky. Zachovávají si jazyk i folklórní zvyky svých předků.\n"}
{"id": "74498", "url": "https://cs.wikipedia.org/wiki?curid=74498", "title": "Tajba", "text": "Tajba\n\nTajba je jezero, které tvoří mrtvé rameno Bodrogu v katastrálním území obce Streda nad Bodrogom. Je součástí národní přírodní rezervace, která má rozlohu 27,36 ha.\n\nPředstavuje ukázku dnes už vzácných pozůstatků bažinatých společenstev na území Mezibodroží. Vyskytuje se tu a pravidelně se rozmnožuje kriticky ohrožená (vedená v Červené knize) želva bahenní a vodní ptactvo.\n\nVýskyt želv bahenních na východním Slovensku je vázaný na rezervaci \"Tajba\". Sestupný trend populace si vynutil uvažovat o jejich územní ochraně. Založení rezervace Tajba navrhl \"dr. Štollmann\". Dne 25. května 1966 byla schválená SNR. Tím se právně zabezpečila územní ochrana želvy bahenní na jediné reprezentativní lokalitě Východoslovenské nížiny. \"RNDr. Jozef Voskár\" při pozorováních v roce 1986 zaznamenal výskyt želv jen v těch částech rezervace, které byly mimo přímý dosah splašků z \"PNZP\" a mimo dosah olejové havárie. O svých pozorováních napsal: \"Na jednom z úseků rezervace v délce asi 150 m jsme pozorovali celkově 5 dospělých (20–25 cm) asi 20 m od sebe vzdálených jedinců a několik želv menší velikosti. Populace je dynamická, má zastoupené všechny věkové kategorie.\"\n\nOchrana přírody v rezervaci \"Tajba\" nebyla bez problémů.\n\nTajba je národní přírodní rezervace v oblasti Latorica. Nachází se v okrese Trebišov v Košickém kraji. Území bylo vyhlášeno či novelizováno v roce 1966 na rozloze 27,3600 ha. Ochranné pásmo nebylo stanoveno.\n\n"}
{"id": "74503", "url": "https://cs.wikipedia.org/wiki?curid=74503", "title": "Kara ben Nemsí", "text": "Kara ben Nemsí\n\nKara ben Nemsí je literární postava z děl německého spisovatele Karla Maye, které se odehrávají v Orientu. Jde především o šestidílný cyklus \"Ve stínu padišáha\" (1892), o romány \"V zemi Mahdího\" (tři díly, 1895–1896) a \"Na věčnosti (1899)\", o čtyřdílný cyklus \"V Říši stříbrného lva\" (1898–1903) a o jeho dvoudílné pokračování \"Ardistan a Džinistan\" (1909). \n\nHrdinovo jméno v arabštině znamená „Karel, syn Německa“, případně „Černý syn Německa“ (Slovo \"kara\" znamená turecky černý). Z toho je zřejmé, že se nejedná o nikoho jiného než o Karla Maye, který se s hrdinou ztotožnil stejně, jako se ztotožnil s Old Shatterhandem. Kara ben Nemsí a Old Shatterhand je jedna a tatáž literární postava. Dokazuje to i druhý díl románu \"Satan a Jidáš\", 1896–1897), ve kterém apačský náčelník Vinnetou odjíždí se svým pokrevním bratrem Old Shatterhandem do Afriky. Jinak Karu ben Nemsího na jeho dobrodružných cestách po Orientu většinou doprovází jeho věrný přítel Hadží Halef Omar (celým jménem Hádží Halef Omar ben hádží Abú'l Abbás ibn hádží Dávúd al Gossarah). Ten také v jednom románu nazve Karu ben Nemsího jménem \"Hádží Kara ben Nemsí ibn hádží Kara ben Džermáni ibn hádží Kara ben Alemáni\", což znamená třikrát totéž – „Černý syn Německa“.\n\nV němých filmech \"Na troskách ráje\" (1920, \"Auf den Trümmern des Paradieses\"), \"Karavana smrti\" (1920, \"Die Todeskarawane\") a \"Vyznavači ďábla\" (1920, \"Die Teufelsanbeter\") hrál postavu Kara ben Nemsího německý herec Carl de Vogt, ve filmu \"Pouští\" z roku 1936 německý herec Fred Raupach, ve filmu \"Karavana otroků\" (1958) německý herec Viktor Staal a e filmu \"Babylonský lev\" (1959) německý herec Helmuth Schneider. \n\nVe filmových zpracováních děl Karla Maye ze šedesátých let dvacátého století byla zachována shodná identita Kara ben Nemsího a Old Shatterhanda. Postavu Kara ben Nemsího ve filmech \"Žut\" (1964), \"Divokým Kurdistánem\" (1965) a \"V Říši stříbrného lva\" (1965) hrál představitel Old Shatterhanda americký herec Lex Barker. \n\n"}
{"id": "74505", "url": "https://cs.wikipedia.org/wiki?curid=74505", "title": "Tětiva (geometrie)", "text": "Tětiva (geometrie)\n\nTětiva je úsečka spojující dva body na kružnici. Tětiva procházející středem je ze všech nejdelší a nazývá se průměrem kružnice.\n\nDělí kruh na dvě kruhové úseče. Je příslušná konvexnímu středovému úhlu formula_1. Pro každou tětivu platí, že její osa prochází středem dané kružnice.\n\nDélka tětivy je formula_2 kde formula_3 je poloměr kružnice\nnebo formula_4\n\nChord úhlu je délka úsečky (tětivy), jež spojuje průsečíky radiálních úseček s obvodem. \n\n"}
{"id": "74506", "url": "https://cs.wikipedia.org/wiki?curid=74506", "title": "Václav Edelmann z Brosdorfu", "text": "Václav Edelmann z Brosdorfu\n\nVáclav st. Edelmann z Brosdorfu (zemřel 23. 5. 1580) byl olomoucký měšťan, obchodník a finančník. Svého skvělého postavení se domohl díky úřadu císařského výběrčího daní, který zastával asi již od roku 1556. O jeho finančních možnostech svědčí dodnes na olomouckém Horním náměstí stojící rodinná rezidence, tzv. Edelmannův palác.\n\nZa své zásluhy byl on a jeho rod povýšen Ferdinandem I. do šlechtického stavu. Erbovním listem získal titul „z Brosdorfu“.\n\nNábožensky Václav Edelmann patřil mezi katolíky, roku 1576 byl vybrán moravskými stavy do poselstva k právě zvolenému králi Rudolfovi II.\n\nJeho smrtí skončila vrcholná doba rodu Edelmannů, jeho syn Václav Edelmann mladší již nedokázal obhájit společenské postavení, které rodině získal jeho otec a nedosáhl žádného významného veřejného postu.\n"}
{"id": "74511", "url": "https://cs.wikipedia.org/wiki?curid=74511", "title": "Ammán", "text": "Ammán\n\nAmmán je hlavním městem Jordánska. V roce 2014 byla jeho populace odhadována na 4 142 629 osob a další přibližně milion osob žije v jeho metropolitní oblasti. To jsou přibližně dvě třetiny obyvatel celého Jordánska a Ammán má proto výlučné postavení nesrovnatelné s hlavními městy okolních států; je zde koncentrována většina kultury, ekonomiky a sociálního života Jordánska.\n\nAmmán leží na severozápadě země. Jeho průměrná nadmořská výška dosahuje téměř 780 m n. m., nejnižší bod se nachází ve výšce 720 m n. m., nejvyšší ve výšce 830 m n. m. Průměrná teplota se v červenci pohybuje okolo 25 °C, v lednu okolo 10 °C. Nejsušším měsícem v roce je červenec, kdy spadne průměrně 0 mm srážek, v lednu spadne průměrně 70 mm.\n\nAmmán je dnes již velmi staré město. Bylo založeno před několika tisíci lety. Píše se o něm i v bibli, jako o \"městě dětí Ammónových\". Ve 13. století př. n. l. se stal centrem aramejských Ammónců. V 11. století př. n. l. jej dobyla vojska Izraelitů. V antice vešlo město ve známost jako Filadelfia. V roce 63 př. n. l. se Ammán připojil ke svazu svobodných měst, který se nazýval Dekapolis, stejně jako tento svaz bylo i město pod nadvládou starověkého římského impéria. V roce 635 se Ammán dostal pod arabskou nadvládu a stal se součástí arabského chalífátu. Od 10. století, kdy se tento chalífát rozpadl, patřil Ammán k různým státům s centry v Egyptě a Sýrii. Od roku 1517 byl součástí Osmanské říše. Po první světové válce byl Ammán dva roky pod vládou krále Fajsala sídlícího v Damašku. V roce 1921 došlo k vytvoření emirátu Zajordánsko s hlavním městem Ammánem, který zahájil velký rozvoj. Po skončení druhé světové války dne 25. května 1946 získala země nezávislost, v roce 1948 došlo k jejímu přejmenování na Jordánsko a Ammán se stal jeho hlavním městem.\n\nAmmán se rozkládá na několika kopcích se skalnatými svahy, které se svažují k centru města, kde se nachází náměstí krále Fajsala. Tyto svahy jsou zastavěné moderními domy. V ulicích celého města se nachází mnoho směnáren, kde se jsou vystaveny nejrůznější bankovky celého světa včetně českých korun, jsou zde k vidění dokonce i dnes již bývalé československé koruny. U mešity al-Husain, která stojí nedaleko náměstí krále Fajsala, je po celý den čilý ruch spojený s orientálním bazarem.\n\nNaprostá většina dodnes zachovalých památek ve městech pochází z období nadvlády antického Říma. Nejlépe zachovalé rozvaliny citadel a ruiny velkého římského cirkusu, do kterého se vešlo 6000 diváků, leží ve středu města, respektive na svazích vysokého kopce. Z minulých století se nezachovaly žádné cenné historické objekty. Pokud je nezničila cizí vojska, zničil je čas.\n\n\n"}
{"id": "74514", "url": "https://cs.wikipedia.org/wiki?curid=74514", "title": "François Quesnay", "text": "François Quesnay\n\nFrançois Quesnay (4. června 1694, Méré – 16. prosince 1774, Versailles) byl francouzský ekonom a lékař, hlavní představitel první ekonomické školy fyziokratů a autor \"Ekonomické tabulky\" (1758, \"Tableau Economique\"), prvního modelu ekonomického koloběhu.\n\nNarodil se v Méré (dnešní departement Eure) jako syn obchodníka a zemědělce (nikoli advokáta, jak se někdy uvádí). Do svých jedenácti let neuměl číst a ve třinácti osiřel. V sedmnácti odešel do Paříže studovat medicínu a v roce 1744 získal doktorát. Svou lékařskou praxi začal v Mantes, ale v roce 1749 se ve Versailles stává osobním lékařem Madame de Pompadour, milenky francouzského krále Ludvíka XV. Vyléčil následníka trůnu z neštovic a byl povýšen do šlechtického stavu.\n\nV letech 1756–1757 napsal tři články do Diderotovy a d'Alembertovy \"Encyklopedie\" (hesla \"Évidence\", \"Fermiers\", \"Grains\").\n\nOženil se v roce 1718, měl dvě děti – syna a dceru.\n\n\"Ekonomická tabulka\" (1758) se stala základním dílem pro fyziokratickou ekonomickou teorii. Lékař Quesnay se při její tvorbě nechal inspirovat krevním koloběhem.\n\nPodle fyziokratů čistý produkt (\"produit net\"; produkt, kde hodnota výstupu je vyšší než vstupu) vzniká jedině v zemědělství. V jiných oborech se produkt pouze mění nebo přemisťuje. Quesnay tedy rozděluje společnost na tři třídy:\n\nV \"Ekonomické tabulce\" popsal, jak mezi těmito třídami během roku proudí zboží a peníze. \"Tabulka\" se stala inspirací pro Marxův model reprodukce nebo Leontiefův model input-output.\n\n\n"}
{"id": "74518", "url": "https://cs.wikipedia.org/wiki?curid=74518", "title": "Ilsa: vlčice SS", "text": "Ilsa: vlčice SS\n\nIlsa: vlčice SS (: ) je americký kultovní snímek z roku 1975 režiséra Dona Edmondse, pozdějšího koproducenta Tarantinovy \"Pravdivé romance\".\n\nFilm produkovala kanadská společnost Cinepix of Canada, za níž stál David F. Friedman, v titulcích uváděn jako Herman Traegar. Scénář napsal kanadský profesor John Saxton pod pseudonymem Jonah Royston.\n\nHlavní roli ztvárnila Dyanne Thorneová jako Ilsa, velitelka malého nacistického koncentračního tábora pro cca dvacet vězeňkyň. Jméno titulní postavy Ilsa bylo nejspíše zvoleno podle Ilsy Kochové.\n\nFilm se skládá z několika epizod, v nichž jsou na ženských obětech předváděny rozmanité „vědecké“ pokusy a jsou sexuálně zneužívány.\n\nVůdčí postavou je lékařka a velitelka Ilsa, prsatá a věčně nadržená blondýna, která se snaží prokázat teorii, že dobře vytrénovaná žena snese mnohem více než kterýkoli muž. Proto Ilsa ve spolupráci se svými podřízenými své zajatkyně týrá a zneužívá všemi možnými způsoby, bije je, ponižuje, znásilňuje, pálí a vaří, zavírá je do vzduchoprázdných komor a k tomu všemu jim ještě píchá speciální injekce, jimiž je infikuje syfilidou a tyfem.\n\nSnímek však rozhodně neobsahuje pouze lesbický sex, protože Ilsin tábor také za účelem pobavení se a odreagování navštěvují nacističtí důstojníci. Jednou z nezapomenutelných scén je hostina, při níž hosté jedí a na stole stojí na bloku tajícího ledu nahá dívka s oprátkou kolem krku.\n\nNa konci filmu skončí Ilsa velmi neslavně a je taktéž brutálně mučena. Objevují se spekulace, že je to určitá úlitba tvůrců, aby měl film šanci být legálním. Pravdou však je, že tragický konec čeká Ilsu i ve volných pokračováních, které se tématu holokaustu, na nějž je západní svět přecitlivělý, nedotýkají.\n\n\nDílo kvůli předpokládaným obtížím vznikalo v anonymitě a je věnováno obětem holokaustu. Producent filmu David F. Friedman je židovského původu.\n\nPřesto se po uvedení snímku spustil povyk a problémy nastaly. V Německu či v Norsku byl film zakázán. Snímek však ve své době zaznamenal úspěch. V průběhu dalších let vznikla tři volná pokračování s názvy \"Ilsa, Harem Keeper of the Oil Sheiks\" (1976), \"Ilsa, the Tigress of Siberia\" (1977) a \"Ilsa, the Wicked Warden\" (1977).\n\nCyklus o Ilse je nejznámějším, ač ne prvním (tím byl \"Love Camp 7\"), erotickým filmem s nacistickou tematikou a stal se inspirací pro další, zejména italské filmy shodného žánru.\n\n"}
{"id": "74520", "url": "https://cs.wikipedia.org/wiki?curid=74520", "title": "Politický systém Česka", "text": "Politický systém Česka\n\nPolitický systém České republiky je charakterizován rozdělením politické moci a jejím institucionálním zakotvením ve státě.\n\nČeská republika je unitární stát, zastupitelská demokracie a parlamentní republika s vícestranickým systémem. Výkonná moc je delegována na prezidenta a vládu, v jejímž čele stojí premiér. Zákonodárnou moc tvoří dvoukomorový parlament a soudní moc realizuje čtyřčlánková soudní soustava a Ústavní soud.\n\nVrcholovým orgánem exekutivy je vláda, kterou tvoří předseda vlády, místopředseda vlády a ministři. Vláda je odpovědná Poslanecké sněmovně, která jí vyslovuje důvěru. Vláda může v rámci zákonů a k jejich rozšíření vydávat nařízení.Sestavuje také státní rozpočet a státní závěrečný účet.\n\nPrezident je hlavou státu a reprezentuje ho v zahraničí. Jmenuje předsedu vlády a na jeho návrh ministry. Jmenuje také soudce, guvernéra České národní banky a bankovní členy České národní banky a prezidenta a viceprezidenty Nejvyššího kontrolního úřadu. Má právo vetovat zákony, vyhlašuje termíny voleb a má právo udělovat amnestii a státní vyznamenání. Prezident je také vrchním velitelem ozbrojených sil.\n\nPrezident České republiky byl do roku 2008 volen nepřímo poslanci a senátory. Pro zvolení prezidenta v prvním kole bylo potřeba nadpoloviční většiny hlasů všech poslanců a nadpoloviční většiny hlasů všech senátorů. Pro zvolení prezidenta ve druhém kole bylo třeba nadpoloviční většiny hlasů přítomných poslanců a nadpoloviční většiny hlasů přítomných senátorů. Pokud nebyl nikdo zvolen ani ve druhém kole, konalo se třetí kolo. V něm stačila nadpoloviční většina hlasů přítomných poslanců a senátorů (v součtu).\n\nOd ledna 2013 hlavu státu volí občané. V České republice je funkční období prezidenta 5 let. Právo volit má každý český občan, který dosáhl věku 18 let. Právo být volen má každý občan, který má právo volit a dosáhl věku 40 let. Navrhnout uchazeče je oprávněn každý občan ČR starší 18 let, podpoří-li jeho návrh petice podepsaná nejméně 50 000 občany ČR. Navrhovat kandidáta také může nejméně 20 poslanců nebo 10 senátorů.\n\nPrezidentem je zvolen kandidát, který získá nadpoloviční většinu všech platných odevzdaných hlasů. Pokud k tomu nedojde, koná se za čtrnáct dní druhé kolo volby, do kterého postupují dva nejúspěšnější kandidáti. Ve druhém kole je zvolen kandidát, který získá více hlasů.\n\nParlament České republiky má dvě komory, Poslaneckou sněmovnu a Senát. Poslaneckou sněmovnu tvoří 200 poslanců volených na čtyřleté období podle poměrného systému s 5 % uzavírací klauzulí. V Senátu zasedá 81 senátorů volených většinovým dvoukolovým systémem na 6 let. Volby do Senátu se konají každé dva roky a obměňuje se vždy jedna třetina senátorů. První volby do Senátu proběhly až v roce 1996.\n\nPoslanecká sněmovna schvaluje zákony, může přehlasovat veto Senátu i prezidenta. Schvaluje dále také státní rozpočet a státní závěrečný účet a vyslovuje důvěru a nedůvěru vládě. Mezi další pravomoci Poslanecké sněmovny patří například i volit veřejného ochránce práv nebo podávat návrh na jmenování prezidenta NKÚ.\n\nPo schválení zákona v Poslanecké sněmovně je zákon postoupen do Senátu. Ten může návrh zákona schválit a postoupit prezidentovi republiky, vyjádřit vůli nezabývat se návrhem zákona (a tím ho prakticky schválit), vrátit Poslanecké sněmovně návrh zákona s pozměňovacími návrhy nebo zákon zamítnout. Je-li návrh zákona Senátem zamítnut, může ho sněmovna přehlasovat většinou všech poslanců. Vrátí-li Senát sněmovně návrh zákona s pozměňovacími návrhy, může si Poslanecká sněmovna \"vybrat\" zda návrh zákona přijme s pozměňovacími návrhy Senátu nebo bez nich. Senát dále schvaluje soudce Ústavního soudu, které mu navrhuje prezident republiky, a může podat ústavní žalobu na prezidenta republiky pro velezradu.\n\nSoudní moc je tvořena soustavou obecných soudů, Nejvyšším správním soudem a Ústavním soudem. Nejvyšší soud České republiky se sídlem v Brně je spolu s Nejvyšším správním soudem se sídlem tamtéž nejvyšším článkem soudní soustavy. Dalšími články jsou dva vrchní soudy, 8 krajských soudů a 86 okresních soudů. V Česku neexistují žádné zvláštní soudy. Vojenské soudy a tři krajské obchodní soudy byly zrušeny v letech 1993 a 2000.\n\nÚstavní soud České republiky se sídlem v Brně stojí mimo soustavu ostatních soudů. Je orgánem ochrany ústavnosti, tedy projednává záležitosti, které se přímo či nepřímo dotýkají ústavního pořádku České republiky. Projednává tedy také mj. ústavní žalobu Senátu na prezidenta republiky pro velezradu.\n\nČeská republika se dělí na 14 samosprávných krajů, 76 okresů a na více než 6200 samosprávných obcí. Obce a kraje spravují volená zastupitelstva. V čele krajů stojí hejtmani, v čele statutárních měst primátoři a v čele ostatních měst i malých obcí pak starostové. Zvláštní postavení má Praha, která je zároveň kraj, statutární město a hlavní město.\n\n\n"}
{"id": "74521", "url": "https://cs.wikipedia.org/wiki?curid=74521", "title": "Předkožka", "text": "Předkožka\n\nPředkožka (: \"praeputium\") je zdvojená kožní řasa pyje, která obaluje žalud, pokud penis nemá erekci. Je to pohyblivá, poměrně roztažitelná část překryvu žaludu. Předkožka udržuje žalud vlhký a tím působí jako přírodní lubrikant. Zároveň jej udržuje citlivý a přitom jej chrání před třením o oblečení. Obsahuje velké množství nervů, jejich koncentrace je nejvyšší v blízkosti špičky předkožky. Předkožka je proto vysoce erotogenní část penisu a zvyšuje rozkoš mužů při sexu.\n\nPředkožka je při narození připojena k žaludu a v dětství je většinou neoddělitelná. Věk, ve kterém chlapec může přetáhnout předkožku se liší, ale výzkum zjistil, že 95% chlapců bylo schopno plně přetáhnout předkožku až v několika letech věku, někteří až v pubertě. Neschopnost přetáhnout předkožku v dětství by neměla být považována za problém, pokud se nevyskytují jiné potíže.\n\nPředkožku mají téměř všichni savci včetně vačnatců a mořských savců. Pouze ptakořitní předkožku postrádají. Předkožka je někdy u lidí z náboženských či zdravotních důvodů odstraňována, tato procedura se nazývá obřízka. Celosvětově má odstraněnu předkožku kolem 30% - 40% mužů.\n\nVe většině případů, u dospělých mužů, to i v případě že předkožka není krátká, je často viditelná malá část žaludu (obvykle ústí močové trubice).\n\nNeztopořený penis:\nNezávisle na délce předkožky, nosí předkožku trvale za žaludem přibližně 35% mužů. Důvodem je buď přirozeně krátká předkožka nebo jen čistě praktické důvody. (pozn. obecně tito muži spolu s obřezanými muži, potřebují urologickou péči méně často, než ostatní muži.)\nJe-li v období puberty žalud trvale obnažený, vyroste zpravidla výrazně širší, než v případě kdy je zcela krytý předkožkou.\n\nPři erekci předkožka samovolně sjíždí ze žaludu a:\nNěkteří muži mají při erekci krytý celý žalud. Toto není normální stav a většinou vzniká jako důsledek neřešené relativní fimózy nebo krátkou uzdičkou. Proto je velmi důležité problémy s předkožkou vyřešit před zahájením puberty. Nadměrná předkožka může snižovat šanci na početí, dále komplikuje správné používání kondomu a selhaní kondomu je častější. Ze sexuologického hlediska je podstatné, že u mužů s normálně dlouhou předkožkou, dochází při nočních erekcích ke kontaktu žaludu s okolím, což přirozeně upravuje nadměrnou citlivost žaludu. Naopak muži s dlouhou předkožkou trpí častěji předčasnou ejakulací a nadměrná citlivost žaludu může negativně ovlivňovat sexuální život. Tito muži po chirurgickém zkrácení předkožky téměř vždy hlásí intenzivnější pocity při pohlavním styku.\n\n"}
{"id": "74529", "url": "https://cs.wikipedia.org/wiki?curid=74529", "title": "Moskovskaja (stanice metra v Samaře)", "text": "Moskovskaja (stanice metra v Samaře)\n\nMoskovskaja ( ) je stanice Samarského metra.\n\nStanice je v systému jedna z nejnovějších, byla otevřena v roce 2002 a do roku 2007 sloužila jako konečná. Její stěny jsou obloženy červeným mramorem. V budoucnosti bude přestupní, tunelem pro chodce se propojí na nástupiště stanice na modré lince. Zajímavostí je také to, že byla zprovozněna jako jednokolejná, takže jedna strana střední lodi byla zazděná. Vybudování druhé koleje se stalo aktuálním až při rozšiřování této linky metra směrem na sever, do stanice \"Rosijskaja\". V provozu je zatím jen jeden výstup s eskalátory, nad stanicí se nachází terminál povrchové dopravy.\n\n"}
{"id": "74530", "url": "https://cs.wikipedia.org/wiki?curid=74530", "title": "Amanohašidate", "text": "Amanohašidate\n\nAmanohašidate (: 天橋立; „Most do nebe“) je písečná kosa dlouhá asi 3,5 km nacházející se v zálivu Wakasa na severu prefektury Kjóto v Japonsku. Patří mezi tzv. Tři slavné japonské scenérie. Celá kosa je porostlá borovicemi a lze ji pěšky přejít z jednoho konce na druhý. Nejlepší výhled na Amanohašidate je z kopců po obou stranách kosy. Doporučený způsob pohledu na \"Most do nebe\" je předklonit se zády ke kose a dívat se s hlavou mezi koleny, potom opravdu vypadá jako most vedoucí do nebe.\n"}
{"id": "74531", "url": "https://cs.wikipedia.org/wiki?curid=74531", "title": "Dháka", "text": "Dháka\n\nDháka (bengálsky: ঢাকা / Dhaka) je hlavním městem Bangladéše. Žije zde obyvatel, v konurbaci v roce 2011 žilo 18,89 milionu lidí.\n\nPůvod názvu města není přesně znám. Jednou možností je, že pochází z bengálského slova 'dhaka', což v češtině znamená 'skrývat, pokrývat, poklice či kryt'. Dalšími možnostmi je odvození od slova 'dhak' (česky: strom), jména bohyně Dhakeswari (Ukrytá bohyně, její svatyně se nachází v západní části metropole), či ze jména ženských božstev dákiní.\n\nMěsto bylo pravděpodobně založeno v období 1. tisíciletí našeho letopočtu, nemělo však větší význam. Ten vzrostl až v 17. století, tehdy se Dháka stala sídlem mughálských guvernérů bengálské provincie. Tehdy byla střediskem námořního obchodu, který sem přitahoval obchodníky z Nizozemí, Anglie a Francie. Později se ale hlavní město provincie přesunulo do Muršídabádu a nastalo období úpadku města. V roce 1765 se Dháka dostala pod britskou nadvládu a o téměř 100 let později získala městská práva. Během 19. století, kdy bylo město stále pod britskou kontrolou, jeho význam ustupoval před Kalkatou. Na významu začala Dháka nabývat až na počátku 20. století po vyhlášení Východního Bengálska a Ásámu. V této době město patřilo mezi významná obchodní střediska. Po rozdělení Britské Indie a vyhlášení nezávislosti v roce 1947 se Dháka stala hlavním městem provincie Východní Bengálsko a v roce 1956 Východního Pákistánu. V roce 1971 během války o získání samostatnosti Východního Pákistánu byla silně poškozena. Krátce po těchto událostech došlo k rozdělení země a vyhlášení nezávislého státu Bangladéš s hlavním městem Dhákou.\nDháka leží v oblasti severně od řeky Burhi Ganga (Padma), na jednom z ramen veletoku Brahmaputra. Průměrná nadmořská výška města je 6 m, nejnižším bodem je hladina řeky Brahmaputry ve výšce 3 m n. m., nejvyšším bodem je meteorologická stanice ve výšce 8 m n. m. Průměrné teploty jsou po celý rok celkem vyrovnané. V lednu se průměrná teplota pohybuje okolo 20 °C, v červenci pak okolo 28 °C. V lednu průměrně spadne 10 mm srážek, v červenci 330 mm srážek.\n\nSpousta historických památek z muslimského období se zachovala především ve starém městě. Vyjímá se mezi nimi pevnost Lal Bagh s mauzoleem Bibi Pari, karavanseraj Bara Katra, další karavanseraj Chhota Katra, palác Ahsan-Manzil a náboženský památník Husayni Dalal. Ve městě dále stojí více, než 700 mešit, nejznámější z nich je Bajt al-Mukarram. Nedaleko Dháky se nachází starobylé město Vikrampur. Zajímavé jsou také budovy parlamentu a Veletržní palác. Na ulici Buckland Road stojí dva největší přístavy celé metropole, Saddarghat a Badam Tali.\n\nV Dháce se také nachází největší nákupní centrum v Bangladéši. Dne 13. března 2009 vyhořela horní patra tohoto obchodního domu.\n\n"}
{"id": "74532", "url": "https://cs.wikipedia.org/wiki?curid=74532", "title": "Mír v Campo Formio", "text": "Mír v Campo Formio\n\nMír v Campo Formio 17. října roku 1797 ukončil válku mezi Francií a Rakouskem a potvrdil nové východní hranice Francouzské republiky až k levému břehu Rýna. Habsburská monarchie tu uznala ztrátu svého vlivu v Itálii a vzdala se Lombardie a Belgie výměnou za Benátsko, Istrii a Dalmácii.\n\nJednání o mírové smlouvě měla probíhat v Udine. Ačkoli to měl Napoleon Bonaparte z Milána coby kamenem dohodil, nechal císařova zmocněnce, nejlepšího rakouského diplomata hraběte Ludwiga Cobenzla, den čekat.\n\nJednání začala 27. září. Postupovala velice pomalu a Napoleon musel vyvinout obrovské diplomatické úsilí. Pokusil se Cobenzla zastrašit, že jednání budou přerušena. Cobenzl byl však neústupný. Již během předběžných leobenských jednání narazil na slabé místo rakouské diplomacie - Prusko.\n\nSpolečně čelit Prusku, rakouskému rivalovi, se Cobenzlovi zamlouvalo. Napoleonovi na Prusku nezáleželo a splnění této smlouvy také nepovažoval za závazné. Cobenzl se přesto dohadoval o každý bod smlouvy a jednání protahoval. Z Paříže přicházely každý dnem nové směrnice, ta poslední ukládala přerušit jednání a pokračovat na Vídeň do 29. září. Napoleon potřeboval konec tažení a spěchal. Rozhodl se tedy riskovat. Nótu o „ultimátu do 29. září“ ukázal Cobenzlovi, který jí byl naprosto zaskočen. Napoleon mohl přerušit jednání a jeho vláda by byla jen spokojena. Vyděšený Cobenzl byl ochoten souhlasit se vším.\n\nBylo to otevřené dělení kořisti. Benátská republika byla rozdělena mezi Rakousko, Francii a Cisalpinskou republiku. Mohuč a levý břeh Rýna připadl Francii. Rakousko uznalo nové italské republiky. Všechny otázky byly vyřešeny, a tak se 11. října obě strany sešly, aby smlouvu podepsaly.\n\nVyskytly se však netušené obtíže. Napoleonovi se nelíbil článek o Mohuči a rýnské hranici a navrhl jej opravit podle sebe, Cobenzl měl námitky.\nZa dva dny byl text ale oficiálně schválen, teď už šlo jen o to ho podepsat. Bylo dohodnuto, že se podpisy uskuteční v městečku Campo Formio, na poloviční cestě mezi rezidencemi obou stran. Když však byla smlouva 17. října konečně vyhotovena, hrabě Cobenzl, který se obával dalších Napolonových kousků, nečekal v Campo Formiu a odjel do Codroipo za ním. Tam byla také smlouva v noci na 18. října podepsána.\n\nAčkoli Napoleon ani Cobenzl v Campo Formiu nebyli, smlouva, jež ukončila pětiletou válku mezi Francií a Rakouskem, vešla do dějin jako mír z Campo Formia.\n\n"}
{"id": "74534", "url": "https://cs.wikipedia.org/wiki?curid=74534", "title": "Benoît Mandelbrot", "text": "Benoît Mandelbrot\n\nBenoît Mandelbrot (výslovnost: [\"benua mandelbro\"], 20. listopadu 1924 Varšava, Polsko – 14. října 2010 Cambridge, Massachusetts, Spojené státy americké) byl francouzsko-americký matematik a zakladatel fraktální geometrie, profesor matematických věd na Yaleově univerzitě a pracovník společnosti IBM ve vývojovém středisku Thomase J. Watsona. Do roku 1958 působil ve Francii a následně přesídlil do Spojených států.\n\nPojmenována po něm byla Mandelbrotova množina, kterou jako první vykreslil na počítači. Roku 1993 obdržel Wolfovu cenu za fyziku. Zemřel v 85 letech v massachusettské Cambridgi na rakovinu slinivky břišní.\n\nNarodil se ve Varšavě v litevsko-židovské rodině Mandelbrojtů. Byla to rodina s velkou akademickou tradicí. Jeho matka byla lékařka a jeho strýc Szolem Mandelbrojt se stal uznávaným francouzským matematikem.\n\nPočetné generace jeho předků žily na Litvě po pět set let. Mnoho z nich bylo ctěnými, váženými a vzdělanými filosofy či rabíny. Po první světové válce opustila jeho rodina kvůli komplikované politické a ekonomické situaci Litvu a přes východoukrajinský Charkov se dostala do Varšavy, hlavního města obnoveného Polska, kde zůstala do roku 1936. V onom roce se rodina rozhodla nejen z důvodů zhoršující se politické situace, ale také pro lepší možnost vzdělání svých dětí odejít do Francie, do Paříže.\n\nV Paříži bydlela rodina v ulici de Chaumont. Byt byl bez tekoucí vody, koupelny a s tureckým záchodem na každém druhém mezipatře, společném vždy pro čtyři rodiny. Po příjezdu do Francie navštěvoval spolu se svým bratrem Léonem místní základní školu Simona Bolívara pro chlapce na 119. avenue a učil se francouzštinu. Po roční docházce absolvoval základní školní stupeň a pokračoval na pařížském lyceu. Z důvodu blížící se okupace Paříže poslala rodina oba syny, Benoîta a Leona, do střední Francie do města Tulle. \n\nPo pádu Paříže následovali své syny i jejich rodiče. V Tulle žila rodina opět v nuzných poměrech, ale v poměrném bezpečí. Benoît Mandelbrot nastoupil na státní Lyceum Edmonta Perriera. Absolvoval \"summa cum laude\" (s nejvyšší pochvalou) - jako první v historii školy. Po obsazení i této části Francie se podařilo získat pro oba bratry falešný průkaz identity, na jehož základě mohli oba nastoupit jako učedníci v nástrojářské dílně v Perigueux. Při první příležitosti se bratři přesunuli do Saint-Julienu, aby mohli pokračovat ve studiu. Nastoupili na Lyceum du Parc v Lyonu, kde zůstali od ledna do května 1944. Po vylodění Spojenců v Normandii bylo lyceum v Lyonu urychleně uzavřeno a bratři byli přiděleni na zemědělské farmy v okolí. Tak se stal na čas pacholkem u koní. Jezdit na nich se ale nikdy nenaučil.\n\nPo návratu do Paříže složil Benoît Mandelbrot přijímací zkoušky na univerzitu. Se svými výbornými výsledky se mohl rozhodnout mezi elitními vysokými školami École Polytechnique a École Normale Supérieure (ENS). Jeho výsledky v matematice byly toho roku nejlepší mezi studenty v celé Francii.\n\nZprvu se zapsal na ENS, ale druhý den změnil názor a nastoupil na École Polytechnique, zpočátku jako zahraniční student, neboť byl stále polským občanem. Rozhodujícím se stal širší záběr přednášek na této škole. Škola vznikla roku 1794 jako škola pro civilní studenty, ale Napoleon Bonaparte z ní udělal vojenskou akademii, a tento status si škola ponechala. Nevýhodou Polytechnique byl strohý vojenský režim, který se stále udržoval, včetně nošení uniformy. Výhodou bylo, že studenti se okamžitě stávali státními zaměstnanci, čímž získal francouzské občanství. Studenti také měli zajištěné ubytování a v čase přídělového systému stravování. \n\nNa radu profesora aplikované matematiky Rogera Brarda (1907–1977) požádal Kalifornský technologický institut (zkráceně Caltech) v americké Pasadeně o studijní pobyt a byl přijat. Profesor Brard zařídil Mandelbratovi stipendium od Polytechnique. Na kalifornském Caltechu Mandelbrota zaujaly přednášky z termodynamiky a mechaniky tekutin. Částečně se zde věnoval i problematice letectví. Po dvou letech strávených postgraduálním studiem na Caltechu se vrátil do Paříže.\nVzhledem k tomu, že absolvoval vojenskou školu, musel si povinně odsloužit rok v armádě. Stal se z něj důstojník francouzského letectva, s povinností odsloužit 12 měsíců. Z důvodů války v Koreji mu bylo povinných 12 měsíců prodlouženo na 18 měsíců.\n\nV roce 1950 studoval matematiku na Pařížské univerzitě a hledal téma své doktorské disertace. Nakonec zvolil pro první část své práce obecný zákon frekvence výskytu slov, v druhé části pak všeobecnou statistickou termodynamiku. V té době dostal na vědecké konferenci v Londýně nabídku postdoktorandského místa v Massachusettském institutu (MIT). Z toho důvodu Mandelbrot s disertací příliš spěchal a jeho disertace byla odmítnuta jako nedokončená. Také mu bylo vytýkáno, že celá práce je chaoticky odprezentovaná. S nabídkou MIT byl konec. Nakonec se rozhodl nastoupit do firmy Philips Electronics. Firma zabývající se výrobou televizorů se připravovala na nástup barvy a hledala absolventa obeznámeného s technikou zvanou spektrální anylýza. Tento úkol Mandelbrota přitahoval, bylo potřeba vyřešit problematiku šíření světla skleněným hranolem. Zároveň hledal nové téma své doktorandské práce a tady hodlal najít inspiraci. Nakonec se klíčovým tématem Mandelbrotovy doktorandské práce stal velmi jednoduchý matematický základ neočekávaného rozdělení slov, tzv. rozdělení s dlouhým chvostem. Název jeho disertace zněl \"Hry sdělování\".\nVědecká kariéra Benoîta Mandelbrota pokračovala v Princetonu, kde pracoval jako postgraduální asistent profesora von Neumanna. Po odchodu von Neumanna z Princetonu do Washingtonu se rozhodl pro návrat do Francie. V roce 1955 se oženil s Aliette Kaganovou. Po svatbě se nastěhovali na usedlost La Boverie blízko švýcarské Ženevy. Obdržel nabídku od profesora Jeana Piageta, věnujícího se vývoji dětské inteligence, který hledal matematika, který by mohl pracovat jako externí poradce nově zakládaného interdisciplinárního centra pro genetickou epistemologii. Na Piageta zapůsobila Mandelbrotova práce na téma lingvistiky. Ve školním roce 1957–1958 získal učitelské místo se stálým platem a definitivou ve Francii na universitě v Lille. Získal pozvání na krátký pobyt v USA v IBM a 20. června 1958 odjela rodina do Yorktown Heights v USA. Na podzim se mínil vrátit do Lille.\n\nPůvodně plánovaný krátký pobyt se protáhl na třicet pět let. Jistotu existenční definitivy v Lille vyměnil za nejistou budoucnost v USA. Rodina koupila dům v Chappaqua. Pracovat začal v IBM jako konzultant pro kolegy zaměřené na praktické problémy. Tento status mu umožňoval přispívat k nejrůznějším vědním oborům. Také mu to umožňovalo být hostujícím profesorem na Harvardu a Yalu. \n\nStál u zrodu prvních počítačových programů, po FORTANU přišla i počítačová grafika, pracující na mřížce 64x64 pixelů, ale přesto umožňující črtat první fraktální obrazce. Věnoval se studiu chování cen na finančních trzích, které se stalo stálou konstantou jeho vědeckého života, rozvíjení teorie fraktální geometrie a také řešení šumů a chybovosti na telefonních linkách. Kromě založení oboru fraktální geometrie se zabýval teorií drsnosti, samopodobnosti, věnoval se teorii finančních trhů, geologii, lingvistice, konstrukci letadel, mechanice strojů, termodynamice, turbulenci kapalin, publikoval práce z oboru medicíny či kosmologie. Na problémy se dokázal podívat z nečekaného úhlu, čímž se podílel na převratu či dokonce revoluci v daném oboru. Zemřel na rakovinu slinivky ve věku 85 let.\n\nMandelbrot zemřel ve věku 85 let v hospicu v Cambridgi v americkém státě Massachusetts. Příčinou jeho úmrtí byla rakovina slinivky.\n\nOd roku 1951 publikoval Mandelbrot práce z oblastí teorie informace, ekonomiky a dynamiky kapalin.\n\nMandelbrot žil a působil ve Francii do roku 1958, kdy přesídlil do USA.\n\nV roce 1975 vytvořil pojem fraktál a popsal tyto struktury v knize \"Les objets fractals, forme, hasard et dimension\" (v češtině \"Fraktály: Tvar, náhoda a dimenze\"). V tomto díle navázal mj. na článek „Přírodní dualita statistického rozložení“ českého geografa, demografa a statistika Jaromíra Korčáka z roku 1938, který vyšel v roce 1941 v časopise \"Statistický obzor\", ročník 22, str. 171–222. V roce 1982 Mandelbrot rozšířil a aktualizoval své myšlenky v knize \"The Fractal Geometry of Nature\" (Fraktální geometrie přírody). Toto vlivné dílo přivedlo fraktály do hlavního proudu teoretické matematiky.\n\nPřestože Mandelbrot zavedl výraz „fraktál“, některé jevy představené v jeho díle \"The Fractal Geometry of Nature\" byly popsány již dříve jinými matematiky. Paradoxně to byla například Mandelbrotova množina.\n\n\n\n"}
{"id": "74540", "url": "https://cs.wikipedia.org/wiki?curid=74540", "title": "Obrazce na planině Nazca", "text": "Obrazce na planině Nazca\n\nObrazce na planině Nazca patří mezi tzv. geoglyfy. Na náhorní plošině jihoamerického Peru se nachází více než 300 obrazců, tvořených světlými liniemi, vzniklými odstraněním tmavšího vulkanického povrchu. Jednotlivé obrazce jsou zřetelné až při pohledu z letadla nebo balonu a dodnes není jednoznačně prokázáno, z jakého důvodu byly vytvořeny. Nachází se zhruba 360 km jihovýchodně od Limy v departementu Ica.\n\nNáhorní plošina Nazca o rozloze asi 500 km² je dnes pouštní oblastí, ale je zřejmé, že v období přibližně 200 př. n. l.–800 let n. l. byla zemědělsky intenzivně využívána Indiány kultury Nazca. Současné znalosti této kultury jsou poměrně skromné, protože se nedochovaly žádné písemné památky a samotný zánik této civilizace není zcela vyjasněn.\n\nZ dodnes ne zcela jasných důvodů vytvořili tito Indiáni na pouštní ploše více než 300 obrazců, většinou o rozměrech až několik desítek metrů. Obrazce znázorňují nejčastěji zvířata, hmyz, ryby a ptáky (například velmi známý je geoglyf zobrazující kolibříka), nalezneme zde i lidské postavy, geometrické obrazce, spirály a poměrně často dlouhé rovné linie o délce až několika kilometrů.\n\nSamotný způsob tvorby těchto obrazců je velmi prostý a jednoduchý. Stačí odstranit 10–20 centimetrů povrchové tmavě zbarvené horniny a objeví se světle zbarvený vápencový nebo pískovcový podklad. K vytvoření jednoho obrazce je potřeba pouze několik hodin práce menší skupiny lidí. Předmětem úvah je však metoda, kterou byly tyto obrazce přesně vyměřeny, a především smysl těchto obrazců. Z povrchu země jsou tyto obrazce nerozlišitelné a v moderní době byly objeveny až ve 20. letech 20. století při leteckém průzkumu oblasti. I dnes používají turisté, kteří chtějí tyto geoglyfy pozorovat, buď letadla nebo vrtulníky.\n\nJe zřejmé, že ani sami tvůrci obrazců je nemohli pozorovat v celku, i když někteří badatelé vyslovili domněnku, že Indiáni kultury Nazca mohli používat například jednoduché balony na teplý vzduch nebo velké draky, které by mohly unést jednoho člověka. Tak by bylo možné jak dirigovat tvůrce obrazců, tak pozorovat vytvořené dílo.\n\n\n"}
{"id": "74542", "url": "https://cs.wikipedia.org/wiki?curid=74542", "title": "Gerd Lüdemann", "text": "Gerd Lüdemann\n\nGerd Lüdemann (* 5. červenec 1946 Visselhövede) je zvláště kritický profesor teologie na univerzitě v Göttingenu, který původně vedl katedru nového zákona.\n\nPoté, co v roce 1996 v článku v Evangelische Zeitung napsal, že zmrtvýchvstalý Ježíš je kostlivcem ve skříni evangelické církve, byl z katedry po stížnosti Konfederace evangelických církví v Dolním Sasku odstraněn.\n\nByla pro něho zřízena katedra dějin a literatury raného křesťanství a bylo mu zakázáno účastnit se zkoušek bohoslovců. Proti tomuto rozhodnutí postupoval právní cestou, ovšem jeho žaloba byla v poslední instanci zamítnuta Spolkovým správním soudem 3. listopadu 2005.\n\n\n"}
{"id": "74543", "url": "https://cs.wikipedia.org/wiki?curid=74543", "title": "Hammondovy varhany", "text": "Hammondovy varhany\n\nHammondovy varhany jsou elektromechanický hudební nástroj (elektrofon), jejichž první prototyp vyrobil v dubnu 1935 Laurens Hammond. Původním záměrem bylo najít levnější alternativu pro kostelní píšťalové varhany, Hammondovy varhany se však využívají hlavně v jazzu, soulu, blues, funku, Jazz-funku, Soul-jazzu, rocku a gospelu.\n\nZvuková barva Hammondových varhan vzniká aditivní syntézou, tóny se tvoří skládáním přibližně sinusových vln, které jsou generovány pomocí rotujících ozubených tónových kol. Profil ozubení kol je zvolen tak, aby byl generován signál požadovaného průběhu. Poměry jednotlivých vln se nastavují posuvnými táhly umístěnými nejčastěji nad klaviaturami. Z mnoha vyráběných modelů Hammondových varhan je nejznámější Hammond B-3. Poslední elektromechanické Hammondovy varhany sjely z montážní linky v polovině 70. let. Brzy se objevily elektronické analogové a později i digitální nástroje napodobující zvuk Hammondových varhan.\n\nV roce 1897 patentoval Thaddeus Cahill nástroj nazvaný Telharmonium, který pomocí rotačních přerušovačů a později alternátorů vytvářel aditivní syntézou zvuky různých barev ve formě elektrických signálů. Podobný princip o 30 let později použil při návrhu svých varhan americký inženýr Laurens Hammond. Ten získal patent 1.965.350 na nový typ \"elektrického hudebního nástroje\", který napodobuje zvuk klasických varhan za použití tónových kol a elektromagnetických snímačů.\n\nVynález byl představen veřejnosti v dubnu 1935 a první model byl k dispozici v červnu téhož roku. V populární hudbě byly varhany poprvé použity v hudbě Milta Hertha, který hrál živě na WIND (AM), brzy poté, co varhany přišly na trh.. Hammondovy varhany byly původně určené jako dostupná náhražka píšťalových varhan v měšťanských domech a jako nástroj pro rozhlasové vysílání. V průběhu druhé světové války se varhany užívaly ve vojenských kaplích a divadlech, rozšíření znalosti tohoto nástroje mezi vojáky přispělo k jeho popularitě i v poválečném období.. Od 50. let začali Hammondovy varhany používat jazzoví hudebníci jako Jimmy Smith nebo Lou Bennett jako svůj charakteristický nástroj. Od 60. let Hammondovy varhany získaly oblibu u rockových a popových skupin a staly se součástí vybavení rockových umělců jako jsou Gregg Allman (The Allman Brothers Band), Steve Winwood, Richard Wright (Pink Floyd), Keith Emerson, Jon Lord, Matthew Fisher (Procol Harum), Rick Wakeman (Yes) a od 90. let acid rockových umělců jako je The Brand New Heavies, Jack McDuff nebo Tony Monako.\nNejvýznamnějším hráčem na tento nástroj v Československu byl od konce 60. až do 80. let Marián Varga.\n\nZnačku Hammond nyní vlastní firma Suzuki – Hammond Suzuki Co., Ltd. Dnes je zvuk Hammondových varhan napodobován digitálními elektronickými nástroji.\n\nJak už bylo řečeno výše, Hammondovy varhany pracují na principu aditivní syntézy. Zvuk varhan je tvořen mechanickými tónovými (fonickými) koly, která rotují před malými elektromagnetickými snímači. Každé tónové kolo vytváří elektrický signál podobný sinusoidě. Otáčením tónového kola se mění intenzita magnetického pole, když je špička ozubeného kola nejblíže ke špičce magnetu je magnetismus nejsilnější, když je nejdále, nejslabší. Změny magnetického pole vytvářejí v cívce střídavý proud, který se používá jako jedna z frekvencí v harmonické syntéze.\n\nHammondovy varhany patří mezi elektromechanické, elektrofonické či také méně přesně elektrické nástroje, protože tóny jsou zde tvořeny mechanickými tónovými koly a ne oscilátory jako v případě nástrojů elektronických. Většina modelů Hammondových varhan používá 96 tónových kol. Pět z nich negeneruje zvuk a slouží pouze k vyrovnání mechanických vlastností rotační soustavy. Zvukový generátor tedy vytváří 91 frekvencí potřebných pro celé varhany. K výstupu některých snímačů jsou zapojeny kondenzátory a odpory, které s indukčností cívky snímače tvoří rezonanční obvod, který zdůrazňuje potřebné (produkované) kmitočty a ostatní (rušivé) potlačuje.\n\nPožadovaný zvuk se dá nastavit některou ze sad táhel umístěných nad klaviaturami. Táhla fungují podobně jako tahové potenciometry na mixážním pultu. Čím víc se táhlo vysune, tím větší je intenzita odpovídající frekvenční složky ve výsledném tónu.\nTáhla jsou ve skupinách uspořádána takto:\n\nKaždé táhlo má rozsah 0 (vypnuto) až 8 (maximum). Změny nastavení je možné provádět během hraní.\n\nPřepínače předvoleb zvukových barev jsou řešeny jako přidaná oktáva klaviatury úplně vlevo, která je v inverzní barvě. Klávesy Cis až A obvykle spínají pevně nastavené tovární barvy a klávesy Ais a H aktivují některou ze sad táhel (volnou kombinaci). Klávesou C se pak ruší zvolený rejstřík. Pro basový pedál (je-li přítomen) není žádná předvolba k dispozici, barva se nastavuje pouze zvláštní malou sadou táhel.\n\nSignály jednotlivých složek aditivní syntézy spínají skupiny devíti kontaktů umístěných u kláves. Při spínání vzniká rušivý zvuk – kliks, který je součástí charakteristického zvuku nástroje.\n\nDalším charakteristickou součástí zvuku Hammondových varhan je efekt perkuse, vznikající neperiodickou amplitudovou modulací (krátkým zdůrazněním) hlasových řad 4' (2. harmonická) a 2 2/3' (3. harmonická). Modulační signál se odvozuje od stisku kláves. Při zapnuté perkusi přestává hrát hlasová řada 1', její sběrnice je použita pro spouštěcí napětí obvodu perkuse. Vybraný zvuk perkuse zazní buď rychle (\"Fast\") nebo pomalu (\"Slow\"). Některé modely funkci perkuse nemají.\n\nSoučástí varhan je elektromechanická jednotka vytvářející pomocí rotačního přepínače efekt chorus a vibráto.\n\nTypický zvuk dotváří také vestavěná pružinová dozvuková jednotka.\n\nElektronické obvody zesilující zvukový signál jsou osazeny elektronkami. Hudebníci často využívají zkreslení vznikající při mírném přebuzení zesilovače.\n\nAčkoli Hammondovy varhany mají vlastní sadu reproduktorů, mnoho hráčů používá \"rotující reproduktory\" Leslie, nazývané podle jeho vynálezce Donalda J. Leslieho (1913–2004). Reprosoustava Leslie se skládá ze zesilovače a reproduktorů, jejichž zvuk je v případě výšek vyzařován přes rotující zvukovody umístěné nad výškovým reproduktorem a v případě basů přes rotující bubnový zvukovod umístěný pod reproduktorem, což vytváří charakteristický pulsující zvuk. Principem efektu je využití kombinace periodické amplitudové a frekvenční modulace, vznikající v důsledku Dopplerova jevu. Výsledný zvuk závisí na rychlosti rotorů. Při pomalém otáčení, typicky kolem jedné otáčky za sekundu, vzniká efekt podobný chorusu. Při rychlých otáčkách vzniká vibráto, při kterém se periodicky mění i hlasitost a barva zvuku.\n\n"}
{"id": "74545", "url": "https://cs.wikipedia.org/wiki?curid=74545", "title": "Lotus 33", "text": "Lotus 33\n\nLotus 33 byl vůz firmy Lotus určený pro závody Formule 1 v letech 1964-67.\nKonstruktéři Colin Chapman a Len Terry vůz postavili podle vzoru úspěšného předchůdce Lotusu 25. Vzhledem k minimu změn se často hovoří o tom, že šlo vlastně spíše o modifikaci tohoto vozu. Přesto lze tvrdit, že oproti svému předchůdci měl řadu vylepšení, které měly dopad na jízdní vlastnosti a na bezpečnost pilota.\nKonstrukce vozu byla nyní celohliníková, což nejen velmi dobře vypadalo, ale díky odlehčení se jednalo i o výrazný posun dopředu. Další výraznou změnou byly širší pneumatiky, což vedlo k větší stabilitě vozu. Celkově byl vůz tužší a jednodušší nejen z konstrukčního hlediska, ale i na ovládání. V sezónách 1964 a 65 byl vůz osazen osmiválcovým motorem Coventry Climax FWMK s objemem 1500 cm,v sezónách 1966 a 67 byl tento motor nahrazen dvoulitrovým osmiválcem.\nV první sezóně jezdili s tímto vozem Jim Clark, Mike Spence, Walt Hansgen a Moises Solana. Z této čtveřice se dokázal prosadit pouze J. Clark, který získal 32 bodů. což znamenalo třetí místo. Mike Spence získal celkem čtyři body, což znamenalo celkově čtrnácté místo, W. Hansgen dokázal získat jen dva body, což stačilo jen na osmnácté místo a M. Solana skončil dokonce bez bodu.\nTakové výsledky znamenaly neúspěch a to i přes třetí místo J Clarka. Příčiny tohoto neúspěchu lze hledat spíše na straně nového vozu a jeho nastavení, než na straně jezdců.\nV sezóně roku 1965 došlo na postu jezdců ke změnám, taktéž vozidlo bylo posíleno, což sice zvýšilo jeho výkon, ale snížilo jeho spolehlivost. Přesto došlo ke zlepšení a Jim Clark se dokázal s 54 body stát mistrem světa, Mike Spence získal s deseti body osmé místo. Nováčci Paul Hawkins a Bob Bondurant skončili bez bodů.\nV sezóně roku 1966 došlo ke změně motoru, což citelně zvýšilo výkon, ale také znatelně snížilo spolehlivost, protože automobil nebyl konstruován na dvoulitrový motor. Tato změna však měla být pouze do doby než bude uveden nový vůz Lotus 43, což se do konce sezóny nepodařilo. Jim Clark přesto dokázal získat šestnáct bodů. které znamenaly šesté místo, Peter Arundell získal devatenácté místo s jedním bodem a Pedro Rodríguez spolu s Gekim zůstali bez bodů.\nV sezóně roku 1967 odjel Lotus 33 jen dvě velké ceny. Tato sezóna byla pro Lotus celkově neúspěšná Graham Hill získal šest bodů, což znamenalo sedmé místo, Jim Clark a Mike Fischer skončili bez bodů.\n\nLegenda k tabulce: * závod se nejel; - Lotus 33 nestartoval\n"}
{"id": "74546", "url": "https://cs.wikipedia.org/wiki?curid=74546", "title": "Kelč", "text": "Kelč\n\nKelč ( \"Keltsch\") je město v okrese Vsetín ve Zlínském kraji, 11 km západně od Valašského Meziříčí na rozhraní Hané a Valašska v záhorské pahorkatině. Městem protéká řeka Juhyně. Žije zde obyvatel.\n\nMěsto se může chlubit dějinami staršími než dnes výstavnější a větší města v okolí. První písemná zmínka pochází z roku 1131. Přes své stáří je Kelč zároveň také jedním z nejmladších měst České republiky, neboť teprve 1. července 1994 navrátil Parlament České republiky Kelči status města.\n\nNejstarší stopy pobytu člověka na území dnešní Kelče jsou z mladší doby kamenné. První dočasná sídla neolitických zemědělců vznikala cca 5000 let před naším letopočtem. Souvislé historické osídlení dnešní Kelče začíná někdy kolem roku 1000. V té době již byl na Strážném uložen poklad mincí a zlomkového stříbra, který nasvědčuje, že Kelč ležela na významné obchodní tepně. Kelč patří k významným archeologickým lokalitám okresu Vsetín. Historické jádro města je městskou památkovou zónou.\n\n\n\"<nowiki>\"</nowiki>Když nemohl hospodář,musel se mnou náš Jenda.Bylo mu něco přes 14 let a byl malé postavy,že ho za pluhem ani vidět nebylo.Tehdy oral poprvé a těšilo ho,že už může zaskočit za tátu.Já jsem vedla krávy a syn držel pluh.Pln mladého zápalu ryl hluboko.Pojednou pluh na něco narazil.Náš člověk má stále pilno,tak jsem nechtěla zdržovat a táhla jsem pluh dál. Jenda však nedal, zastavil se a šel po příčině.\"\"Na podzim roku 1938 bylo na vrchu Strážné nad Kelčí objeveno při vyorávání brambor 14letým Janem Hradilem a jeho matkou množství stříbrných mincí a jejich fragmentů. Tento nález je označován jako \"Kelečský poklad\". Celkem se jednalo asi o 1500 mincí a jejich částí a úlomků šperků. Váha nálezu byla 433g. Mezi mincemi se nacházely denáry z různých částí Evropy, dirham i Trajanův denár z Římského císařství. Nejmladšími mincemi byly české denáry Boleslava III. Část nálezu si nálezce ponechal, zbytek prodal nebo věnoval muzeím a soukromníkům.\nV roce 1964 byl na místě nálezu slavnostně odhalen památník s plaketou s textem \"\"Kelečský poklad 1002-1938\"\".\nV letech 1989-1998 byla poblíž místa nálezu objevena další část pokladu.\n\n\n\n\n\n"}
{"id": "74548", "url": "https://cs.wikipedia.org/wiki?curid=74548", "title": "R.E.M.", "text": "R.E.M.\n\nR.E.M. (vyslov.„ár-í-em“) byla americká rocková skupina, kterou v roce 1980 ve městě Athens v Georgii založili bubeník Bill Berry, kytarista Peter Buck, baskytarista Mike Mills a zpěvák Michael Stipe. R.E.M. patří mezi první kapely hrající alternativní rock, které se dostaly do povědomí širokého spektra posluchačů. Svůj první singl, „Radio Free Europe“ vydali v roce 1981 u labelu Hib-Tone. V roce 1982 následovalo vydání EP \"Chronic Town\" u I.R.S. Records a alba \"Murmur\" v roce 1983, které se dočkalo velice pozitivních reakcí ze strany hudebních kritiků. V následujících letech dosáhli R.E.M. díky dalším albům úspěchů na alternativní scéně. V roce 1987 vstoupili do mainstreamu hitem „The One I Love“ a o rok později podepsali smlouvu s Warner Bros. Company. Records.\n\nNa začátku 90. let vydali R.E.M., v té době často označováni za průkopníky alternativního rocku, velice úspěšná alba \"Out of Time\" (1991) a \"Automatic for the People\" (1992), jejichž zvuk se však lišil od dosavadních alb kapely. S albem \"Monster\" (1994) se R.E.M. vrátili k více rockovému zvuku a po šestileté odmlce se vydali na turné, které však poznamenaly zdravotní potíže členů kapely. V roce 1997 prodloužili R.E.M. smlouvu s Warner Bros. za tehdy rekordních 80 milionů dolarů. Následujícího roku kapelu z osobních důvodů opustil bubeník Bill Berry a kapela byla od té doby tříčlenná.\n\nR.E.M. hráli a vydávali desky i v prvním desetiletí 21. století, avšak ty se setkaly se smíšenými reakcemi kritiků a fanoušků. Kapela se také aktivně angažuje v různých politických a společenských hnutích. V roce 2007 byli R.E.M. uvedeni do Rock and Roll Hall of Fame.\n\nV lednu 1980 se Michael Stipe a Peter Buck potkali v obchodě s nahrávkami ve kterém Buck pracoval. Oba zjistili, že se jim líbí podobná hudba, a to punk rock a protopunk reprezentované umělci jako Patti Smith, Television a The Velvet Underground. Stipe později řekl: „Zjistili jsme, že jsem kupoval desky, které si (Buck) odkládal pro sebe.“ Stipe a Buck později potkali na jedné párty studenty University of Georgia Mikea Millse a Billa Berryho kteří spolu hráli v kapele už od střední školy. Kvartet se dohodl, že spolu napíšou několik písniček. Stipe později poznamenal, že za tím nebyl žádný velký plán a pokus prorazit. Nepojmenovaná kapela několik měsíců cvičila, aby 5. dubna 1980 vystoupila na narozeninové party jejich kamaráda v episkopálním kostele. Po zvažování jmen jako „Twisted Kites“, „Cans of Piss“, nebo „Negro Wives“ se kapela nakonec pojmenovala R.E.M. Tento název vznikl tak, že Stipe zabořil náhodně prst do slovníku právě na tuto zkratku.\n\nČlenové opustili školu, aby se mohli plně věnovat kapele. Jejich manažerem se stal Jefferson Holt, majitel obchodu s deskami, který byl kapelou a jejím vystoupením v jeho domovském městě Chapel Hill v Severní Karolíně tak nadšen, že se za ní přestěhoval do Athnes. Úspěch R.E.M. v Athens a okolí byl téměř okamžitý. Koncerty začalo navštěvovat čím dál více lidí, což ovšem vedlo k negativnímu postoji mnohých místních hudebníků. Během dalšího roku a půl již kapela koncertovala na jihu Spojených států. Tehdejší turné však bylo velmi skromné, kapela cestovala ve staré dodávce, kterou řídil Holt, a členové kapely mohli za jídlo utratit jen dva dolary denně. Během léta 1981 nahráli R.E.M. svůj první singl, „Radio Free Europe“ ve studiu Mitche Eastera ve Winston-Salem v Severní Karolíně. „Radio Free Europe“ byl vydán místním nezávislým labelem Hib-Tone v nákladu 1 000 kusů, který byl prakticky okamžitě vyprodán. Přestože se stal nedostatkovým zbožím, kritici na něj nešetřili chválou. New York Times ho zařadili mezi 10 nejlepších singlů roku a Village Choice ho označil za singl roku 1981.\n\nV říjnu 1981 nahráli R.E.M. spolu s Mitchem Easterem EP \"Chronic Town\", které mělo být původně vydané u Hib-Tone. Demo nahrávky se však dostalo k I.R.S. Records, která s kapelou podepsala v květnu 1982 smlouvu, když ji R.E.M. upřednostnili před nabídkou mnohem větší společnosti RCA Records. \"Chronic Town\" bylo vydáno v srpnu téhož roku. Recenze v \"NME\" ocenila mystický nádech písní a tvrdila, že „R.E.M. zní opravdově a je skvělé slyšet něco tak nenuceného a chytrého jako toto.“\n\nI.R.S. přidělila R.E.M. producenta Stephena Haugea, aby s kapelou nahrál její první album. Jeho přílišný technický perfekcionalismus kapelu neoslovil a ta požádala I.R.S., aby mohla nahrát album s Easterem. Nahrávací společnost nechala R.E.M. na zkoušku nahrát píseň „Pilgrimage“ s Easterem a jeho kolegou Donem Dixonem. Vedení I.R.S. po poslechu této nahrávky dovolilo kapele nahrát album s Easterem a Dixonem. R.E.M. odmítli do alba zakomponovat kytarová sóla a v té době populární syntetizátory, aby album získalo nadčasový zvuk. Album \"Murmur\" vydané v roce 1983 se dočkalo pozitivního přijetí kritikou, časopis \"Rolling Stone\" jej dokonce vyhlásil nahrávkou roku. Album se umístilo na 36. místě amerického žebříčku. Znovu nahraná píseň „Radio Free Europe“ byla vybrána jako první singl a na žebříčku singlů se umístila na 78. pozici. I přes mnohá ocenění se alba \"Murmur\" prodalo jen 200 000 kopií, což bylo méně, než I.R.S. očekávala.\n\nR.E.M. poprvé vystoupili v celostátní televizi v říjnu 1983 v pořadu \"Late Night with David Letterman\", kde zahráli píseň „Radio Free Europe“ a novou, doposud nepojmenovanou píseň. Ta byla později pojmenována „So. Central Rain (I'm Sorry)“ a stala se prvním singlem z následujícího alba \"Reckoning\" (1984), na kterém opět spolupracovali Easter a Dixon. Také toto album se dočkalo pozitivních recenzí, například časopis \"NME\" napsal, že \"Reckoning\" „potvrzuje, že R.E.M. jsou jednou z nejvíce vzrušujících kapel na světě.“ Na konci roku 1983 se kapela poprvé vydala na turné po Evropě. Reckoning dosáhlo na 27. místo na americkém žebříčku, což byl obrovský úspěch, protože kapela byla známa především na univerzitách. Naopak za oceánem se albu kvůli špatné distribuci a malému prostoru věnovanému mu v rádiích nedařilo a na britském žebříčku se dostalo jen na 91. místo.\n\nTřetí album, \"Fables of the Reconstruction\" (1985), znamenalo obrat ve vývoji kapely. Místo Dixona a Eastera produkoval album Joe Boyd, který předtím v Anglii spolupracoval s Fairport Convention a Nickem Drakem. Pro členy kapely bylo nahrávání extrémně náročné, především kvůli chladnému zimnímu počasí a mizernému jídlu ve studiu a kapela se tak dostala na pokraj rozpadu. Pochmurná atmosféra při nahrávání se promítla i do alba samotného. Stipe psal texty vycházející z jižanské mytologie a v rozhovoru z roku 1985 prohlásil, že jej inspirovala „představa o starých lidech sedících okolo ohně předávajíce legendy a pohádky svým vnoučatům.“ \"Fables of the Reconstruction\" se stalo komerčně nejúspěšnějším albem I.R.S. Records v Americe. V Evropě se však albu nedařilo a ohlasy kritiky byly tentokrát smíšené a někteří kritici albu vytýkali, že bylo příliš pochmurné a špatně nahrané. Stejně jako v případě předchozího alba byly i singly z \"Fables of the Reconstruction\" prakticky zcela ignorovány mainstreamovými rádii. Vedení I.R.S. Records tak začalo být frustrováno neochotou kapely prorazit i do mainstreamu.\n\nProducentem čtvrtého alba se stal Don Genham. Album \"Lifes Rich Pageant\" (1986) bylo přístupnější i pro posluchače mimo univerzitní rádia, neboť Stipeův mumlavý charakter zpěvu se změnil a album bylo celkově pozitivnější než \"Fables of Reconstruction\". V roce 1986 prohlásil Peter Buck v rozhovoru pro \"Chicago Tribune\", že „Michael se stále zlepšuje a je si stále jistější. Myslím si, že se to projevuje v charakteru jeho hlasu.“ \"Lifes Rich Pageant\" překonalo své předchůdce a umístilo se na 21. místě amerického žebříčku, prodalo se jej přes 500 000 kopií a R.E.M. tak poprvé obdrželi zlatou desku. Singl „Fall on Me“ byl hrán na některých komerčních rádiích, avšak šlo jen o ta méně významná a největší podporu mělo album stále na univerzitních rádiích. Díky úspěchu alba \"Lifes Rich Pageant\" se I.R.S. Records rozhodla vydat album \"Dead Letter Office\", které obsahovalo především písně obsažené jako B-strany na doposud vydaných singlech. Krátce poté vydala I.R.S. Records všechny doposud nahrané videoklipy R.E.M. (kromě „Wolves, Lower“) pod názvem \"Succumbs\".\n\nDon Genham neprodukoval páté album R.E.M. a kapele navrhl, aby si za producenta zvolila Scotta Litta, který s kapelou nakonec spolupracoval na dalších pěti albech. Album \"Document\" (1987) obsahovalo některé otevřeně politické písně, například „Welcome to the Occupation“ a „Exhuming McCarthy“, které reagovaly na konzervativní politické prostředí za vlády prezidenta Reagana. John Pareles z \"The New York Times\" napsal v recenzi, že „\"Document\" je jak sebevědomé, tak i vyzývavé album. Pokud se R.E.M. mají z kultovní kapely stát kapelou masově oblíbenou, toto album jim to umožní.“ \"Document\" bylo opravdu průlomové album a první singl „The One I Love“ se dostal mezi dvacet nejúspěšnějších jak ve Spojených státech, tak i v Kanadě a Spojeném království. V lednu 1988 bylo prodáno milion kopií alba \"Document\". V prosinci 1987 se R.E.M. objevili na titulní straně časopisu \"Rolling Stone\", kde byli označeni za „nejlepší americkou rock & rollovou kapelu.“\n\nNespokojení s malými úspěchy v zahraničí se R.E.M. rozhodli neprodloužit smlouvu s I.R.S. Records a místo toho podepsali kontrakt s Warner Bros. Records. V roce 1988 vydala I.R.S. kompilaci \"Eponymous\", která obsahovala singly a raritní nahrávky. Ve stejném roce vydali R.E.M. své první album u Warner Bros pojmenované \"Green\". Toto album nahrané v Nashvillu v Tennessee se vyznačovalo experimentováním se zvukem. Nahrávky se různily od optimistického prvního singlu „Stand“, který byl ve Spojených státech velkým hitem, až po politické písně jako „Orange Crush“ a „World Leader Pretend“, které se věnovaly Vietnamské válce, respektive válce studené. Alba \"Green\" se prodaly po celém světě čtyři miliony kopií. Kapela také vyrazila na podporu alba na své doposud největší a po vizuální stránce i nejpropracovanější turné. Po jeho skončení se členové rozhodli dát si na rok pauzu, což byla jejich první velká přestávka.\n\nV polovině roku 1990 se R.E.M. vrátili do studia, aby nahráli své sedmé album, \"Out of Time\". Na rozdíl od předcházejících alb začali členové používat i jiné nástroje než elektrické kytary a to například mandolínu, varhany a akustické kytary. Album bylo vydáno v březnu 1991 a dostalo se jako první album kapely na první místo amerického i britského žebříčku. Ve Spojených státech se do roku 1996 prodaly 4,2 miliony kopií a celosvětově okolo 12 milionů. První singl, „Losing my Religion“ se stal celosvětovým hitem jak v rádiích, tak i na MTV a dalších hudebních stanicích. Singl se dostal až na čtvrté místo amerického žebříčku, což z něj učinilo doposud nejúspěšnější singl R.E.M. Mike Mills později konstatoval, že „v naší kariéře bylo málo opravdu přelomových událostí, protože se kapela vyvíjela postupně. Jestli ale chcete mluvit o opravdovém zlomu, myslím, že to byla právě ‚Losing My Religion‘.“ Na druhém singlu, „Shiny Happy People“, zpívala Kate Pierson z kapely The B-52's pocházející stejně jako R.E.M. z města Athens. Tento singl se dostal na desáté místo amerického a na šesté místo britského žebříčku. I přes oblibu této písně na ni R.E.M. zanevřeli a na koncertech ji nikdy nehrají. R.E.M. získali díky \"Out of Time\" sedm nominací na ceny Grammy, což bylo mezi všemi umělci v roce 1992 nejvíce. Album bylo vyhlášeno nejlepším alternativním albem roku a píseň „Losing My Religion“ byla oceněna za nejlepší videoklip a nejlepší popovou nahrávku nahranou duem, nebo kapelou. R.E.M. nekoncertovali na podporu alba a místo toho vystoupili jen na několika jednorázových akcích včetně vystoupení na MTV v rámci série MTV Unplugged.\n\nPo krátké přestávce začali R.E.M. v roce 1991 pracovat na novém albu. To bylo vydáno v roce 1992 pod názvem \"Automatic for the People\". Ačkoliv mělo být album tvrdší než jeho předchůdce, podle časopisu \"Melody Maker\" se pochmurné \"Automatic for the People\" stalo ještě zoufalejším. Nosnými tématy alba byly ztráta a smutek, podle Bucka bylo ovlivněno „tím, jak člověku táhne na třicítku.“ Smyčové aranže v některých písních vytvořil bývalý baskytarista Led Zeppelin John Paul Jones. Mnozí kritici i Buck s Millsem považovali \"Automatic for the People\" za doposud nejlepší album R.E.M. To se dostalo na první místo americké i britské hitparády a singly „Drive“, „Man on the Moon“ a „Everybody Hurts“ se ve Spojených státech dostaly do Top 40. Alba se celosvětově prodalo přes deset milionů kopií. Stejně jako v případě předchozího alba \"Out of Time\", ani v tomto případě kapela nevyjela na turné na podporu alba. Vyskytly se dokonce spekulace, že zpěvák Michael Stipe umírá, což kapela okamžitě popřela.\n\nPoté, co kapela vydala dvě pomalá alba, album \"Monster\" z roku 1994 byla dle slov Petera Bucka „rocková nahrávka, ale jen v uvozovkách“. Zvuk alba se lišil od jeho předchůdců, byla zde spousta elektrických kytar a mírně připomínal grunge. Stejně jako \"Out of Time\", také \"Monster\" se umístil na prvním místě jak britského, tak i amerického žebříčku a celosvětově se jej prodalo asi devět milionů kopií. Singly „What's the Frequency, Kenneth?“ a „Bang a Blame“ byly posledními písněmi kapely v americkém žebříčku Top 40. Naopak ve Spojeném království dosáhli R.E.M. většího úspěchu, když se oba singly a také singly „Crush With Eyeliner“ a „Tongue“ vydané jen v Británii umístily mezi třiceti nejúspěšnějšími.\n\nV lednu 1995 vyjeli po šesti letech R.E.M. na turné. To dosáhlo obrovského komerčního úspěchu, ale bylo pro členy extrémně náročné. Během koncertu v Lausanne 1. března 1995 zkolaboval Bill Berry. Byla mu diagnostikována aneurysma mozku a okamžitě byl operován. Berry se rychle zotavil a za měsíc mohlo turné pokračovat. Turné však poznamenaly zdravotní potíže i dalších členů kapely. Mike Mills musel v červenci absolvovat břišní operaci a o měsíc později byla Michaelu Stipeovi operována kýla. Zdravotní potíže členů kapely se dotkly i českého koncertu, který musel být dvakrát odložen. Přese všechny potíže nahráli R.E.M. během turné polovinu nového alba a po jeho skončení album ve studiu dokončili.\n\nV roce 1996 prodloužili R.E.M. smlouvu s Warner Bros., což jim přineslo údajně 80 milionů dolarů, což byla v té době rekordní částka. V témže roce vydali další album, \"New Adventures in Hi-Fi\", které se umístilo na druhém místě amerického a na prvním místě britského žebříčku. Pět milionů prodaných kopií však znamenalo pokles v porovnání s předchozími alby. Dle Christophera Johna Farleyho z časopisu \"Time\" byla malá prodejnost způsobena nevýrazností alba a obecným poklesem zájmu o alternativní rock vůbec. V roce 1996 se také rozešli se svým manažerem Jeffersonem Holtem, údajně kvůli obviněním ze sexuálního harašení, které vůči němu vznesla jedna členka týmu okolo kapely. Pozici manažera místo něj zaujal právník Bertis Downs.\n\nV dubnu 1997 se členové sešli v Buckově domě na Havaji, aby nahráli dema, ze kterých mělo vzejít nové album. Kapela chtěla změnit svůj zvuk a zamýšlela, že bude experimentovat s bicími a perkusemi. Když mělo nahrávání alba v říjnu začít, Bill Berry se po měsících úvah a debat s Millsem a Downsem rozhodl kapelu opustit. Řekl zbývajícím členům, že kapelu ovšem neopustí, pokud by to mělo znamenat její rozpad a Mills, Buck a Stipe se tak rozhodli pokračovat ve třech. Veřejně svůj odchod oznámil o tři týdny později. Berry tisku řekl: „Nejsem tímhle vším tak nadšen, jako jsem býval dříve. Mám nejlepší práci na světě. Ale jsem připraven ustoupit do pozadí, přemýšlet a možná už nechci být popovou hvězdou.“ Stipe přiznal, že se kapela bez Berryho znění změnila. „Pro mě, Mikea a Petera vzniká otázka, zda jsme stále R.E.M. Myslím, že pes se třema nohama je taky pes. Jen se musí naučit jinak běhat.“\n\nKapela po Berryho odchodu zrušila plánované nahrávání nového alba. „Bez Billa je to jiné, matoucí“, řekl později Mills. „Nevěděli jsme, co máme dělat. Bez bubeníka jsme nemohli zkoušet.“ Zbývající členové zahájili práci na albu v únoru 1998 v Toast Studios v San Franciscu. Kapela ukončila deset let trvající spolupráci se Scottem Littem a za producenta si zvolila Pata McCarthyho. Jeho asistentem byl Nigel Godrich, který pro nahrávání najal bubeníky Barretta Martina, ex-člena Screaming Trees a Joeyho Waronkera, který dříve spolupracoval s kapelou Beck. Atmosféra při nahrávání byla vypjatá a kapela se málem rozpadla. Bertis Downs svolal mimořádné setkání, kde členové vyřešili všechny své problémy a v nahrávání se pokračovalo. Album \"Up\" se sice dostalo do první desítky jak amerického, tak i britského žebříčku, ale ve Spojených státech se jej do poloviny roku 1999 prodalo jen 900 000 kopií a celosvětově asi 2 miliony kopií. Zatímco prodejnost alb ve Spojených státech klesala, ve Spojeném království rostla a singly se běžně dostávaly mezi dvacet nejúspěšnějších.\n\nRok po vydání alba \"Up\" se R.E.M. podíleli na soundtracku k filmu Miloše Formana \"Muž na Měsíci\" pojednávajícímu o komikovi Andy Kaufmanovi. Film byl pojmenován po písni z alba \"Automatic for the People\". Píseň The Great Beyond ze soundtracku byla vydána jako singl a ačkoliv se ve Spojených státech umístila až na 56. místě, ve Spojeném království se stala vůbec nejúspěšnější písní R.E.M., když se dostala až na třetí místo žebříčku singlů.\n\nR.E.M. nahrávali většinu svého dvanáctého alba \"Reveal\" v Kanadě a Irsku mezi květnem a říjnem 2001. \"Reveal\" bylo laděno podobně posmutněle jako předcházející album \"Up\". Na albu bubnoval Joey Waronker a podíleli se na něm i zakládající člen kapely The Minus 5 Scott McCaughey a zakladatel kapely Posies Ken Stringfellow. Celosvětově se prodaly asi čtyři miliony kopií alba, ale ve Spojených státech dosáhla prodejnost stejného výsledku jako u alba \"Up\", přibližně 900 000 kopií. Singl „Imitation of Life“ se na britském žebříčku umístil na šestém místě. Al Friston popsal album slovy: „Naložené zlatou půvabností na každé otočce a zatáčce v porovnání s nepřesvědčivými alby \"New Adventures in Hi-Fi\" a \"Up\".“ Rob Sheffield z časopisu \"Rolling Ston\"e pochválil album za jeho „neustále udivující krásu“.\n\nV roce 2003 vydali Warner Bros. kompilaci \"\", kde byly kromě starých písní zařazeny i novinky „Bad Day“ a „Animal“. Téhož roku vystoupil Berry při koncertě ve městě Raleigh v Severní Karolíně, kde zpíval doprovodné vokály u písně „Radio Free Europe“ a bubnoval u písně „Permanent Vacation“. Šlo o jeho první vystoupení s kapelou od jeho odchodu v roce 1997.\n\nR.E.M. vydali další album, \"Around the Sun\", v roce 2004. Krátce po vydání o něm Mills prohlásil: „Upřímně si myslím, že nakonec bylo co se týče rychlosti písní trochu pomalejší, než jsme původně zamýšleli.“ Reakce kritiky na album byly smíšené a album se umístilo na třináctém místě amerického žebříčku. První singl „Leaving New York“ se ve Spojeném království umístil na pátém místě. Na nahrávání alba a také na následném turné se podílel bubeník Bill Rieflin, bývalý člen kapely Ministry. Na konci roku 2004 R.E.M. spolu s Brucem Springsteenem, Pearl Jam a dalšími participovali na turné Vote for Change. V roce 2005 vyjeli R.E.M. na první velké celosvětové turné od alba \"Monster\" před deseti lety. Během turné navštívili R.E.M. také Českou republiku, konkrétně Sazka Arenu a zúčastnili se také charitativního koncertu Live 8 v Londýně.\n\nEMI, která vlastní katalog písní I.R.S. Records, vydala v září 2006 kompilaci písní, které na začátku své kariéry R.E.M. nahráli pod tímto labelem, pod názvem \"And I Feel Fine... The Best of the I.R.S. Years 1982–1987\". Současně bylo vydáno i DVD \"When The Light Is Mine – The Best of the I.R.S. Years 1982–1987\". Ve stejném měsíci byli R.E.M. uvedeni do Georgia Music Hall of Fame, přičemž při ceremoniálu vystoupili v plné sestavě i s Billem Berrym. Při zkoušení před vystoupením nahráli cover verzi písně Johna Lennona „#9 Dream“ pro album \"\", které mělo podpořit boj proti genocidě v Dárfúru. Píseň byla vydána i jako singl a šlo o první studiovou nahrávku Billa Berryho s kapelou po takřka deseti letech. V roce 2006 splnila kapela kritéria pro zařazení do Rock and Roll Hall of Fame a okamžitě do ní byla nominována. R.E.M. byli jedněmi z pěti umělců uvedených do této síně slávy v roce 2007. Při ceremoniálu, který se uskutečnil 12. března 2007 v hotelu Waldorf-Astoria v New Yorku, byli do síně slávy uvedeni zpěvákem Pearl Jam Eddie Vaderem a zahráli spolu s Billem Berrym čtyři písně.\n\nNa začátku roku 2007 se kapela soustředila také na nahrávání nového alba \"Accelerate\", které produkoval Jacknife Lee. Album bylo nahráváno ve studiích ve Vancouveru a Dublinu, kde R.E.M. odehráli v Olympia Theater pět koncertů. V říjnu 2007 bylo vydali R.E.M. své první živé album \"R.E.M. Live\", které obsahovalo nahrávky z koncertu v Dublinu v roce 2005. Album \"Accelerate\" vyšlo 31. března 2008 a v květnu vyjeli R.E.M. na turné po Severní Americe a Evropě, během něhož navštívili i Českou republiku.\n\nSvé poslední studiové album skupina vydala v březnu 2011 pod názvem \"Collapse into Now\". Na albu se podílela řada hostů, mezi které patří i Patti Smith a Eddie Vedder.\n\nDne 21. září 2011 skupina oznámila konec své činnosti. Za rozpadem kapely stál pravděpodobně syndrom vyhoření. Podle Mikea Millse se R.E.M. rozpadli mírumilovnou cestou a šlo o společné rozhodnutí.\n\n\n\n\nPro seznam všech písní, viz Seznam písní R.E.M.\n\n"}
{"id": "74553", "url": "https://cs.wikipedia.org/wiki?curid=74553", "title": "Murmur", "text": "Murmur\n\nMurmur je první dlouhohrající album kapely R.E.M. Album vyšlo v dubnu 1983 a předcházelo mu EP \"Chronic Town\", které bylo vydáno o rok dříve. V americkém žebříčku prodejnosti se album dostalo na 36. místo a v roce 1991 získalo zlatou desku. Časopis \"Rolling Stone\" jej ohodnotil jako 197. nejlepší album všech dob a televize VH1 jej vyhlásila 92. nejlepším albem všech dob.\n\nZvuk alba charakterizoval tichou a introvertní stranu první vlny alternativního rocku ve Spojených státech. Zvuk byl na tehdejší dobu nový, ale nevzdaloval se příliš konceptu tradiční rockové hudby. Kytary mají jasný zvonící zvuk takřka jako zvonkohra, čímž se blíží kapele The Byrds. Baskytarista Mike Mills má, jako nejzkušenější hudebník v kapele, největší podíl na melodii alba a na celkové „náladové“ atmosféře prvních alb R.E.M. Výrazným příspěvkem ke zvuku alba je i zpěv Michaela Stipea, jehož nejasné a nezřetelně zpívané texty přinesly albu hloubku a mysterióznost. Inspirací pro album byl i post-punk, například píseň „9-9“ byla ovlivněna kapelou Gang of Four. Ačkoliv je Murmur velice respektovaným albem a mezi fanoušky patří k oblíbeným, na pozdější obrovský úspěch kapely mělo jen minimální vliv.\n\nAlbum bylo nahráno v Charlotte v Severní Karolíně, produkovali jej Mitch Easter a Don Dixon a vydala jej společnost I.R.S. Records. Z písní, které tehdy při svých tehdejších koncertech hráli, vybrali R.E.M. dvanáct, které byly zařazeny na album. Písně \"Radio Free Europe\" a \"Sitting Still\" byly již předtím vydány pod labelem Hib-Tone, ale pro \"Murmur\" byly znovu nahrány v pomalejším tempu. Tato změna ukazuje, že se R.E.M. opustili tehdejší punkový styl. Dalších šest písní - \"Permanent Vacation\", \"Ages of You\", \"All the Right Friends\", \"Mystery to Me\", \"Romance\" a \"There She Goes Again\" - bylo sice nahráno, ale na album nebyly zařazeny. Některé z nich se však později objevily na B-stranách singlů, na výběrových albech \"Eponymous\", \"Dead Letter Office\", \"And I Feel Fine...\" a na koncertním DVD \"Perfect Square\".\n\nKonstrukce porostlá rostlinami zobrazená na obalu alba, která byla původně součástí Georgia Railroad, se stala místní památkou přezívanou „Murmur Trestle“ a snahy o její odstranění se vždy setkaly s odporem veřejnosti.\n\nAlbum se umístilo na 36. místě amerického žebříčku a v roce 1991 získalo zlatou desku. V roce 1989 označil časopis Rolling Stone \"Murmur\" za 8. nejlepší album 80. let. V roce 2003 jej stejný časopis označil za 197. nejlepší album všech dob. Ve stejném roce bylo album televizí VH1 vyhlášeno 92. nejlepším albem všech dob. Pitchfork Media označil \"Murmur\" za 5. nejlepší album 80. let. Časopis Rolling Stone ocenil v roce 1983 \"Murmur\" jako nejlepší album roku, čímž album porazilo další slavná alba, například \"Thriller\" od Michaela Jacksona, \"Synchronity\" od The Police, nebo \"War\" od U2.\n\nKapela zahrála celý Murmur při posledním koncertu svého turné na podporu alba \"Green\" v atlantském Fox Theater 13. listopadu 1989 a od té doby již některé písně z alba R.E.M. nikdy živě nezahráli.\n\nAutory všech skladeb jsou Bill Berry, Peter Buck, Mike Mills a Michael Stipe.\n\nDne 26. ledna 1993 znovuvydala EMI, která vlastní katalog I.R.S. Records, \"Murmur\" se čtyřmi bonusovými skladbami:\nSkladba \"There She Goes Again\" se nachází také na albu \"Dead Letter Office\".\n\n\n\nMurmur je také technika zpěvu používaná v žánrech jako je black nebo death metal.\n"}
{"id": "74573", "url": "https://cs.wikipedia.org/wiki?curid=74573", "title": "Zdeněk Adla", "text": "Zdeněk Adla\n\nZdeněk Adla, vlastním jménem Zdeněk Dlouhý (1. června 1910 Záryby u Brandýsa nad Labem – 29. srpna 1990 Praha), byl český spisovatel, novinář, knižní grafik a ilustrátor.\n\nStudoval na Státní grafické škole v Praze, kterou opustil roku 1928 před ukončením studia, aby se mohl věnovat politice a novinářství. Od roku 1929 pracoval jako organizační tajemník sekretariátu Komunistického svazu mládeže pro Pražský kraj, od roku 1931 do rozpuštění svazu zastával funkci v \"agitpropu\", tj. byl agitačním pracovníkem propagace. \n\nVe 30. letech pracoval jako grafik pro KSČ, navrhoval plakáty, obálky brožur a ilustrace knih K. Boreckého. Vlastním nákladem vydával básnické sbírky mladých komunistů (Ilja Bart, Jan Dolina). Roku 1934 nastoupil jako reklamní grafik do obchodního domu Teta.\n\nHned počátkem druhé světové války roku 1939 byl zatčen a do roku 1945 vězněn v Dachau a Buchenwaldu. I zde vedl skupinu mladých komunistů \"Bohema\". Po osvobození se věnoval mnohostranné novinářské práci. Založil časopis Hlas osvobozených od června 1945 do roku 1951 byl redaktorem časopisu Svět sovětů. V letech 1952 - 1956 působil jako dopisovatel ČTK v Moskvě. Po návratu se nejprve stal zástupcem šéfredaktora časopisu Květy a přispíval do mnoha dalších periodik (Obrana lidu, Rudé právo, Oheň, Rozsévačka, Literární noviny, Tramp, Vlasta, aj.). V letech 1961-1962 a od roku 1971 až do své smrti se věnoval literatuře pro děti a mládež jako spisovatel z povolání. Roku 1963 se svou ženou Věrou Adlovou a B. Foltýnem uspořádal učebnici \"Čítanka pro 5. ročník ZDŠ\". Roku 1973 vydal s T. Mackem \"Čítanku pro 4. ročník ZDŠ\". \n\nV letech 1962 – 1970 byl šéfredaktorem časopisu \"Mateřídouška\", kromě toho roku 1967 založil časopis \"Sluníčko\". Redigoval Knihovničku Mateřídoušky (s D. Slabou).\n\nJeho manželkou byla spisovatelka Věra Adlová. Má dceru Mgr. Světlanu Spiwokovou, která je zlatnicí-šperkařkou a restaurátorkou, a nemanželského syna Martina.\n\nByl skvělým vypravěčem se smyslem pro humor, dokázal zaujmout jak pohádkami, tak poučnými příběhy s vtipnou pointou, zejména pro předškolní a mladší školní věk. Své knížky často ilustroval. S odstupem se jako nadčasové jeví leporela pro nejmenší a pozdní knížky od roku 1964, které nejsou zatíženy ideologickým úhlem pohledu. \n\n\n"}
{"id": "74577", "url": "https://cs.wikipedia.org/wiki?curid=74577", "title": "Věra Adlová", "text": "Věra Adlová\n\nVěra Adlová, rozená Studená, (22. července 1919 Praha – 28. července 1999 Praha) byla česká spisovatelka, překladatelka z latiny a ruštiny a novinářka.\n\nAbsolvovala klasické gymnázium v Praze. Studium latiny a řečtiny na Filozofické fakultě Univerzity Karlovy, které zahájila v roce 1938, mohla dokončit až v roce 1948.\n\nV letech 1949–1952 působila jako redaktorka \"Světa sovětů\".\n\nV letech 1952–1955 pobývala s manželem, malířem a spisovatelem Zdeňkem Adlou, v Moskvě. Tam pracovala v české redakci rozhlasu.\n\nPo návratu spolupracovala s nakladatelstvím Melantrich, se Státním nakladatelstvím politické literatury i se Státním nakladatelstvím dětské knihy (od roku 1969 Albatros).\n\n\n\nČasto spolupracovala se svým manželem na knížkách pro děti (např. \"Kouzelná skříňka\" z roku 1960).\n\nRovněž ve svých překladech se zaměřovala na tvorbu pro děti a mládež.\n\n\n"}
{"id": "74580", "url": "https://cs.wikipedia.org/wiki?curid=74580", "title": "Kalininsko-Solncevskaja (linka metra v Moskvě)", "text": "Kalininsko-Solncevskaja (linka metra v Moskvě)\n\nKalininsko-Solncevskaja () je jedna z linek moskevského metra. Značí se žlutou barvou, alternativně číslem 8 či 8A. V lednu 2014 byl otevřen prozatím izolovaný úsek v západní části města a linka přejmenována – k původnímu názvu Kalininskaja přibyl název Solncevskaja.\n\nJe to jediná linka metra v Moskvě, která byla pojmenována po určité osobě a ne po oblasti, kterou obsluhuje. První její úsek byl otevřen 30. prosince 1979 a dále se prodlužovala směrem k centru. V plánech na další rozvoj této trasy je její prodloužení přes centrum města až na západ Moskvy, čímž se její délka zněkolikanásobí. První z takových úseků do budoucí stanice Novokosino byl otevřen veřejnosti v roce 2012. O necelé dva roku později (2014) následoval další úsek této linky, který však přímo nenavazuje na předchozí úseky, ale nachází se v západní části města. Tento úsek byl v roce 2017 prodloužen dále na západ do stanice Ramenki. V roce 2018 pak došlo k dalšímu výraznému rozšíření této západní větve ze stanice Ramenki dále na západ do stanice Rasskazovka. \n\nPo roce 2020 se plánuje prodloužení této linky na letiště Vnukovo, kde už od roku 2005 k tomuto účelu existuje nástupiště. Úsek mezi stanicemi Treťjakovskaja a Dělovoj centr, díky němuž dojde k propojení obou větví, se plánuje zprovoznit po roce 2020 poté, co bude plně zprovozněna Velká Kolcevaja linka. Na této trase by měly přibýt stanice Volchonka (s přestupem na stanici Kropotkinskaja na Sokolničeské lince), Pljuščicha (s přestupem na stanici Smolenskaja na Arbatsko-Pokrovské lince) a Dorogomilovskaja.\n\n\n\n"}
{"id": "74583", "url": "https://cs.wikipedia.org/wiki?curid=74583", "title": "Kruhová výseč", "text": "Kruhová výseč\n\nKruhová výseč je část kruhu příslušná určitému středovému úhlu θ.\nVýseč příslušná přímému úhlu se nazývá půlkruh\nVýseč příslušná pravému úhlu se nazývá čtvrtkruh\n\nObsah kruhu se rovná formula_1\n\nObsah výseče příslušné středovému úhlu 1° je roven formula_2 obsahu kruhu, tedy formula_3\n\nObsah výseče příslušné úhlu θ (zadaného v radiánech) je roven formula_4.\n\nObvod celé výseče je roven součtu délky kruhového oblouku a dvojnásobku poloměru, tedy formula_5. Úhel θ je zadán v radiánech.\n\n"}
{"id": "74584", "url": "https://cs.wikipedia.org/wiki?curid=74584", "title": "Graždanskij prospekt (stanice metra v Petrohradu)", "text": "Graždanskij prospekt (stanice metra v Petrohradu)\n\nGraždanskij prospekt () je stanice Petrohradského metra.\n\nStanice byla otevřena 29. prosince 1978 jako součást úseku Akademičeskaja – Devjatkino, který je zároveň z celé trasy nejnovější. Nachází se ve čtvrti Graždanka na severu města, je trojlodní, se sloupy. Má jeden výstup s povrchovým vestibulem, střední loď je na jedné straně ukončena stěnou, na které je velký znak SSSR.\n\n"}
{"id": "74586", "url": "https://cs.wikipedia.org/wiki?curid=74586", "title": "Alkes", "text": "Alkes\n\nAlkes (arab. „Pohár“) je jméno hvězdy α souhvězdí Poháru (Alfa Crateris). Alkes má spektrální třídu K<nowiki>1</nowiki>III a zdánlivou jasnost +4,2. Od Země je vzdálen 174 světelných let.\n\n"}
{"id": "74589", "url": "https://cs.wikipedia.org/wiki?curid=74589", "title": "Alrakis", "text": "Alrakis\n\nAlrakis nebo Arrakis \"(arab. „tanečník“)\" je jméno hvězdy μ v souhvězdí Draka (Mý Draconis), která má (celkovou) zdánlivou hvězdnou velikost +4,92.\nAlrakis je od Země vzdálen přibližně 89,5 světelných let a jedná se o dvojhvězdu. Obě složky jsou velmi podobné hvězdy spektrální třídy F<nowiki>6</nowiki>V a zdánlivé hvězdné velikosti 5,66 a 5,69; které oběhnou kolem společného těžiště za 672 let.\n"}
{"id": "74590", "url": "https://cs.wikipedia.org/wiki?curid=74590", "title": "E1", "text": "E1\n\nE1, nepřesně také dvoumegabit představuje první řád v evropské plesiochronní digitální hierarchie (PDH). O složení rámce a multirámce digitálních přenosových systémů 1. řádu hovoří doporučení CCITT (ITU-T) G.703, G.732 a další. Multirámec (MR) se skládá z 16 rámců, má jmenovitou délku 2 ms, opakovací kmitočet 500 Hz. Rámec má 32 timeslotů (TS0. až TS31.), má jmenovitou délku 125 μs, opakovací kmitočet 8 kHz. Každý TS se skládá z osmi symbolových intervalů (bitů) a TS má jmenovitou délkou 3.9 μs. Přenosová rychlost E1 je tedy 8 bit x 32 TS x 8000 Hz = 2048 kbit/s a proto běžné označení jako dvoumegabitová linka nebo zkráceně dvoumegabit. Jeden timeslot je schopen přenášet data rychlostí 64 kbit/s (8 bit x 8000 Hz). Pro přenos uživatelských dat je možné použít pouze 30 timeslotů, protože první timeslot (označovaný jako TS0) je použitý pro rámcovou synchronizaci a přenos služebních informací (alarm), dále pak 17. timeslot (TS16) je určen pro signalizaci.\n\nStruktura nultého timeslotu je v následující tabulce:\n\nSudé - obsahují synchroskupinu\nLiché - nez synchroskupiny\n\n\nStruktura timeslot 16\n\nZjednodušeně lze vyjádřit TS0 pro jednotlivé rámce následující tabulkou:\n\nSignál rámcové synchronizace má složení 0011011 a je umístěn v sudých rámcích na symbol. místech S2 - S8 nultého kanálového intervalu TS0. Synchroskupina 0011011 se označuje zkratkou FAS(Frame Alignment Signal), ostatní místa TS0 každého rámce NONFAS nebo FAS s pruhem. V lichých rámcích patří k rámcové synchronizaci symbol 1 na místě S2. Zmenšuje se tím pravděpodobnost náhodného napodobení rámcové synchronizace, protože se na místě S2 pravidelně střídá nula a jednička. Ztráta rámcového souběhu je vyhodnocena, jestliže přijímaná synchroskupina je přijata 3x za sebou s poruchou i jen v jednom bitu. K obnově rámcového souběhu dojde, jestliže byla přijata bezchybná synchroskupina v rámci n, v následujícím rámci n+1 synchroskupina chybí, v rámci n+2 je znovu přítomna bezchybná synchroskupina. Symbol označený X (symbolové místo S1 TS0 všech rámců ) představuje digitální kanál 8 kbit/s (opakovací kmitočet symbolového místa S1 a každého jiného symbolového místa) pro použití v mezinárodním spojení. Dnes je tato pozice využívána pro CRC-4 (Cyclic Redundancy Check). Symbol označený Y (S3 v lichých rámcích TS0) může být využit pro přenos havarijní signalizace ke vzdálené stanici. V bezporuchovém stavu má hodnotu log 0, při hlášení poruchy hodnotu log 1. Symboly Z, U, V1, V2, V3 (symbol. místa S4 - S8 TS0 lichých rámců) - každý z těchto symbolů představuje digitální kanál 4 kbit/s, použitelný podle CCITT v národních sítích. TS1 - TS15 a TS17 - TS31 jsou využity pro přenos tlf. kanálů TK1 až TK30.\n\nTS16 je využit pro vytvoření signalizačních kanálů pro telefonní kanály TK1 -TK30. Multirámcová synchronizace má složení 0000 a umístění v R0, symbolová místa S1, S2, S3, S4 TS16. Synchroskupina 0000 se označuje zkratkou MFAS (Multiframe Alignment Signal) ostatní místa TS16 v R0 zkratkou NONMFAS nebo MFAS s pruhem. Signalizační kanály mají umístění S1 - S8 v TS16 v rámcích R1 - R15. Počet signalizačních kanálů je do čtyř pro každý telefonní kanál, označení signalizačních kanálů - a, b, c, d. Pro třicetikanálové systémy jsou užity pouze kanály a, b, symbol c má stálou hodnotu log 0, symbol d má stálou hodnotu log 1. Symboly označené x (místa S5, S7, S8 v TS16 rámce R0 představují digitální kanály s přenosovou rychlostí 500 bit/s, symbol y (místo S6) je použit pro poplachový signál ztráty MFAS, přenosovou rychlost má také 500 bit/s.\nKromě výše uvedené signalizace CAS (Channel Associated Signalling) existuje v digitálním spojování také centralizovaná signalizace CCS (Common Channel Signalling) s využitím signalizačního systému SS7. Pak lze pro přenos dat využít 31 kanálových intervalů.\n\nPro přenos hlasu můžeme v každém timeslotu přenášet přesně jeden hovor v digitální kvalitě PCM. Do celé linky se potom „vejde“ 30 hovorů a zbývající timeslot (obvykle šestnáctý) se použije pro signalizaci.Toho lze výhodně použít pro přenos ISDN přípojky typu PRI. Pokud se nepoužívá ISDN signalizace, je použita signalizace typu CAS, případně CCS7. \n\nAby bylo možné kombinovat přenos hlasu a dat, je potřeba použít multiplexor, který rozdělí E1 linku na dvě části. První obsahuje např. prvních čtrnáct kanálů pro hovory a jeden timeslot pro signalizaci a připojuje se k pobočkové ústředně (PBX). Druhá část používá zbylých 16 timeslotů o celkové rychlosti 1024 kbit/s a připojuje se třeba do routeru pro přístup do internetu. Poměr přidělených kanálů pro data a hlas lze samozřejmě měnit, toto byla modelová situace\n\nPozn.: E2 se nepoužívá.\n"}
{"id": "74591", "url": "https://cs.wikipedia.org/wiki?curid=74591", "title": "Patroclus (planetka)", "text": "Patroclus (planetka)\n\n(617) Patroclus je binární planetka patřící do skupiny trojánů, pohybujících se kolem libračního centra L soustavy Slunce–Jupiter.\n\nJako většina trojánů je tvořena podle současných představ převážně směsí ledů, což potvrzuje její velmi nízká průměrná hustota. Může být proto považována spíše za neaktivní kometu, než za pravého příslušníka třídy planetek, respektive za nevyvinutou planetesimálu, pozůstatek z doby vytváření Sluneční soustavy z doby před 4 miliardami let. Patroclus má srovnatelně velkého průvodce, který je zřejmě podobného chemického a mineralogického složení. Díky jeho existenci mohla být stanovena mnohem přesněji hmotnost celé soustavy obou těles. Hmotnosti jednotlivých složek této dvojplanetky, uvedené v připojené tabulce, jsou odvozeny za předpokladu stejné průměrné hustoty obou těles. Měření v oblasti infračerveného záření ukázala, že povrchová teplota Patrocla a Menoetia se pohybuje kolem 110 K, tj. asi -160 °C. Velmi nízké albedo ukazuje na přítomnost tmavých organických látek, rozptýlených v povrchové vrstvě obou těles.\n\nVlastní planetku objevil 17. října 1906 na hvězdárně v německém Heidelbergu astronom August Kopff jako druhý troján v historii; prvním byl (588) Achilles.\n\nPatroclův průvodce byl objeven 22. září 2001 týmem astronomů, který vedl W. J. Merline ze Southwest Research Institute (SwRI), pomocí dalekohledu Gemini North Telescope na hoře Mauna Kea na Havajských ostrovech, vybaveného adaptivní optikou. Jeho existence byla potvrzena následujícími pozorováními 13. října téhož roku. Přesnější určení oběžné dráhy obou těles kolem společného těžiště se uskutečnilo na základě intenzivních pozorování v průběhu února 2006. V březnu 2006 schválila nomenklaturní komise Mezinárodní astronomické unie pro průvodce jméno Menoetius.\n\nPlanetka byla pojmenována podle jednoho z hrdinů trojské války patřícího do tábora obléhajících Řeků, Patrocla. Protože k pojmenování došlo ještě před dohodnutím pravidla, že objekty soustředěné v blízkosti bodu L budou pojmenovány podle obránců města Trója, je toto jméno výjimkou. Sekundární složka je pojmenována podle Patroclova otce, Menoetia.\n\n\n"}
{"id": "74595", "url": "https://cs.wikipedia.org/wiki?curid=74595", "title": "Bílí Tygři Liberec", "text": "Bílí Tygři Liberec\n\nBílí Tygři Liberec je český klub ledního hokeje, který sídlí v Liberci v Libereckém kraji. Založen byl v roce 1956 pod názvem TJ Lokomotiva Liberec. Svůj současný název nese od roku 2000. V sezóně 2015/16 získal Liberec svůj historicky první titul mistra České republiky. Od sezóny 2002/03 působí v Extralize, české nejvyšší soutěži ledního hokeje. Klubové barvy jsou modrá a bílá.\n\nBílí Tygři Liberec svoje domácí zápasy odehrává v Home Credit Areně s kapacitou 7 500 diváků.\n\nKlub vznikl na severu Čech v roce 1934. Prvním předsedou klubu se stal Karel Novotný. Tento muž stál i u toho, když se pro klub vybíral název. Nakonec se odsouhlasil SK Rapid Horní Růžodol. Činnost klubu byla na několik let přerušena, postup do divize překazila okupace a následně druhá světová válka. Po této válce se zrodily 3 oddíly: Rapid, Slavia a SNB, ze kterých se pak staly dva, a to Jiskra Kolora a Tatran.\n\nV roce 1956 se v Liberci postavil nový Zimní stadion a tak se kluby dohodly na sloučení a změně názvu na Lokomotiva Liberec. Od roku 1961 nesl klub název Stadion Liberec.\n\nV roce 1970 si klub přidal do názvu písmenka PS. Od roku 1985 se úroveň dospělého libereckého hokeje začala snižovat. Dlouhodobě hráli Bílí Tygři až ve třetí nejvyšší soutěži. V roce 1994 přišla do týmu sponzorská posila, stavební firma Syner. Klub se jeho zásluhou dokázal zvednout a hned v roce 1995 postoupil do 1. ligy. Ještě je čekal jeden velký cíl. Postup do Extraligy ledního hokeje ČR.\n\nNa přelomu tisíciletí se ze strany vedení i sponzorů zvedla snaha o zavedení nové image klubu. dne 21. 8. 2000 byla odsouhlasena změna názvu a s tím i spousta dalších věcí (např. loga, dresů, vedení, způsobu hry aj.)\n\n5. října 2010 se jako první český hokejový klub střetl na domácím ledě s týmem z NHL, konkrétně v přípravném zápase s Boston Bruins.\n\nLiberec si vybojoval po základní části 2. místo a postup do play-off 1. ligy. Nejprve ve čtvrtfinále vyhráli nad Berounem sérii hranou na 3 vítězství 3:1, v semifinále si poradili s Jihlavou 3:2, ale ve finále jasně podlehli po zápasech 4:5pp, 2:5 a 1:2 a v sérii 0:3 hokejovému týmu Chomutova. Tým obsadil 2. místo\n\nLiberec skončil po základní části 1. ligy na prvním místě. V play-off se přes Kadaň, Chomutov a Jihlavu probojoval až k baráži o nejvyšší hokejovou soutěž, ve které zdolal Kladno 3:1 na zápasy a postoupil mezi nejlepších 14 hokejových celků České republiky.\n\nV tomto roce se za mořem nehrála NHL a proto byla česká extraliga obohacena o mnoho hráčů, kteří se na jednu sezonu vrátili domů. Do Liberce před sezonou přišel Milan Hnilička a na roční hostování ze zámoří přišli také Jiří Fischer, Radim Vrbata, Aleš Kotalík, Václav Nedorost a Jaroslav Modrý. Také díky nim se Liberec po základní části umístil na 5. místě, což znamenalo premiérovou účast v play-off extraligy. V něm Bílí Tygři ve čtvrtfinále zdolali favorizovanou Slavii Praha 4:3 na zápasy. V semifinále narazili na Pardubice, které zdolaly Liberec 4:1 na zápasy. V celkovém umístění skončil Liberec na třetím místě.\n\nTato sezóna byla klíčová pro historii i budoucnost klubu. Během ní totiž liberečtí hráči zásadně změnili způsob hry. Hlavní podíl na tom měl trenér a sportovní manažer v jedné osobě Filip Pešán, který se do týmu po letech vrátil na jeden z nejvyšších postů. Celou sezónu se Bílí Tygři drželi na čele tabulky a svou absolutní dominanci potvrdili i v play off, kterým prošli se ztrátou pouhých dvou zápasů a to až ve finále s týmem HC Sparta Praha. V posledním finálovém zápase Liberec zvítězil v prodloužení a získal historicky první titul extraligového mistra.\n\nByla to první sezóna, kdy Liberec obhajoval titul. Základní část soutěže se libereckým podařilo ovládnout již v 51. kole. Liberec postoupil rovnou do čtvrtfinále, kde narazil na Plzeň, se kterou vyhrál 4:2 na sérii. S stejným poměrem vyřadili Bílí Tygři i Chomutov v semifinále. Ve finále však Liberec prohrál s Kometou Brno 0ː4 na zápasy a tím skončil na celkovém 2. místě.\n\nZdroj: \n\n\n\nZdroj: \n\n\n\nZdroj: \n\nZdroj: \n\n\n"}
{"id": "74602", "url": "https://cs.wikipedia.org/wiki?curid=74602", "title": "Borečnice", "text": "Borečnice\n\nBorečnice je součást obce Čížová, je to malá vesnice, nacházející se severně asi 7 km od okresního města Písku. Nachází se u silnice spojující další části Čížové, Topělec a Zlivice. Má jeden kravín, jednu hospodu a také rybník. Z něho vytéká potok, který se vlévá do nedaleké Otavy. Nedaleko Borečnice se nachází také rekreační chatová oblast, kam jezdí mnoho obyvatel Písku, hlavně v létě. V obci se nachází Fešácká hospoda. V roce 2011 zde trvale žilo 53 obyvatel.\n\nSeverně od obce se v lesích na břehu řeky Otavy nachází přírodní rezervace Žlíbky (přírodní rezervace).\n\nPrvní písemná zmínka o vesnici pochází z roku 1354.\n\n\n\n"}
{"id": "74609", "url": "https://cs.wikipedia.org/wiki?curid=74609", "title": "Valladolid", "text": "Valladolid\n\nValladolid je průmyslové město v centrálním Španělsku ležící na soutoku řek Pisuerga a Esgueva. Je hlavním městem stejnojmenné provincie a autonomního společenství Kastilie a León. Má 316 000 obyvatel, s aglomerací pak 400 000.\n\nNázev města pochází z arabské fráze „země otce“ (Balad-Al-Walid).\n\nMěsto založil keltský kmen Vakejů, kteří se usídlili ve střední části údolí řeky Duero. Později zde založili tábor Římané. Přítomnost obou skupin byla doložena archeologickým výzkumem. V 10. st. byla oblast obsazena Maury. V roce 1072 získal město Alfons VI. Kastilský. Nechal zde postavit palác a několik kostelů. K dalšímu rozvoji města dochází ve 12. a 13. st. po reconquistě. 19. října 1469 zde uzavřeli sňatek Isabela Kastilská a Ferdinand Aragonský, v průběhu 15. st. byl Valladolid sídlem kastilských králů. Později ještě krátce na poč. 17. st. V roce 1506 zde zemřel Kryštof Kolumbus, v jeho bývalém domě je nyní muzeum. Ve městě žil také Cervantes. Po odchodu královského dvora město ztratilo svoji důležitost. V 60. letech 20. st. došlo k velmi necitlivým stavebním zásahům do historické části města. Dnes je Valladolid průmyslové velkoměsto, lze zde však najít několik pamětihodností vysoké historické hodnoty.\n\nPřevážná a hlavní část města se rozkládá na pravém břehu řeky Pisuergy. Střed Valladolidu je na náměstí \"Plaza Mayor\", 400 m východně od řeky. Čtvercové náměstí tvoří měšťanské domy s podloubím a budova \"radnice\" z počátku 20. st. Východním směrem se nachází jedna z nejvýznamnějších památek města, katedrála (\"Catedral de Nuestra Señora de la Asunción de Valladolid\") v barokním stylu dokončená v druhé polovině 17. st. Hlavním architektem stavby byl J. de Herrera, který byl autorem španělského královského sídla \"El Escorial\". Další z velmi ceněných staveb ve městě je dominikánský \"kostel San Pablo\" (s bohatou gotickou sochařskou výzdobou) z druhé pol. 15. st. a kolej \"San Gregorio\". Nachází se na nám. San Pablo v docházkové vzdálenosti od náměstí Plaza Mayor a katedrály. V koleji je v současné době umístěno Národní sochařské muzeum. Ve městě se nachází řada dalších pozoruhodných sakrálních staveb, např. kostel \"San Benito\" s klášterem ze 14. st., gotický kostel \"Santa María la Antigua\" nebo neoklasicistní klášter a muzeum \"Santa Ana\" z 16. st. s uměleckou sbírkou.\n\n\nČeským fotbalovým fanouškům je město známo neslavným vystoupením československého reprezentačního týmu na Mistrovství světa ve fotbale 1982. Na úvod remíza s Kuvajtem 1:1, pak v Bilbau prohra s Anglií 0:2 a na závěr opět remíza s Francií 1:1. Francie vypadla nešťastně v semifinále s Německem a celé mistrovství vyhrála Itálie.\n\n\n"}
{"id": "74612", "url": "https://cs.wikipedia.org/wiki?curid=74612", "title": "Slovesný způsob", "text": "Slovesný způsob\n\nZpůsob (modus) je mluvnickou kategorií slovesa, která popisuje vztah slovesa a skutečnosti či záměru. Mnoho jazyků vyjadřuje odlišnost způsobů skrze morfologii, ohýbání slovesa.\n\nSlovesa v češtině vyjadřují oznamovací, rozkazovací a podmiňovací způsob. Základním způsobem je oznamovací způsob (indikativ), který vyjadřuje děj jako jistý, skutečný. \n\n\n\nČeština je v tomto ohledu dosti jednoduchá (např. něnečtina - jazyk na území Ruska - má 16 způsobů), a není tedy jednoduché osvětlit další, češtině neznámé, způsoby.\n\nSlovesný způsob sám o sobě není totožný se slovesným časem nebo slovesným videm, ačkoli jsou tyto koncepty do určitého stupně v mnoha jazycích propojeny - zejména v moderních indoevropských jazycích.\n\nKlasifikace slovesného způsobu podle anglické wiki.\nModus realis (reálný způsob) je takový způsob, který indikuje, že něco je zrovna skutečného, či naopak že není. Nejběžnějším typem je indikativ a deklarativ.\n\n\nModus irrealis (nereálný způsob) je takový způsob, který indikuje, že určitá situace či akce se do chvíle, kdy řečník mluví, nestala.\n\n\n\n"}
{"id": "74614", "url": "https://cs.wikipedia.org/wiki?curid=74614", "title": "Slovesný vid", "text": "Slovesný vid\n\nVid (aspekt) je mluvnická kategorie slovesa, která postihuje vztah k plynutí času. Lze vymezit dvě takové základní skupiny:\n\nV češtině a ostatních slovanských jazycích se rozlišuje dokonavý a nedokonavý vid.\n\nPro slovanské jazyky je typický stav, kdy obvykle existují dvě slovesa se stejným významem, která se liší pouze dokonavostí, svým vztahem k ukončenosti děje nebo stavu. Navíc zpravidla mají společný a podobný základ, jsou společného původu, takže je takový pár běžně pociťován jako jedno sloveso ve dvou vidových podobách, například dokonavé „odběhnout“, nedokonavé „odbíhat“. Tak se vid chápe – do značné míry právem – jako obdoba rodu (činného, trpného) a způsobu (oznamovacího, rozkazovacího, tázacího), jako obdoba průběhovosti v angličtině, tedy jako součást flexe (časování) sloves a nikoliv jako kategorie pro jejich třídění.\n\nNemá významem přítomný čas a má jednoduchý budoucí čas ve tvaru (formě) přítomného času, například „přečteš“, „hodíme“, atp.\n\nDokonavé sloveso označuje děj, který je časově ohraničený, uzavřený, nahlížený jako jednorázový, jako událost: v minulém čase již dokončený a v budoucím čase ještě nezahájený. Dokonavá slovesa se nazývají perfektiva. Pomůckou pro jejich určení je, že si lze před slovesem říci \"jednou\", například \"(jednou) jsem se podíval / (jednou) se podívám\" nebo \"kopnul / kopne\".\n\nVyskytuje se ve všech časech a má složený budoucí čas. Označuje děj, který není ohraničený, ukončený a může probíhat v současnosti, přesněji v čase jiného děje nebo v nějaké době o níž se vypráví včetně současnosti. Nedokonavá slovesa se nazývají také imperfektiva. Před nedokonavým slovesem si lze říct „stále“, například „(stále) jsem se díval“ / „(stále) se dívám“ / „(stále) se budu dívat“).\n\nTvorbu sloves pro rozlišení dokonavosti probíhá dvojím způsobem: předponami a příponou \"-´va-\" (tj. -va s prodloužením předešlé samohlásky).\n\nDokonavá slovesa se tvoří od nedokonavých zpravidla pomocí předpon s perfektivizační funkcí. Některé mají význam čistě perfektivizační, například „pojíst“, „napsat“. Jiné předpony pozměňují i význam původního slovesa, napříklat psát – „přepsat“ nebo „vypsat“. U některých to ale nelze nebo vidový pár má různé – byť blízké – základy. Například k nedokonavým běžet, běhat se jako dokonavé používají dokonavá slovesa od „-běhnout“ z vidového páru s „-bíhat“: vyběhnout (nedokonavé v páru \"vybíhat\"), doběhnout a nelze „běhnout“.\n\nZ dokonavých se tvoří nedokonavá příponou \"-´va-\"opakovací, která mají zároveň význam prosté nedokonavosti, například nedokonavé \"chovat\" – dokonavé \"schovat\" – nedokonavé/opakovací „schovávat“', „být“ – „pobýt“ – „pobývat“. I z nedokonavých sloves se tvoří nedokonavá slovesa opakovací, vyjadřující násobnost děje, například \"dělat - dělávat, chodit - chodívat\". A z opakovacích stejnou příponou \"-´va-\" vznikají (nedokonavá) slovesa s významem ukončeného opakování (a to i v infinitivu) „běhávat“, „schovávávat“, použitelné ovšem běžně jen v minulém čase. Dokonce lze nadstandardně opakováním přípony zdůraznit dávnost, dávnou ukončenost opakovaného děje, například \"běhávávat\".\n\nNěkterá slovesa, jako je „běhat“, jsou sama významem opakovací (oproti čisté nedokonavosti „běžet“).\n\nSystematika rozlišování sloves z hlediska průběhovosti a opakovanosti děje není v češtině zcela ustálená. František Trávníček rozlišoval u slovesného vidu kromě dokonavosti či nedokonavosti následující vidy:\nNěkterá slovesa, například \"dělat\", lze použít ve více videch jako homonyma. Některé vidy lze i stupňovat (dělat, dělávat, dělávávat).\n\nV minulosti se iterativa od frekventativ rozlišovala především formálně: za iterativa byla v češtině označována slova končící příponami -iti, -eti, -ěti, -ati nebo -ovati, zatímco za frekventativa byla považována slova s příponou -vati, ať už vyjadřovala opakování, opětování nebo jen trvání děje (Trávníček, 1951, str. 387). Šmilauer v roce 1971 dělil slovesa na násobená a nenásobená, přičemž násobená dále dělil na opětovací (iterativní, například \"nosil\") a opakovací (frekventativní, například \"nosíval\"); rovněž však pro něj formální stránka slova byla pro kategorizaci důležitější než významová. Podle Kopečného byly termíny iterativum a frekventativum v české mluvnické tradici zpočátku synonymní. Starším termínem je podle Kopečného frekventativum (poprvé se objevuje u Blahoslava, zatímco frekventativum až u Rosy), u Pelcla je dokonce iterativum silněji opětované než frekventativum.\n\nV dnešních pracích se jako frekventativa nebo iterativa označují ta slova, která nutně (příznakově) vyjadřují opakovanost děje. Tomu nevyhovuje například sloveso „dávat“, které například ve větě „dával mu ty peníze, ale on si je nevzal“ opakovanost nevyjadřuje. Vyjadřuje prostou nedokonavost, ale opakovanost připouští, jako „dával mu ty peníze, ale on si je nikdy nevzal“, oproti čistě nedokonavým, např. „běžet“.\n\nVedle násobitelnosti je dalším rozměrem vidu ještě aktuálnost. V češtině ze za frekventativa nebo iterativa v současné době označují jen taková slovesa, která jsou nutně (příznakově) neaktuální, tedy v přítomném čase nikdy nevyjadřují to, co se děje v přítomném okamžiku: sloveso „nosím“ tedy není frekventativem ani iterativem, přestože vyjadřuje opakovaný děj, zatímco slovo „nosívám“ je.\n\nSlovesa, která mohou mít podle kontextu význam různých vidů (například „nejím špenát“ buď ve smyslu „nejídám špenát“ nebo „teď nejím špenát“), jsou označována buď jako indeterminovaná (neurčitého vidu) nebo jako homonymní (mohou nabývat různých významů). Termín „durativa“ se podle jazykové poradny ÚJČ v současné době už nepoužívá, místo toho se mluví o slovesech „prostě nedokonavých“, která mohou, ale nemusejí označovat opakování.\n\nV některých případech je vidové zařazení slovesa sporné. Tradiční pojetí, kupříkladu Slovník spisovné češtiny pro školu a veřejnost a některé další související publikace hodnotí sloveso \"soustředit\" včetně zvratné varianty \"soustředit se\" pouze jako dokonavé. Zastánci tohoto názoru hodnotí nedokonavé použití tohoto slovesa jako chybu a prosazují, že v nedokonavém významu se místo něj používá sloveso \"soustřeďovat se\".\n\nProti tomuto názoru se objevují občasné protesty a polemiky.\nDetailnější vysvětlení: Dokonavá a nedokonavá slovesa se od sebe poznají i podle toho, jestli jejich formální \"tvar\" přítomného času nese \"význam\" přítomný nebo budoucí. (Zde není zahrnut fakt, že přítomný čas lze použít také pro vyjádření budoucnosti blízké nebo vnímané mluvčím jako jisté, protože to je jiná problematika – například ve větách \"zítra jdu do kina\", \"od příštího týdne se už myji pouze zeleným mýdlem\".)\nV jiných jazycích (například germánských či románských) samotné sloveso (ne)ukončenost nevyjadřuje. Tento vztah vyplývá z kontextu a často se k jeho vyjádření používají větné vazby a slovesné časy, které se v češtině nevyskytují. \n\nNapříklad švédské \"komma\" znamená „přijít“ (dokonavé) i „přicházet“ (nedokonavé): \"jag kommer nu\" (zrovna přicházím), \"jag kommer kl. 5\" (přijdu v 5 hodin).\n\nVe španělštině a francouzštině lze vyjádřit (ne)ukončenost v minulosti pomocí výběru jiného minulého času: \"imperfait\" vs. \"passé composé\" (fr.) či \"pretérito imperfecto\" vs. \"pretérito indefinido\" (šp.). Nicméně tyto časy nelze přesně ztotožnit s českými slovesnými vidy.\n\nMimo jiné lze přeložit španělské \"hablaba\" (imperfecto) jako \"mluvíval jsem\" a \"hablé\" (indefinido) jako \"(pro)mluvil jsem.\"\n\nV angličtině se rozlišuje průběhovost (aspekt průběhovosti, progresivity) děje:\nPrůběhovost, neuzavřenost zdůrazňuje – oproti prostotě, obyčejnosti, normálu, základu, tedy neprůběhovosti – u děje jeho aktuálnost, pokračování z předešlého okamžiku (předešlé doby) do následujícího okamžiku (následující doby). A to vztaženo k době, o které se mluví nebo mluvilo, bez ohledu na reálný nebo gramatický čas – v současnosti, někdy minulosti i někdy v budoucnosti.\n\nTato neuzavřenost děje se v angličtině vyjadřuje gramaticky, a to dokonce pravidelně a jednoduše: předsunutím časovaného pomocného slovesa \"be\" a uzavřením významového slovesa v základním tvaru (infinitiv bez předložky \"to\") příponou \"–ing\".\n\nDokonavost v češtině se oproti tomu vyjadřuje použitím jiného, vidově párového slovesa s různými kmeny nebo různými předponami, případně jejich nepoužitím, tedy velmi nepravidelně. Průběhovost (neuzavřenost) lze ovšem vyjádřit jen v případě, že v češtině by bylo použito nedokonavé sloveso, významově ale nejde o totéž.\n\nČeská nedokonavost má kromě průběhovosti zároveň i význam trvalosti a navíc možné pravidelnosti, opakovanosti (i když ji nezdůrazňuje). Je zpravidla základním, normálním, běžnějším slovesem, například číst – přečíst.\n\nDokonavost je zdůrazněním pohledu na děj jako uzavřený, celistvý celek. Je tedy vyznačením specifika, odlišnosti oproti normálu, základu, všeobecnosti, otevřenosti. Tím jde jakoby právě opačným směrem, než anglická průběhovost, která zdůrazňuje aktuální neuzavřenost.\n\nPrůběhovost v češtině lze rovněž vyjádřit, zdůraznit, ale jen doplňujícími částmi věty, jako jsou příslovce: \"právě jím\" nebo \"zrovna, když jedl, uviděl ... \", případně \"během jídla uviděl\". A zpravidla postačí právě kombinace sloves různých vidů a příslovcí, aby se dosáhlo téhož jako anglickou kombinací průběhového a prostého tvaru sloves.\n"}
{"id": "74616", "url": "https://cs.wikipedia.org/wiki?curid=74616", "title": "Způsob", "text": "Způsob\n\nSlovo způsob může znamenat:\n\n"}
{"id": "74617", "url": "https://cs.wikipedia.org/wiki?curid=74617", "title": "Vzor (mluvnice)", "text": "Vzor (mluvnice)\n\nVzor (paradigma) je slovo, které reprezentuje určitou ohýbací třídu při skloňování nebo časování slov stejného typu. Přiřazení ke vzoru je ve flektivních jazycích morfologickou kategorií především sloves a jmen. Každé flektivní slovo se ohýbá určitým způsobem, přičemž jednotlivá slova vytvářejí určité ohýbací typy. Z nich se vybírá jedno reprezentativní slovo jako vzor. V každém jazyce existují některé výjimky z pravidelného ohýbání, a proto mívají jednotlivé vzory ještě pomocné podvzory, kromě toho se vyskytují i slova, která kolísají mezi dvěma nebo více vzory a slova, která k žádnému vzoru nepřináleží.\nZa vzor se vždy, pokud je to možné, zvolí běžně používané, obecně známé slovo. Například v češtině byl pro ženský rod starší vzor \"nůše\" nahrazen vzorem \"růže\", protože je to více užívané slovo. Vzory nicméně nejsou pevně dány, protože slouží především jako vyučovací a mnemotechnická pomůcka.\n\n"}
{"id": "74623", "url": "https://cs.wikipedia.org/wiki?curid=74623", "title": "PhpBB", "text": "PhpBB\n\nphpBB je oblíbený, bezplatný a open source systém pro vytvoření interaktivního fóra používající serverový skript PHP a podporující širokou škálu databázových systémů jako MySQL, PostgreSQL, MSSQL, Microsoft Access, ODBC nebo Oracle.\n\nKromě podpory databází má phpBB další výhody:\nVývoj phpBB započal James Atkinson jako jednoduché UBB fórum pro jeho vlastní internetovou prezentaci 17. června 2000. Nathan Codding a John Abela (nyní oba bývalí členové týmu phpBB) se připojili do vývojářského týmu poté, co se phpBB připojilo na SourceForge CVS, a práce na verzi 1.0.0 začala. První předběžná, plně funkční verze byla připravená 1. června 2000.\n\nphpBB 1.0.0 byla oficiálně vydána až 9. prosince 2000, následovaná, po mnoha úpravách a vylepšeních, dalšími dvěma verzemi 1.x řady phpBB. Konečné vydání 1.x řady neslo název phpBB 1.4.4, vydané 6. listopadu 2001. Ještě během života jedničkové řady, Bart van Bragt, Paul S. Owen (bývalý spolu-manažer projektu), Johnathan Haase (nyní už bývalý člen týmu) a Frank Feingold přišli do týmu.\n\nPráce na phpBB 2.0.x začaly 17. února 2001. Všechny zdrojové kódy byly napsány od úplného začátku; ambice vývojářů už daleko přesáhly ty původní s 1.x řadou systému. Doug Kelly (nyní už bývalý člen týmu) se připojil do týmu krátce poté. Po dlouhém roce usilovné práce a testování, phpBB 2.0.0, přezdívaná „Super Furry“, byla vydána 3. dubna 2002 (o tři dny později než bylo plánováno).\n\nV prosinci 2004 bylo značné množství stránek používajících phpBB napadeno počítačovým červem Santy, který využíval chyby ve starých verzích phpBB pro přepsání HTML a PHP souborů.\n\nPoslední vydání 2.0.x řady je 2.0.23, z února 2008. Vydání dvojkové řady jsou omezeny jen na opravy chyb a bezpečnostních děr.\n\nV půlce prosince 2007 byla vydána první finální verze třetí řady pod označením 3.0.0. Kromě od základu přepsaného kódu přináší mnoho nových funkcí a možností.\n\n20. května 2007 vyšla první Release Candidate verze phpBB3, která je již podporovaná a která už se velmi přiblížila finální verzi 3.0.0. Skripty fóra jsou úplně přepsané a slibují zvýšení výkonu a mnoho nových funkcí. Administrační rozhraní (známé jako ACP) bylo obohaceno o mnoho nových možností a funkcí pro správu a nastavení fóra.\n\nNová verze také umožňuje hladký přechod ze starší řady phpBB2 se zachováním veškerého nastavení.\n\n13. prosince 2007 vyšla finální verze phpBB3. Ta je nyní poslední verzí a další vývoj phpBB bude pokračovat na ní.\n\n"}
{"id": "74630", "url": "https://cs.wikipedia.org/wiki?curid=74630", "title": "Kostel svatého Cyrila a Metoděje", "text": "Kostel svatého Cyrila a Metoděje\n\nToto je neúplný seznam kostelů zasvěcených svatým Cyrilu a Metoději.\n\n\n\n"}
{"id": "74634", "url": "https://cs.wikipedia.org/wiki?curid=74634", "title": "Tramvajová doprava v Záhřebu", "text": "Tramvajová doprava v Záhřebu\n\nHlavní město Chorvatska Záhřeb provozuje prostřednictvím dopravního podniku ZET d. o. o. rozsáhlou tramvajovou síť s patnácti (č. 1-9, 11-15 a 17) denními a čtyři nočními linkami.\n\nZáhřeb je jedno ze dvou měst v Chorvatsku, které provozuje tramvajovou dopravu (tím druhým je Osijek). V milionovém městě jsou tramvaje páteřní dopravou. Tramvajové trati vedou i samotným centrem města, i po hlavním náměstí Bena Jelačiće, některé tratě končí ale i v příměstských oblastech. Síť má délku 60 km, svojí velikostí je tak srovnatelná s polovinou tramvajové sítě v Praze. Městský nátěr vozidel je modro-bílý nebo modro-krémový (u starších vozů). Rozchod kolejí činí 1000 mm.\n\nPrvní tramvaje (tehdy se jednalo o koňku) se objevila v ulicích města již v roce 1891. Později, v do roku 1910, byla síť elektrifikována a staré koňské tramvaje vyřazeny do Veliké Gorice. V 20. letech byly nakoupeny tramvajové vozy značky Ganz z Budapešti, zřízen byl i současný dopravce ZET. Po druhé světové válce zakoupilo město jak vlastní tramvaje značky Đuro Đaković, tak i z Československa značky Tatra, jednalo se o vozy typu T4 (motorové vozy) a B4 (vlečné vozy). Na konci 70. let tramvaje překročily řeku Sávu a dosáhly tak nových sídlišť na okraji města. V 90. letech se pak objevily nové moderní tramvaje typu Končar a nakonec na začátku 21. století i Crotram.\n\n\n"}
{"id": "74642", "url": "https://cs.wikipedia.org/wiki?curid=74642", "title": "Kostel svatého Petra a Pavla", "text": "Kostel svatého Petra a Pavla\n\nKostelů zasvěcených apoštolům Petru a Pavlovi je více:\n\n\n\n\n\n\n\n\n\n\n\n\n\n\n\n\n\n"}
{"id": "74652", "url": "https://cs.wikipedia.org/wiki?curid=74652", "title": "Náměstí Republiky (Praha)", "text": "Náměstí Republiky (Praha)\n\nNáměstí Republiky (dříve \"náměstí Františka Josefa I.\", \"Hybernské\", \"Kapucínské\" či \"Josefské\") je náměstí v městské části Praze 1 ležící na rozhraní Starého a Nového Města.\n\nNáměstí leží v místech někdejšího hradebního příkopu mezi Starým a Novým Městem, jeho plocha vznikla ve zhruba dnešní podobě v 60. letech 19. století, kdy byly zbourány pražské středověké hradby. Již na přelomu 12. a 13. století však byla zdejší plocha zastavěna, existoval zde románský kostel sv. Benedikta.\n\nV blízkosti dnešního náměstí, v místech, kde se v současné době nachází Prašná brána a Obecní dům, stával v letech 1383–1484 Králův dvůr, sídlo českých králů a dvořanstvo. Dvůr nechal vybudovat Václav IV., po něm zde sídlili také králové Zikmund Lucemburský, Zikmundův zeť Albrecht II. Habsburský, dále Ladislav Pohrobek, Jiří z Poděbrad a nakonec Vladislav Jagellonský, který ze Starého Města přesídlil zpět na Pražský hrad. Do dnešní doby se ze starého Královského dvora zachoval jen název přilehlé ulice Královodvorská.\nVelký prostor v blízkosti středověkého jádra města podnítil výstavbu mnohých významných staveb na přelomu 19. a 20. století, mezi které patří například Obecní dům či kasárna Jiřího z Poděbrad.\n\nDo roku 1916 neslo náměstí název \"Josefské\" podle kostela sv. Josefa stojícího na východní straně náměstí na rohu s ulicí Na Poříčí s kapucínským klášterem, podle kterého se náměstí jmenovalo \"Kapucínské\". Poté bylo přejmenováno na \"náměstí Františka Josefa I.\", vzhledem k vyhlášení nezávislého Československa byl ale roku 1919 název změněn, a to na současný. Ten vydržel až do roku 1940, v té době totiž docházelo v protektorátní Praze k přejmenovávání mnohých míst, toto náměstí nevyjímaje. Do roku 1945 tak existovalo náměstí \"Hybernské\".\n\nNáměstí bylo dlouhá léta rušnou silniční a tramvajovou křižovatkou; v polovině 70. let zde byl otevřen tehdy největší obchodní dům v ČSSR Kotva. Roku 1984 byla v ulici Na příkopě, ústící na náměstí z jihu, zrušena tramvajová trať a zřízena pěší zóna. V téže době bylo celé náměstí uzavřeno z důvodu stavby stanice metra, doplněno podchodem a jeho velká část byla zpřístupněna rovněž pro pěší.\n\nV letech 2003–2004 proběhl v prostorách zrušených kasáren Jiřího z Poděbrad rozsáhlý archeologický výzkum předcházející výstavbě obchodního centra Palladium (otevřeno na podzim 2007) a s ní souběžně probíhající rekonstrukci. Rozšířen byl podchod pod náměstím, který byl rovněž napojen na obchodní dům.\n\nV rámci této rekonstrukce zde v létě 2006 vznikla pěší zóna po celé ploše náměstí a nové dláždění, které nahradilo původní z rozdílně velkých žulových bloků z roku 1985 (postavené v souvislosti s metrem). Tramvajová trať však zůstala zachována, není oddělena od prostoru pro pěší.\n\nPůvodní ambiciózní plán na zapuštění velkých pískovcových bloků nicméně realizován nebyl.\n\nNa náměstí, nebo v jeho velmi blízkém okolí, se nacházejí tyto významné stavby:\n\n\n\n\n"}
{"id": "74660", "url": "https://cs.wikipedia.org/wiki?curid=74660", "title": "Hazard", "text": "Hazard\n\nHazard (z \"az-zahr\", arabsky \"kostka\", \"hra v kostky\") může být:\n\n\n\n"}
{"id": "74665", "url": "https://cs.wikipedia.org/wiki?curid=74665", "title": "Jan Filip", "text": "Jan Filip\n\nJméno a příjmení Jan Filip se může vztahovat k následujícím osobnostem:\n\n"}
{"id": "74667", "url": "https://cs.wikipedia.org/wiki?curid=74667", "title": "Biłgoraj", "text": "Biłgoraj\n\nBiłgoraj [biugoraj] je polské okresní město (\"powiat biłgorajski\") v Lublinském vojvodství. Nachází se asi 90 km jižně od Lublinu na řece Łada a v přímém sousedství Národního parku Roztocze. Město bylo založeno v roce 1578. Počet obyvatel v roce 2008 byl 27 267.\n\nPočátky města sahají do 16. století, konkrétně dne 10. září roku 1578 udělil polský král Stefan Batory privilegium Adamu Gorajskiemu na založení a výstavbu města. Po smrti zakladatele města v roce 1590 se stal vlastníkem města Zbigniew Gorajski. Na přelomu 16. a 17. století se stal Biłgoraj významným obchodním centrem tehdejší republiky.\n\n"}
{"id": "74670", "url": "https://cs.wikipedia.org/wiki?curid=74670", "title": "Serpuchovsko-Timirjazevskaja (linka metra v Moskvě)", "text": "Serpuchovsko-Timirjazevskaja (linka metra v Moskvě)\n\nSerpuchovsko-Timirjazevskaja ( ) je jedna z linek moskevského metra. Bývá značena černou nebo šedou barvou, alternativně také číslem devět.\n\nTato linka je na stáří celé sítě metra relativně mladá. Její první úsek byl otevřen v roce 1983 a do roku 2002 se stala nejdelší linkou metra severo-jižního směru ve městě. Zajímavostí také je, že v roce 1985 byla právě zde otevřena stanice Pražskaja, což bylo v rámci tzv. Československo-sovětského přátelství. Po roce 1991 nebyla žádná ze stanic přejmenována.\n\n\n"}
{"id": "74672", "url": "https://cs.wikipedia.org/wiki?curid=74672", "title": "Kostel svatého Kříže", "text": "Kostel svatého Kříže\n\nKostelů zasvěcených svatému Kříži je více.\n\n\n\n\nPodle související události jsou ještě rozlišovány kostely:\n\nSvatému Kříži se zasvěcují i kaple.\n"}
{"id": "74688", "url": "https://cs.wikipedia.org/wiki?curid=74688", "title": "Kostel Nalezení svatého Kříže", "text": "Kostel Nalezení svatého Kříže\n\nKostelů zasvěcených Nalezení svatého Kříže je více:\n\n\nNalezení svatého Kříže se zasvěcují i kaple.\n"}
{"id": "74689", "url": "https://cs.wikipedia.org/wiki?curid=74689", "title": "Rick Nash", "text": "Rick Nash\n\nRick Nash (* 16. června 1984, Brampton, Ontario, Kanada ) je bývalý kanadský hokejista a hráč klubu Boston Bruins.\n\nNarodil se v Bramptonu, Ontario, Kanada. Lední hokej začal hrát v pěti letech. V roce 2002 si splnil svůj sen a stal se jedničkou draftu, když si jej vybral Columbus Blue Jackets. V sezóně 2003–2004 v NHL se stal nejlepším střelcem celé ligy, o Maurice Richard Trophy se ale musel podělit s Jaromem Iginlou z Calgary a Iljou Kovalčukem z Atlanty, když všichni vstřelili 41 branek.\n\nV sezoně 2005–2006 měl patřit mezi největší hvězdy v soutěži. Jenže hned v prvním utkání sezony proti Washingtonu Capitals si zranil kotník, který ho vyřadil na 11 zápasů. V listopadu se sice vrátil, ale jen na 3 střetnutí. Nevydrželo koleno. Dalších 17 zápasů mimo hru, až do poloviny prosince. Přestože však odehrál jen 54 utkání, stačil vstřelit 31 branek a celkem si připsal 54 kanadských bodů, navíc v podprůměrném klubu získal 5 plusových bodů za účast na ledě při vstřelených a obdržených brankách.\n\nNash si nadále drží renomé jednoho z nejlepších hokejistů NHL a obdivuhodného střelce už jen proto, že za posledních sedm let vždy nastřílel nejméně 27 branek. Nash před uzávfěrkou přestupů 2012 požádal o výměnu z podprůměrného Columbusu. Columbus tak učinil 23. 7. 2012 a vyměnil svého kapitána do New York Rangers za Brandona Dubinského, Artema Anisimova, Tima Erixona a 1. volbu v draftu 2013.\n\nI přes své mládí pravidelně dostává pozvánku do kanadské reprezentace. Na MS v Praze se stal nejlepším střelcem turnaje s devíti góly a v kanadském bodování skončil druhý s 15 body hned za Joem Thorntonem (16 bodů). Během výluky v NHL hrál ve švýcarském Davosu společně s Thorntonem a pomohli týmu k získání titulu i Spengler Cupu.\n\nV klubu mu říkají „Nasher“, jeho oblíbený sport je golf a když vyrůstal, hrál baseball, volejbal a lakros. Poslouchá skupinu Green Day a Tima McGrawa.\n\n"}
{"id": "74690", "url": "https://cs.wikipedia.org/wiki?curid=74690", "title": "Na příkopě (Praha)", "text": "Na příkopě (Praha)\n\nNa příkopě (německy \"Am Graben\") je jedna z nejvýznamnějších ulic v Praze. Prochází místy bývalého staroměstského hradebního příkopu po hranici Starého a Nového Města severovýchodním směrem z dolního konce Václavského náměstí od Můstku, kde navazuje na ulici 28. října, směrem k náměstí Republiky, do nějž ústí na křižovatce u Prašné brány, Obecního domu a paláce U Hybernů. Bývala jednou z nejfrekventovanějších pražských dopravních tepen, od roku 1985 má částečně charakter městské pěší zóny.\n\nAčkoli v registru je název ulice uváděn Na příkopě, v souladu s obecně užívaným pravopisem se často píše neoficiálně Na Příkopě, neformálně též \"Na Příkopech\", \"Na příkopech\" či jen \"Příkopy\". V letech 1760–1839 nesla ulice název Ve starých alejích a v období let 1839–1870 Kolowratská třída. Německy \"Am Graben\".\n\nNa příkopě je nejdražší ulice ze všech zemí V4. V roce 2017 se s výší nájemného 2640 eur (67 480 korun) za metr čtvereční za rok umístila na 22. místě v žebříčku 68 nejdražších nákupních ulic na světě.\n\nDnešní ulice Na Příkopě nese svůj název od roku 1870. Její jméno je odvozeno od středověkého příkopu, který zde byl vyhlouben při budování hradeb Starého Města pražského v letech 1232–34.\n\nPůvodně ulice nesla název \"Na Příkopě\" (\"Am Graben\"), a to od svého vzniku (1760), kdy zde byl zasypán příkop, který byl součástí opevnění Starého Města.\n\nVelice brzy se však ujal název \"V alejích\", neboť na zasypaném příkopě byly vysázeny kaštany.\n\nPo roce 1781 se jméno rozšířilo na \"Ve starých alejích\", neboť protilehlá ulice 28. října a na ni navazující Národní třída byly osázeny lipami a pojmenovány \"V nových alejích\".\n\nV letech 1839–1870 se nazývala \"Kolowratova\" nebo \"Kolowratská třída\" po hraběti Františku Antonínu Kolovratovi (1778–1861), který byl státník evropského formátu. Zastával post 1. Ministerského předsedy Rakouského císařství a byl nejvyšším purkrabím pražským (v úřadě v letech 1811–1826). Zároveň měl na Ovocném trhu palác se zahradou zasahující až do ulice Na Příkopě. Hrabě měl podstatnou zásluhu na zřízení Národního muzea.\n\nOd roku 1870 se udržel název \"Na příkopě\" a ulice se stala rušnou velkoměstskou třídou.\n\nUlice Na Příkopě vede na místě zasypaného 10 metrů širokého a 8 metrů hlubokého hradebního příkopu, který vedl podél středověkých hradeb Starého Města. Příkop byl vyhlouben v letech 1232–1234 při budování hradeb. Voda do něj přitékala přímo z Vltavy a kdysi pravděpodobně také z potoků, které tekly z Vinohrad nebo Pankráce. Když byl hradební příkop naplněn, stával se ze Starého Města uzavřený ostrov. Později při založení Nového Města příkop utvořil hranici mezi oběma městy. Hradební příkop byl zasypán roku 1760, opevňovací funkci však ztratil již roku 1518, kdy došlo ke sloučení obou měst. Později tvořil již jen funkci odvodňovací.\n\nPo zasypání, zde byly vysázeny kaštany a ulice dostala název \"Ve starých alejích\". V letech 1845–70 ulice nesla název \"Kolowratská třída\" a od roku 1871 nese nynější název Na Příkopě.\n\nProtože byla jako jedna z mála ulic velmi široká, brzy se stala dopravní tepnou. Od 23. září 1875 zde vedla první trať pražské koněpřežné tramvaje, která byla od 28. září 1899 elektrifikována. 2. září 1919 byla křižovatka na Můstku první křižovatkou v Praze, kde začala být řízena doprava strážníkem, po roce 1927 pak druhou pražskou křižovatkou se světelnou signalizací.\n\nVe 20. letech minulého století se zde po vybouraném domě objevila proluka Myslbek, která byla zastavěna opět až roku 1996 a na dlouhou dobu dělila ulici na dvě části. V 60. letech tu docházelo ke stále horším dopravním zácpám, Příkopy se staly symbolem neutěšené dopravní situace ve městě. V roce 1977 však přišel zvrat – začalo se stavět pražské metro, jehož linka B vede v podzemí a kopíruje ulici téměř po celé její délce od Můstku až po náměstí Republiky. Tramvajová trať, která byla stará téměř sto let, byla dne 4. července 1984 (1985?) zrušena, stala se nepotřebnou a rušná městská třída se proměnila v pěší zónu. Po roce 1989 a změně společenských poměrů se objevilo mnoho nových obchodů, ulice Na Příkopě je tak dnes velmi významným obchodním korzem centra Prahy.\n\nSeverní strana s lichými orientačními čísly\n\nJižní strana se sudými orientačními čísly\n\n\nV ulici sídlí 640 právnických osob, 203 živnostníků a je zde 326 provozoven, mezi které patří:\n\n\n"}
{"id": "74694", "url": "https://cs.wikipedia.org/wiki?curid=74694", "title": "Controlling", "text": "Controlling\n\nControlling Překládá se do češtiny jako „řídit“ či „vést“. Z obecného hlediska je controlling podsystém řízení podniku orientovaný do budoucnosti a jako pojem se k nám dostal z německy mluvících zemí. Je to rozsáhlý koordinační koncept, který má za úkol pomáhat vedení a odpovědným osobám usměrňovat chod podniku. Controlling provádějí specializovaní pracovníci firmy nebo externí firma. Zabývají se nejen vnitřní situací podniku, jeho koncepcí a financemi, ale i vztahy s věřiteli a konkurencí. Na základě poskytnutých informací je pak schopno vedení firmy reagovat odpovídajícím způsobem.\n\nNejpřesněji a zároveň nejúsporněji popisuje controlling následující z mnoha definic: \"„Controlling je systém pravidel, který napomáhá dosažení podnikových cílů, zabraňuje překvapením a včas rozsvěcuje červenou, když se objevuje nebezpečí, které vyžaduje v řízení příslušné opatření.“\" Controlling je v Českých firmách stále více vyskytující se pojem v oblasti řízení podniku. \n\nControlling čerpá informace z manažerského a finančního účetnictví. Není, ale zaměřen pouze na zpětné sledování položek jako například nákladů a výnosů, ale hlavně se orientuje do budoucnosti a orientuje se na výsledek.\n\nFinanční analýza je základním nástrojem controllingu jako takového. Dívá se do minulosti a využívá dat z finančních výkazů. Výstupem jsou poměrové ukazatele, ukazatele aktivity, rentability a zadluženosti.\n\nControlling se začal vyvíjet na konci 19. století ve firmách jako General Electric Company nebo Ford Motor Company a jako systém se do podniků začleňuje v době světové hospodářské krize.\n\nDo Evropy se dostal až po 2. světové válce, kdy docházelo k obnově hospodářství a přílivu amerického kapitálu. S přílivem amerického kapitálu se tak dostal hlavně do rakouských, německých a švýcarských podniků a stával se praktickým nástrojem pro efektivní a hospodárné řízení podniku.\n\nDo České republiky se controlling dostal až během 20 století, a to do úspěšných a velkých firem, jejiž manažeři a majitelé vyjížděli do zahraničí. Controlling v českých zemích tak využívaly firmy jako Zbrojovka Brno, Škoda Plzeň nebo Baťa.\n\n\n\nOperativní controlling je podsystém řízení, který se zaměřuje na kratší časové úseky.  Horizont působnosti operativního controllingu je 1-3 roky.\n\nPatří zde například sestavování krátkodobých plánů a řízení odchylek skutečnosti od plánu. Díky řízení odchylek může operativní controlling zasahovat do podnikových činností a optimalizovat je. Nejpoužívanějšími nástroji operativního controllingu jsou analýza BEP (Break even point), analyza ABC-XYZ a analýza nákladů.\n\nStrategický controlling je na rozdíl od operativního konstruován do dlouhodobějšího horizontu a tento horizont není omezen. Soustředí se na určování a plnění poslání podniku, jakož i na tvorbu strategických cílů a samotné strategie podniku. Hlavním rysem strategického controllingu je jeho orientace do budoucnosti. \n\n\n\nController je nositelem funkce v controllingu, zastává v něm důležitou úlohu a je vykonavatelem mnoha činností. Jako takový by měl mít člověk na této pozici výborné analytické schopnosti. Mezi jeho znalosti by měla patřit znalost účetnictví a ekonomie. Co se týká osobních vlastností měl by controller umět přijímat nepříjemné zprávy a uplatňovat kritické stanovisko. Komplexní pohled a přirozená autorita může pomoci controllerovi řešit konflikty s řídícími pracovníky z různých oblastí podniku. Mezi jeho aktivity patří:\n\n\n"}
{"id": "74698", "url": "https://cs.wikipedia.org/wiki?curid=74698", "title": "Hazardní hra", "text": "Hazardní hra\n\nHazardní hra je taková hra šancí nebo dovedností, jejíž výsledek závisí výhradně nebo převážně na náhodě. Hazardní hra se obvykle hraje o peníze, případně jejich ekvivalent (žetony), které hráči sázejí na výsledek hry a které jsou po skončení hry nějakým způsobem rozděleny mezi výherce (\"sázecí poměr\"). Tento poměr bývá obvykle v neprospěch sázejících. To znamená, že se nerozděluje celý objem vsazených částek, ale jistá část zůstává bez ohledu na výsledek hry jejímu pořadateli.\n\nNěkteří lidé si hraním hazardních her zpříjemňují volný čas, jiné motivuje vidina rychlého nebo snadného zisku. Ze známých her se mezi hazardní hry řadí především ruleta, různé loterie, kostky, výherní hrací automaty, sportovní sázky a některé karetní hry.\n\nSlovo \"hazard\" je odvozeno z arabského \"asár\", \"kostka\", výraz je tedy původně odvozen ze hry v kostky.\n\nExistuje několik definic hazardních her, na jejichž základě různé hry mohou i nemusí být chápány jako hazardní. Zde jsou shrnuta některá kritéria:\n\nHazardní hry lze především vymezit jako hry, jejichž výsledek závisí na náhodě. Protože však svou roli hraje náhoda prakticky ve všech hrách i sportech, za hazardní hry považujeme takové hry, u nichž je míra náhody velmi vysoká. U některých her je ovšem dosti složité rozhodnout, jak velkou roli v nich náhoda hraje. Navíc je míra náhody i u stejného typu hry pro různé hráče odlišná, obvykle je tím vyšší, čím méně jsou hráči zkušení, zatímco osvojováním herních mechanismů míru náhody snižují.\n\nČasto se uvádí, že základním požadavkem, aby hra mohla být chápána jako hazardní, je sázecí poměr, nepříznivý vůči sázejícím. Z tohoto hlediska nelze například mariáš (hraný o peníze) považovat za hazardní hru, protože veškeré vsazené peníze zůstávají mezi hráči. Je zřejmé, že toto kritérium pro vymezení hazardní hry nestačí. Lze si například snadno představit situaci, kdy nějaké kasino (třeba se snahou nalákat nové hráče) vyhlásí bonus pro vítěze v ruletě, což by mohlo dočasně vychýlit sázecí poměr ve prospěch sázejících a ruleta by „na chvíli“ přestala být hazardní hrou. Naopak v podstatě jakýkoli sportovní turnaj, na němž je uhrazen startovní poplatek, by bylo možné považovat za hazardní hru, protože startovní poplatek nebo jeho část zůstane v rukou organizátorů a výhra tedy není ekvivalentní vložené částce.\n\nSvou roli v tom, co lze chápat jako hazardní hru, jistě hraje i výše sázek. Například loterie je podle obou předchozích kritérií bezesporu hazardní hra, ovšem člověk, který si jednou jednou za měsíc koupí v trafice Sportku by asi sám sebe těžko označil za hazardního hráče. Za hazardní hry tedy obvykle považujeme takové, v nichž se hraje o vysoké částky – z hlediska zúčastněných hráčů („vysoká částka“ tedy může mít na základě sociálního statusu hráče velmi rozdílné hodnoty).\n\nPodle zákona o hazardních hrách, který vstoupil v platnost 1. ledna 2017, je hazardní hra definována takto: „\"Hazardní hrou se rozumí hra, sázka nebo los, do nichž sázející vloží sázku, jejíž návratnost se nezaručuje, a v nichž o výhře nebo prohře rozhoduje zcela nebo zčásti náhoda nebo neznámá okolnost.\"“ Výslovně jsou v zákoně zmíněny tyto hazardní hry: loterie, kursové sázky, totalizátorové hry, bingo, technické hry, živé hry, tombolu a turnaje malého rozsahu. Loterií a podobných her se smějí účastnit pouze hráči starší 18 let.\n\nPodle zákona o hazardních hrách smí na území České republiky provozovat hazardní hry české i zahraniční subjekty. Ty musí získat licenci vydávanou Ministerstvem financí ČR. Zákon mimo jiné reguluje maximální možnou sázku na 100 Kč v kasinech a 1000 Kč v internetových hrách. Také je omezena maximální možná výhra v jedné hře na 500 000 Kč. Výherní automaty, které jsou dlouhodobě považovány za nejrizikovější, již smí být umístěny pouze v licencovaných provozovnách a zvyšuje se na ně daň z 28 % na 35 %. Herny také nesmí hráčům dávat zdarma alkoholické nápoje a ruší se non-stop provoz. Licencovaná kasina smějí být otevřena non-stop, ovšem pro získání licence je potřeba splnit přísnější požadavky.\n\nKontroverzně byla přijata i možnost Ministerstva financí ČR blokovat jakékoliv webové stránky provozoven a zahraničních heren, které působí na českém trhu bez licence. Tato část zákona je velmi často spojována s možnou cenzurou internetu.\n\nČeská legislativa je kritizována například ze strany pokerových nebo mariášových hráčů, kteří svou hru nepovažují za hazard, ale dovednostní disciplínu a kromě toho považují za nesmyslné, aby se turnaje v těchto hrách konaly pouze v licencovaných kasinech.\n\nRůzné hazardní hry používají různé sázecí poměry. \"Sázecí poměr\" je vlastně poměr vsazené částky k vyplaceným výhrám. Velmi často se používají termíny „výhernost“ nebo také „návratnost“, které procentuálně vyjadřují, kolik se dlouhodobě vrací hráči z každé jeho sázky. Právě neznalost sázecích poměrů je příčinou, že hráči hazardních her se chovají někdy velice pošetile.\n\nNapříklad na ruletovém kole Evropské rulety jsou čísla od 1 do 36 a nula (v případě Americké rulety navíc dvojitá nula). Pokud hráč vsadí na kterékoliv jednotlivé číslo Evropské rulety, tak vyhrává 36 násobek své sázky, ovšem čísel na kole je 37. Dlouhodobě tedy hráč každou svou sázkou prohrává 1/37 své sázky, což je přibližně 2,7 % její hodnoty. V případě hracích automatů v hernách a restauracích záleží na samotných pravidlech hry, ovšem obvykle je výhernost pro hráče mnohem nižší a každou sázkou dlouhodobě prohrává mezi 20 % až 25 % její výše. Výhernost musí být podle zákona vyšší, než 75 %, ovšem nelegálně provozované herny na toto nedbají a automaty nastavují tak, aby se výhernost pohybovala hluboko pod touto hodnotou.\n\nHry v online kasinech s licencí nabízí návratnost pro hráče výhodnější, než nabízí herny kamenné, a zpravidla se pohybuje mezi 90 % a 99 %. Hry jsou stále nastaveny tak, že je hráči dlouhodobě nemohou porazit, ovšem díky nižší počáteční investici online kasin, kdy není třeba vyrábět pro každou hru fyzický výherní automat, ale také víky konkurenčnímu boji a menšímu daňovému i paušálnímu finančnímu zatížení, si mohou online herny dovolit pro hráče výhodnější hry. Online kasina musí výhernost každé hry uvádět v herním plánu, který musí být přehledně k nahlédnutí.\n\nLákavá představa rychle získat peníze nebo jiné hmotné výhry a nastavení pravidel hazardních her tak, že z dlouhodobého hlediska jsou nevýhodné pro sázející, vytvářejí bludný kruh. Mnozí jedinci získávají patologickou závislost na hře, rostoucí finanční problémy se snaží vyřešit další účastí na hře, což je velmi nebezpečné.\n\n\n\n\n"}
{"id": "74703", "url": "https://cs.wikipedia.org/wiki?curid=74703", "title": "Jan Filip (archeolog)", "text": "Jan Filip (archeolog)\n\nJan Filip (25. prosince 1900 Chocnějovice – 30. dubna 1981 Praha) byl český archeolog a historik. Zabýval se zejména keltským osídlením na území Československa, dobou bronzovou a dobou železnou. Byl profesorem na Univerzitě Karlově. Roku 1955 byl jmenován akademikem, v letech 1963–74 působil jako ředitel Archeologického ústavu ČSAV. Více než 25 let redigoval periodikum \"Archeologické rozhledy\", které sám založil.\n\nVdova po Janu Filipovi Alena Filipová od roku 1984 vedla spor s tvůrci populárního seriálu \"Návštěvníci\", neboť byla přesvědčena, že jeho hlavní hrdina „akademik Filip“ (Josef Bláha) je inspirován jejím manželem a vykresluje ho v nelichotivém světle. Přestože autoři seriálu jakoukoli souvislost popírali, nakonec dal soud za pravdu paní Filipové a počátkem 90. let muselo být jméno postavy změněno a seriál předabován.\n\n\n"}
{"id": "74710", "url": "https://cs.wikipedia.org/wiki?curid=74710", "title": "Kumamoto", "text": "Kumamoto\n\nKumamoto (: 熊本市; \"Kumamoto-ši\") je hlavní město prefektury Kumamoto na ostrově Kjúšú v Japonsku.\n\nKató Kijomasa, současník Tojotomi Hidejošiho, se stal pánem (daimjó) poloviny tehdejší provincie Higo v roce 1588. Poté nechal vybudovat hrad Kumamoto. Díky mnoha novátorským obranným prvkům byl hrad považován za nedobytný a Kijomasa je považován za jednoho z nejlepších stavitelů hradů v japonské historii. Po Kijomasově smrti v roce 1611 se jeho nástupcem stal jeho syn Tadahiro, ale brzy byl Tokugawou Iejasuem svržen a nahrazen klanem Hosokawa. Bývalý japonský předseda vlády Morihiro Hosokawa je přímým potomkem klanu Hosokawa z Kumamoto. Jiný známý politik, bývalý peruánský prezident Alberto Fujimori, má také své kořeny v Kumamoto – Fujimoriho předci emigrovali z Kumamoto na počátku 20. století.\n\nDominantou města je hrad Kumamoto, velký a ve své době skvěle opevněný japonský hrad (širo). Hlavní hradní věž je sice betonová rekonstrukce ze 70. let 20. století, ale ostatní budovy jsou původní. Hrad byl obléhán během Sacumské vzpoury v roce 1877 a po 53 dnech byl dobyt a vypálen. Právě v této době se zrodila tradice pojídání syrového koňského masa \"basaši\", které v okolí Kumamoto zůstalo populární dodnes.\n\nZa vnějšími hradbami hradu Kumamoto se nachází Hosokawa Gjóbu-tei, bývalá rezidence pánů provincie Higo. K této tradiční dřevěné stavbě patří i krásná japonská zahrada.\n\nSlavný šermíř Mijamoto Musaši strávil část svého života v Kumamoto.\n\nAsi 3 kilometry jihovýchodně od hradu Kumamoto leží zahrada Suizendži (Suizendži kóen) přiléhající k chrámu Suizendži. Suizendži kóen je považována za jednu z nejkrásnějších zahrad v Japonsku společně s Kenroku-en v Kanazawě, Kairaku-en v Mito a Kóraku-en v Okajamě.\n\nKumamoto získalo oficiálně status města 1. dubna 1889.\n\n\n\n\n\n\n"}
{"id": "74717", "url": "https://cs.wikipedia.org/wiki?curid=74717", "title": "Pražskaja (stanice metra v Moskvě)", "text": "Pražskaja (stanice metra v Moskvě)\n\nPražskaja () je stanice moskevského metra. Její projektový název je Krasnyj Majak (, podle nedaleké ulice). Nachází se na lince Serpuchovsko-Timirjazevskaja, v její jižní části.\n\nPojmenována byla v rámci Československo-sovětského přátelství, v Praze naopak vznikla stanice \"Moskevská\" (dnes Anděl). Obě stanice byly zprovozněny s rozdílem tří dnů; ta pražská začala sloužit cestujícím již od 3. listopadu 1985.\n\nOproti Pražanům Moskvané název této stanice v roce 1990 v rámci rozsáhlého přejmenovávání (které se dotklo spíše jen stanic se stalinistickými názvy z let třicátých) nezměnili.\n\nPražskaja byla zprovozněna 6. listopadu 1985, je součástí druhého provozního úseku deváté linky, který čítá pouze tuto stanici (tj. mezistaniční úsek \"Južnaja\" – \"Pražskaja\").\n\nKonstrukčně je mělce založená (9,5 m) hloubená, může plnit funkci konečné – jižním směrem za stanicí se nachází obratové koleje (v rámci pásmového provozu zde také i některé vlaky končí) a má dva výstupy (severní a jižní). Na projektech stanice pracovali také čeští architekti (Chalupa, Břusková). V pražském metru se jí vzhledově asi nejvíce podobají stanice úseku II.C, avšak k této byly přidány dvě řady sloupů, které se nacházejí ve většině stanic moskevského metra.\n\nObklad stěn nástupiště tvoří keramické desky v okrové až hnědé barvě, na nápis stanice bylo použito písmo založené na typickém pražském s názvem Metron (upravené pro cyrilici).\n\nVe stanici byla instalována i umělecká díla s tématem Prahy; plastika zobrazující Prahu a Vltavu, u vstupu do stanice pak byla umístěna socha kosmonautů Interkosmosu.\n\n"}
{"id": "74721", "url": "https://cs.wikipedia.org/wiki?curid=74721", "title": "Calgary Flames", "text": "Calgary Flames\n\nCalgary Flames je profesionální kanadský klub ledního hokeje, který sídlí v Calgary v provincii Alberta. Do NHL vstoupil v ročníku 1980/81 a hraje v Pacifické divizi v rámci Západní konference. Své domácí zápasy odehrává v hale Scotiabank Saddledome s kapacitou 19 289 diváků. Klubové barvy jsou červená, černá, zlatá a bílá.\n\nFlames vstoupili do NHL 6. června 1972 jako Atlanta Flames, 24. června 1980 byli přestěhováni do Calgary.\n\nTento tým má kořeny v Atlantě, kde od 70. let hrál tým Atlanta Flames. V Atlantě však hokej nebyl příliš oblíbený a malá návštěvnost se podepisovala na stavu týmové pokladny. Proto se tento tým přestěhoval na místo hokeji zaslíbené, do Calgary. Začátky byly velmi skromné. Tým musel hrát v Stampede Corral, který měl kapacitu pouhých 7 243 diváků. Tým se hned v první sezóně probojoval do play-off, kde vyřadil Chicago Blackhawks a Philadelphia Flyers, ale nakonec je zastavila Minnesota. V roce 1986 tým postoupil do finále a v roce 1989 získal Stanley Cup. Následovalo úspěšné období týmu, přestože ve svém středu nemělo hvězdy. V sezóně 1991–92, která byla pro tým 75. chtěli navázat na předchozí léta, v nichž tým nikdy neskončil hůř než 6. Tato sezóna však skončila propadákem. Od roku 1994 se klub stával velmi průměrným díky odchodu několika opor a také špatnou ekonomickou situací. Ani výměna trenéra a manažerů nepomohla ke kýženému postupu do finále. Konečně, v sezóně 2003–04 se tým probojoval do finále NHL, tam však podlehl Tampě 4:3 na zápasy. Po výluce postoupil pokaždé tento tým do play off, ale ani jednou nepřešel přes první kolo. V sezoně 2005–06, podlehl 4:3 na zápasy Anaheimu, v sezoně 2006–07 4:2 na zápasy Detroitu, v sezoně 2007–08 4:3 na zápasy San Jose a v sezoně 2008–09 4:2 na zápasy Chicagu. Přestože pokaždé vypadli v prvním kole, vždy se tam dostali, až v sezoně 2009–10 jim postup utekl. Tento neúspěch měl za následek výraznější změny v sestavě. V této sezoně opustil Calgary jejich nejlepší hráč a jeden z nejlepších obránců ligy Dion Phaneuf, který odešel do Toronta za Matta Stajana, Niklase Hagmana a Iana Whitea.\n\n\nZdroj: \n\nZdroj: \n\nZdroj: \n\n\nZdroj: \n\n\n\nZdroj: \n\nZdroj: \n\n"}
{"id": "74723", "url": "https://cs.wikipedia.org/wiki?curid=74723", "title": "Michael Frayn", "text": "Michael Frayn\n\nMichael Frayn (* 8. září 1933, Londýn) je anglický dramatik a spisovatel. Je především znám jako autor frašky z divadelního prostředí \"Noises Off\" a dramatu \"Kodaň\".\n\nMichael Frayn je synem obchodníka s azbestem a houslistky. Po smrti matky musel odejít z prestižní soukromé školy a základní vzdělání dokončil na státních školách. Střední školu ukončil v roce 1953, po absolvování vojenské služby, během níž se začal učit rusky, studoval v Cambridgi francouzštinu, ruštinu a filozofii. Od roku 1957 pracoval jako novinář pro \"Manchester Guardian\" a později \"The Observer\". Je také znám jako autor dokumentárních pořadů BBC o světových velkoměstech a londýnských předměstích.\n\nPozději se začal věnovat dramatické tvorbě. Známé jsou jak jeho rozsáhlejší hry (\"Noises Off\" - do češtiny překládáno jako „Zepředu, zezadu (Bez roucha)“, „Ještě jednou zezadu“, „Sardinky na scénu“, „Dvakrát zezadu“, a mnoha dalšími názvy) tak i aktovky (\"Číňani\", \"Nový Don Quijote\") a překlady či interpretacemi ruské klasiky (Čechov).\n\nJeho jednoaktovku \"Nový Don Quijote\" v překladu Petra Zelenky připravil roku 2015 pro své posluchače Český rozhlas Vltava. Režie rozhlasové inscenace se ujal Dimitrij Dudík.\n\n"}
{"id": "74724", "url": "https://cs.wikipedia.org/wiki?curid=74724", "title": "Coyote Linux", "text": "Coyote Linux\n\nCoyote Linux je velmi malá distribuce Linuxu, obsahuje operační systém a potřebné služby pro firewall, router a NAT pro jednoduché sdílení internetového připojení s jednou IP adresou od Internet service provider, za kterou je umístěna celá síť. Lze jej nainstalovat i na velmi slabý hardware – i386 s 8MB RAM. Další výhodou je, že může být spuštěn z 3,5“ diskety. Spravovat jej lze pomocí konzole lokálně, nebo vzdáleně přes SSH, nebo přes webové rozhraní.\n\n\n"}
{"id": "74726", "url": "https://cs.wikipedia.org/wiki?curid=74726", "title": "Biangulární souřadnice", "text": "Biangulární souřadnice\n\nBiangulární souřadnice jsou soustava souřadnic v rovině určená úsečkou, kde poloha bodu je určena dvěma úhly. Tento typ souřadnic jako první zkoumal Lazare Nicholas Marguerite Carnot, který své výsledky publikoval v roce 1803.\n\nV rovině je dána úsečka formula_1. Pak poloha každého bodu formula_2 v této rovině (s výjimkou bodů ležících na přímce formula_1) je jednoznačně dána úhly formula_4 a formula_5.\n\nPolohu bodů na přímce formula_1 nelze určit, jelikož úhly formula_4 a formula_5 pro různé body jsou stejné - nulové nebo přímé (180°).\n\nMáme bod, zvaný formula_2, v rovině a chceme jej vyjádřit v této soustavě.\n\nZvolme v rovině úsečku formula_10, jejíž délka je jednotková. Oba krajní body této úsečky spojme s bodem formula_2. \n\nNajdeme úhly formula_12 a formula_13, odpovídajíci úhlům formula_14 a formula_15 v tomto pořadí.\n\nÚsečka formula_10 a úhly formula_12 a formula_13 tak určují polohu bodu v nové soustavě souřadnic a úhly formula_12 a formula_13 jsou těmito souřadnicemi.\n\nformula_21\n\nformula_22\n\na pro zpětný převod souřadnic x-y na α - β použijeme rovnice:\n\nformula_23\n\nformula_24\n\nkde arctg2 je zobecnění funkce arkus tangens často užívané při inverzích vztahů v rovině.\n\nV úhlových souřadnicích se dá jednoduše vyjádřit rovnice jistých kuželoseček v rovině.\n\nRovnice elipsy:\nformula_25\n\nRovnice paraboly:\nformula_26\n\nRovnice hyperboly:\nformula_27\n"}
{"id": "74737", "url": "https://cs.wikipedia.org/wiki?curid=74737", "title": "Reckoning", "text": "Reckoning\n\nReckoning je druhé studiové album kapely R.E.M. Bylo vydáno v dubnu 1984 labelem I.R.S. Records a dočkalo se většího komerčního úspěchu než debutové album Murmur. V americkém žebříčku se umístilo na 27. místě a v roce 1991 získalo zlatou desku. Bylo také prvním albem R.E.M., které vyšlo ve Velké Británii a na tamějším se na žebříčku umístilo na 91. místě.\n\n\"Reckoning\" obsahuje některé z nejpopulárnějších písní tehdejších R.E.M., například \"So. Central Rain (I'm Sorry)\" a \"(Don't Go Back To) Rockville\". Michael Stipe se opět vyhýbá romantickým motivům, místo toho přemítá o studeném počasí, pohádce, ve které se topí dítě, o povodni, povrchnosti a odloučení. Optimistický tón hudby kontrastuje s ponurými texty. Poslední píseň, \"Little America\", je napsána o venkovské Americe a předchází jižanským motivům následujícího alba, \"Fables of the Reconstruction\" (1985).\n\nNa obalu alba \"Reckoning\" spolupracovali Michael Stipe a umělec z Georgie, Howard Finster.\n\nAutory všech skladeb jsou Bill Berry, Peter Buck, Mike Mills a Michael Stipe.\n"}
{"id": "74738", "url": "https://cs.wikipedia.org/wiki?curid=74738", "title": "Ústřední autobusové nádraží Florenc", "text": "Ústřední autobusové nádraží Florenc\n\nÚstřední autobusové nádraží Florenc (zastávka autobusů má název Praha, ÚAN Florenc) je největší a nejznámější pražské i české autobusové nádraží. Nachází se východně od lokality s pomístním názvem Florenc, dopravní plocha horní části nádraží patří do katastrálního území Nového Města, dolní část a budova se starou odbavovací halou patří do Karlína v Praze 8. Stará odbavovací budova s bývalým hlavním vchodem je umístěna v Křižíkově ulici (čo. 4) vedle Hudebního divadla Karlín, vjezd pro autobusy je z křižovatky ulic Prvního pluku a Malého.\n\nNázev autobusového nádraží byl v letech 1992–2004 obsažen také v názvu akciové společnosti, která autobusové nádraží vlastní.\n\nUmístění a počátky autobusového nádraží jsou spojeny se vstupem státní železniční společnosti ČSD do autobusové dopravy od roku 1927. V Pražském kraji ČSD zahájily autobusový provoz roku 1929, jejich základnou byly téhož roku nově zřízené autobusové garáže v prostoru dnešního dolního autobusového nádraží Florenc.\n\nHorní autobusové nádraží, původně zasahující až do prostoru proti Městskému muzeu, je v provozu od 17. června 1948. V témž období byla zprovozněna i další dvě autobusová nádraží, dnes již nefungující: Pankrác (1947) a Smíchov (1948, poblíž tramvajové zastávky ČSAD Smíchov). Původně mělo autobusové nádraží 25 odjezdových stanovišť a vjezd od Městského muzea. V roce 1949 byla postavena výpravní budova s čekárnou, pokladnami, restaurací a odpočívárnou řidičů. Na betonovém podstavci u dnešního západního okraje nádraží stála na ploše dřevěná budka výpravčího a hlasatelky.\n\nZačátkem 70. let při výstavbě metra (stanice Sokolovská na trase C) bylo uspořádání výrazně změněno. Byla zbourána výpravní budova z roku 1949, zrušen vjezd od Městského muzea, zrušen park a zcela změněno uspořádání stanovišť. Nová odbavovací hala byla zřízena ve dvoraně domů Křižíkova č.o. 4 a 6 a byl vybudován systém přechodových lávek. Vjezd do nádraží byl zřízen z východní strany, z ulice Prvního pluku.\n\nAutobusové nádraží Florenc, stejně jako celý Karlín, bylo zatopeno při povodni v srpnu 2002. Provoz byl obnoven 16. srpna 2002.\n\nNa podzim roku 2003 byla rekonstruována odjezdová stání a byly na nich umístěny nové zastávkové přístřešky. V roce 2009 byla postavena nová odbavovací budova.\n\nOd druhého čtvrtletí 2007 mělo projít autobusové nádraží přibližně roční rekonstrukcí za několik desítek milionů korun. V lednu 2007 již měl vlastník povolení na novou odbavovací halu, žádal však ještě o jeho změnu. Hala má být kvůli stavební uzávěře dočasná, investor požádal o udělení výjimky ze stavební uzávěry pro zastřešení nástupišť a stavbu ochozů. Radnice Prahy 8 se k plánům vlastníka autobusového nádraží staví rezervovaně. Starosta Josef Nosek by preferoval přemístění nádraží jinam a do podzemí a využití plochy nad ním pro vícefunkční budovu a propojení Nového Města s Karlínem.Nová odbavovací hala, jejíž výstavba započala v září 2008, byla slavnostně otevřena 17. června 2009 ve 13.30 hodin. Kromě moderních prostor pro odbavení cestujících a infostánku je zde také restaurace Burger King a Pappata, prodejna pečiva Fornetti a prodejna novin a drobných potravin Pont service center.\n\nV počátcích provozu (od roku 1947) zasahovala plocha nádraží a nástupiště až do míst naproti Městskému muzeu, kde je dnes taxistanoviště a tržiště.\n\nDnes železniční Negrelliho viadukt rozděluje plochu autobusového nádraží na horní nádraží a dolní nádraží. Horní nádraží zahrnuje sedm nástupních ostrůvků se 17 odjezdovými stáními (č. 11–27), dalších 11 odjezdových stání (č. 0–10) je umístěno u okraje plochy horního nádraží, příjezdová hrana s příjezdovým stáním č. 99 a stáním č. 97 expresu k ruzyňskému letišti je umístěna na okraji přilehlém k odbavovací budově. Na dolním nádraží jsou čtyři ostrůvky s 12 odjezdovými stáními (č. 50–62). Dolní nádraží sloužilo v posledních letech jen nepravidelné dopravě a linkám na Ukrajinu, pak již jen jako odstavná plocha. Celé autobusové nádraží je propojeno úrovňovými přechody pro chodce.\n\nZastřešená lávka byla v průběhu roku 2011 odstraněna.\n\nÚAN Florenc slouží především pro mezinárodní a dálkové spoje. Vysoké poplatky za vjezd do areálu motivují autobusové dopravce k tomu, aby přednostně, zejména k příjezdům do Prahy, využívali autobusová nádraží na okrajích Prahy, například Na Knížecí (Smíchov), Zličín, Hradčanská, Dejvická, Holešovice, Černý Most, Želivského (Vinohrady) a Roztyly, čímž význam nádraží oproti dřívějším dobám poněkud poklesl a nejsou tolik přetěžovány i tak přeplněné příjezdové komunikace Karlína a Žižkova. V letech 1997–1999 se obchodní politikou ÚAN zabýval i Úřad pro hospodářskou soutěž a úspěšná odvolání svědčí o tom, že právní rámec poplatků není zcela jednoznačný.\n\nV odbavovací budově je zajišťován i prodej místenek a informační služby.\n\nZa léta 1948 až 2008 bylo odbaveno odhadem kolem 12 milionů spojů a 375 milionů cestujících. Za rok 1990 zde bylo odbaveno necelých 400 000 spojů a necelých 14 milionů cestujících, v roce 2008 bylo odbavováno kolem 200 000 spojů a 7 milionů cestujících ročně a nádraží užívá kolem 100 dopravců.\n\nAutobusové nádraží v dobách vzniku provozoval příslušný státní podnik ČSAD. Do roku 1988 byl závod ÚAN Praha-Florenc součástí krajského národního podniku \"Československá státní automobilová doprava – KNV Praha\" jako závod 194. Organizačně pod něj v průběhu let patřily provozovny (autobusová nádraží) Pankrác, Smíchov a Hlavní nádraží. Kolem roku 1990 byl podnik transformován na státní podnik.\n\nOrganizační jednotka provozující autobusové nádraží byla samostatně zařazena do kuponové privatizace.\n\n\"ČSAD ÚAN Praha Florenc a. s.\" (IČO 45275190, později IČ 26212030) byla zapsána 1. května 1992, nejprve pod názvem \"ČSAD Ústřední autobusové nádraží Praha Florenc a. s.\" K provozování autobusového nádraží zřídila k 28. červnu 2000 akciovou společnost \"ČSAD Florenc a. s.\" (IČ 26185792), později přejmenovanou na \"Pražská dopravní a. s.\" Ta zanikla 31. prosince 2005. \"ČSAD ÚAN Praha Florenc a. s.\" zanikla fúzí a jejím právním nástupcem je \"ČSAD Praha holding a. s.\" (IČ 26140659), která je nyní vlastníkem a provozovatelem autobusového nádraží. ČSAD Praha holding a. s. je rozdělena na dopravní a developerskou divizi.\n\nProvozovatel autobusového nádraží, ČSAD Praha holding a. s., vlastní ještě autobusové stanoviště Holešovice. Do počátku devadesátých let 20. století vlastnil právní předchůdce této firmy ještě další autobusová nádraží a stanoviště (Pankrác, Na Knížecí, Červený Vrch), která však již tomuto účelu neslouží. Meziměstské autobusové stanoviště Na Knížecí zaniklo zřejmě i proto, že všichni dopravci začali využívat sousedící levnější autobusové stanoviště v majetku města (Technická správa komunikací, Dopravní podnik hlavního města Prahy).\n\n\n\n"}
{"id": "74741", "url": "https://cs.wikipedia.org/wiki?curid=74741", "title": "František Alois Hora", "text": "František Alois Hora\n\nFrantišek Alois Hora (1. srpna 1838, Svinařov – 30. října 1916, Plzeň) byl pedagog, básník, dramatik, překladatel z polštiny a němčiny.\n\nPři vydávání svých děl používal pseudonymy Horymír Vinařovský, Samuel Šídlo, Tichoslav Sklenička, K. Turek nebo iniciály F. H. a F. A. H. Sám psal kratší humoristickou prózu, parodie na operety, komedie, výchovné verše. Na reálné škole ve Vídni a později v Plzni vyučoval matematiku, krasopis a rýsování. Sestavil polsko-český (vydán roku 1890) a česko-polský slovník (1902), pro který však hledal šest let nakladatele a nabízel jej k tisku zdarma. Propagátor polské literatury, jazyka a česko-polské vzájemnosti. Z polštiny překládal prózu a dramata, z němčiny pohádky.\n\n\n\n\n"}
{"id": "74772", "url": "https://cs.wikipedia.org/wiki?curid=74772", "title": "Metro v Novosibirsku", "text": "Metro v Novosibirsku\n\nMetro v Novosibirsku je systém podzemní dráhy pod ruským třetím největším městem a také jediný, jež se nachází východně od Uralu. Jedná se o malou síť, kterou tvoří dvě linky.\nNovosibirsk, jako důležité velkoměsto na transsibiřské magistrále, dosáhl ve druhé polovině 20. století 1,5 milionu obyvatel. Při takové velikosti města již povrchová doprava bývá přetížená, proto na se konci 60. let objevily první návrhy na výstavbu metra v tomto městě. Rozhodnutí vybudovat metro padlo 17. března 1975; o tři roky později byl schválen projekt výstavby prvních etap metra. Stavební práce na prvním úseku začaly 12. května 1979. Trvaly sedm a půl roku, první úsek o délce pěti stanic byl triumfálně otevřen 7. ledna 1986. Novosibirské metro se tak stalo čtvrtým provozovaným v Rusku a jedenáctým v SSSR. Nedlouho po svém otevření začal být systém rozšiřován podle plánu, ve kterém se počítalo se čtyřmi linkami a 62 km dlouhou sítí.\nEkonomické problémy, které mladé Rusko postihly, však jakoukoliv aktivitu zastavily, stavět se začalo opět až na začátku 21. století a velmi pomalým tempem.\n\nV současné síti je v provozu 13 stanic na dvou linkách. Nasazeny jsou čtyřvozové vlaky (celkem jich je 20) a přepraví 250 000 cestujících denně. Řeka Ob, která městem protéká, byla překonána krytým, 2,145 m dlouhým mostem. Stanice byly vybudované různým způsobem, 4 jsou jednolodní, sedm s prostupy, u mostu na Obu je umístěna jedna stanice povrchová.\n\n\n"}
{"id": "74781", "url": "https://cs.wikipedia.org/wiki?curid=74781", "title": "Zimní olympijské hry 2010", "text": "Zimní olympijské hry 2010\n\nXXI. zimní olympijské hry 2010 se konaly v únoru 2010 v kanadském Vancouveru. Po Montrealu a Calgary se Vancouver stal třetím kanadským olympijským městem. Zimní olympijské hry se tímto vrátily do Kanady po dvaceti dvou letech od olympiády v Calgary a do Severní Ameriky po osmi letech od her v Salt Lake City. Kromě Vancouveru se jednotlivá sportoviště a ubytovací prostory nacházela i v areálu Univerzity Britské Kolumbie, dále v údolí Callaghan Valley, ve městech West Vancouver a Richmond a ve středisku zimních sportů Whistler-Blackcomb ve městě Whistler.\n\nPodle olympijské tradice přijal vancouverský starosta Sam Sullivan olympijskou vlajku na závěrečném slavnostním zakončení XX. zimních olympijských her v Turíně. Vlajka byla vztyčena v úterý 28. února 2006 před budovou vancouverské radnice, kde vlála až do slavnostního zahájení XXI. zimních olympijských her.\n\nDen před začátkem her došlo k tragické nehodě gruzínského sáňkaře Nodara Kumaritašviliho, který při tréninku po jezdecké chybě vyletěl ze sáňkařské dráhy a narazil v rychlosti 140 km/h do nechráněného ocelového nosníku u trati.\n\nVancouver se dostal na konečný seznam kandidátů na pořadatelství zimních olympijských her spolu s městy Pchjongčchang (Jižní Korea) a Salzburg (Rakousko). Vítězství Vancouveru bylo oznámeno na 115. zasedání Mezinárodního olympijského výboru (MOV), které se uskutečnilo v červenci 2003 v Praze. Oznámil jej prezident Mezinárodního olympijského výboru Jacques Rogge v podvečer 2. července 2003. Začátkem dubna 2004 byl ustaven Organizační výbor zimních olympijských her ve Vancouveru 2010 (VANOC).\n\nV roce 2004 byla výška předběžného rozpočtu na uskutečnění zimních olympijských her ve Vancouveru odhadována na 1,4 miliardy kanadských dolarů (CAD). V roce 2006 předseda správní rady VANOC John Furlong odhadl výšku rozpočtu na 1,7 miliardy CAD s navýšením z mimovládních zdrojů, především ze sponzorských darů a vysílacích práv. Z této sumy mělo být použito 580 miliónů na výstavbu a rekonstrukci sportovišť ve Vancouveru a Whistleru a 200 miliónů na zajištění bezpečnosti během her. Dohlížela na ně Kanadská královská jízdní policie (RCMP).\n\nNa XXI. Zimních olympijských hrách se soutěžilo v celkem 15 sportovních odvětvích:\n\n\n\n\n\n\n\n"}
{"id": "74793", "url": "https://cs.wikipedia.org/wiki?curid=74793", "title": "Athlon 64", "text": "Athlon 64\n\nProcesor Athlon 64 (známý také pod jmény „ClawHammer“, „Newcastle“, „Winchester“, „Venice“, „San Diego“ a „Orleans“), který reprezentuje vstup 64bitových mikroprocesorů společností AMD na běžný spotřebitelský trh, byl uveden 23. září 2003. Tento procesor plně realizuje novou architekturu AMD64. Je to první AMD procesor s jádrem osmé generace (K8) pro desktopové a mobilní počítače. Z tohoto procesoru vznikly další varianty \"Athlon 64 FX\", dvoujádrový Athlon 64 X2 a další.\n\nNejlepší Athlon 64 FX je v pozici hardwarového produktu pro nadšence, který je vždy o jeden rychlostní stupeň nad nejrychlejším běžným Athlonem 64.\nAčkoliv jsou jeho taktovací frekvence obvykle mnohem výše, všechny procesory Athlon 64 FX mají vždy jedno jádro s výjimkou nejnovějšího Athlonu 64 FX-60 (Toledo), který byl uvolněn 10. ledna 2006. Všechny procesory Athlon 64 FX mají své multiplikátory zcela otevřené, což je jasná výhoda vůči normálním Athlonům 64.\n\n\n Specifikace \n\n\n\n\n\n\n\n\n\n\n\n\n\n"}
{"id": "74798", "url": "https://cs.wikipedia.org/wiki?curid=74798", "title": "Ketkovice", "text": "Ketkovice\n\nKetkovice (do r. 1918 \"Kytkovice\") jsou obec v okrese Brno-venkov v Jihomoravském kraji. Nacházejí se na západním okraji okresu, 20 km západně od Brna a 7 km severozápadně od Oslavan. Leží na východním okraji Křižanovské vrchoviny; zhruba 2 km západně od obce vede hluboké údolí řeky Chvojnice, jižně pak Oslavy. Na skalnatém ostrohu nad jejich soutokem stojí zřícenina hradu Levnova, tradičně známého též jako Ketkovický hrad. Žije zde obyvatel. Obec Ketkovice je členskou obcí Mikroregionu Ivančicko.\n\nKetkovice sousedí s obcemi Senorady, Čučice a Lukovany z okresu Brno-venkov a Kuroslepy a Sudice z okresu Třebíč (Kraj Vysočina).\n\nPrvní písemná zmínka o Ketkovicích je ve středověkém opisu zakládací listiny třebíčského kláštera, která měla pocházet z roku 1101 (některé prameny uvádějí 1104, kdy byl vysvěcen klášterní kostel), kde jsou uvedeny (písařskou chybou jako \"Redkovici\", v některých pramenech \"Kedcouici\") mezi řadou dalších obcí darovaných klášteru do vlastnictví; opis je označován za falzum, ale dobová existence obcí není zpochybňována. Do roku 1880 byly osadou obce Čučice ležící 2,5 km jihovýchodně; spadaly do hejtmanství Třebíč a okresu Náměšť nad Oslavou, při sčítání lidu 1890 měly 593 českých obyvatel a 4 německé. Německy se nazývaly \"Kettkowitz\" nebo \"Ketkowitz\".\n\nV letech 1949–1960 Ketkovice patřily do okresu Rosice, poté Brno-venkov. Od ledna 1986 byly spolu s blízkými Čučicemi, Biskoupkami a Novou Vsí přičleněny k městu Oslavany, ale v listopadu 1990 se tyto obce opět osamostatnily. Ketkovice spadají do správního obvodu obce s rozšířenou působností Ivančice, matriční úřad je v Oslavanech.\n\nV roce 1996 získaly Ketkovice vlajku a znak; jsou na nich šestizubé hrábě, bývalý erb pánů z Levnova.\n\nV Ketkovicích je pětiletá základní škola s mateřskou školou zřizovaná obcí, obchod se smíšeným zbožím na návsi, tradiční zájezdní hostinec U Mohelských provozovaný významnou místní rodinou, úřadovna pošty, obecní knihovna, aktivní Sokol, Sbor dobrovolných hasičů. Obec je plynofikovaná, po roce 2007 byl z úvěru u České spořitelny vybudován vodovod. Rozpočet obce na roky 2011 i 2012 byl přibližně 8 milionů Kč, na rok 2013 byl 7,2 mil. Kč.\n\nKetkovice leží na východním okraji geomorfologického celku Křižanovská vrchovina, v podcelku Bítešská vrchovina, na jižním okraji okrsku Jinošovská pahorkatina. Prochází jimi silnice druhé třídy č. 393 Rapotice (3 km severně) – Ivančice (10 km jihovýchodně). 10 km severozápadozápadně leží dále Náměšť nad Oslavou.\n\nKetkovice byly s Ivančickem 1. července 2006 začleněny do Integrovaného dopravního systému Jihomoravského kraje jako 1. část jeho etapy 3B. Obsluhuje je autobusová linka č. 430 (729430) z Ivančic přes Oslavany, Čučice, Ketkovice a Sudice (pouze část spojů) do Rapotic (již kraj Vysočina), kde se nachází železniční stanice na trati 240 Brno – Jihlava. Počet spojů je ustálen na 12 párů ve všední dny, o víkendech a svátcích 3. Vedle hlavní zastávky na návsi je v Ketkovicích také zastávka „Ketkovice, kovárna“ (asi 400 m severozápadně).\n\n\n\n\n"}
{"id": "74803", "url": "https://cs.wikipedia.org/wiki?curid=74803", "title": "Mikroregion Ivančicko", "text": "Mikroregion Ivančicko\n\nMikroregion Ivančicko je dobrovolný svazek obcí ležících v západní části okresu Brno-venkov. Oblast je charakteristická pěstováním vinné révy a výrobou vína, vinařské obce mikroregionu spadají do znojemské vinařské podoblasti. \n\nPředsedou mikroregionu Ivančicko je Rostislav Štork, pověřený zastupitel města Ivančice.\n\nV letech 2009-2014 zastával funkci předsedy Ladislav Veselý (pověřený zastupitel obce Nová Ves).\n\nDo roku 2009 zastával funkci předsedy Peter Pollák, starosta Čučic.\n\nCentrem mikroregionu je město Ivančice. Východní část regionu tvoří vinařské obce Moravské Bránice, Nové Bránice, Mělčany a město Dolní Kounice. V severní části regionu se nachází malá obec Hlína, která je známá hlavně díky rozhledně Vladimíra Menšíka. Západně od Ivančic se rozprostírá obec Nová Ves, zemědělská obec, ve které je rozvinuté kulturní dění. Disponuje také Školním sportovním areálem s krytým bazénem. Severozápadně od Ivančic se nachází město Oslavany, kde se dříve těžilo černé uhlí a byla zde i elektrárna. Dnes je zde rozvinuté hlavně strojírenství. Severozápadně od Oslavan se rozprostírají obce Čučice a Ketkovice. Jih mikroregionu tvoří vesnice patřící k městu Ivančice a to Hrubšice, Řeznovice a Budkovice, na okraji města pak Němčice, Alexovice a Letkovice. Na území mikroregionu tečou tři řeky a to Oslava, Rokytná a Jihlava, které se do sebe v Ivančicích vlévají. Řeka Jihlava pak dále teče až do nádrže Nové Mlýny.\n\nNově patří k mikroregionu také obce Němčičky a Biskoupky.\n\n\n"}
{"id": "74812", "url": "https://cs.wikipedia.org/wiki?curid=74812", "title": "Albert Mockel", "text": "Albert Mockel\n\nAlbert Mockel (27. prosince 1866 Ougrée – 30. ledna 1945 Ixelles) byl belgický (valonský) básník. Založil revue \"La Wallonie\". Vydal sbírku básní \"Světla\" (1902), studie \"Poznámky o literatuře\" (1894), \"St. Mallarmé, hrdina\" (1899) atd. Byl členem belgické Královské literární akademie.\n\n"}
{"id": "74813", "url": "https://cs.wikipedia.org/wiki?curid=74813", "title": "Max Elskamp", "text": "Max Elskamp\n\nMax Elskamp (5. května 1862 - 10. prosince 1931) byl francouzsky píšící belgický symbolista, člen \"Mladé Belgie\". Vydal sbírky \"Nedělní kázání\" (1892), \"Symbolicky k apoštolství\" (1895), \"Šest písní chudého člověka\" (1895), \"Iluminace\" (1898), \"Chvála života\" (1898).\n\n"}
{"id": "74815", "url": "https://cs.wikipedia.org/wiki?curid=74815", "title": "Paul Claudel", "text": "Paul Claudel\n\nPaul Claudel (6. srpna 1868 Villeneuve-sur-Fère – 23. února 1955 Paříž) byl francouzský básník a dramatik. Vychází z tradic symbolismu. Věci mu nejsou jen objekty poznání (\"connaissance\"), ale i pohnutkami spoluzrození (\"co-naissance\"). Postavy v jeho hrách jsou symbolem či alegorií. V jeho hrách se často odehrává křesťanský zápas o duši a o tělo.\nOd roku 1893 diplomatem: Boston, Šanghaj, Peking, ale také Praha (v letech 1909 až 1910).\nBratr sochařky Camille Claudelové, milenky Augusta Rodina.\n\n\n\n"}
{"id": "74819", "url": "https://cs.wikipedia.org/wiki?curid=74819", "title": "Charles Van Lerberghe", "text": "Charles Van Lerberghe\n\nCharles Van Lerberghe (21. října 1861 – 26. října 1907) byl belgický spisovatel, spolu s Elkampfem největší seveřan mezi symbolisty. Obhajoval Emila Zolu v Dreyfusově aféře. Napsal sbírky \"V polosnech\" (1898) a \"Zpěv Evy\" (1904).\n\n"}
{"id": "74833", "url": "https://cs.wikipedia.org/wiki?curid=74833", "title": "Autobusové nádraží", "text": "Autobusové nádraží\n\nAutobusové nádraží (v jízdních řádech aut.nádr.) je účelová komunikace s větším počtem autobusových stání (zastávek) a odbavovací budovou.\n\nNení-li terminál vybaven odbavovací (výpravní) budovou s určitou mírou vybavení pro cestující i pracovníky dopravců nebo je-li umístěno na silnici nebo místní komunikaci, nazývá se takový dopravní uzel v České nebo Slovenské republice autobusové stanoviště (v jízdních řádech obvykle „aut.st.“). V jiných státech obdobné rozlišení není obvyklé. U některých novějších autobusových stanovišť, zejména jsou-li integrována s železniční stanicí či stanicí metra, se spíše užívá označení „terminál“.\n\nDopravní plocha autobusového nádraží je obvykle oddělena od průjezdních komunikací a opatřena samostatným vjezdem, který může i nemusí být společný s výjezdem.\nPoblíž vjezdu obvykle bývá výstupní stání (zastávka), jehož délka bývá větší než u nástupních stání. Nástupní stání bývají umístěna v řadě za sebou jednak na obvodu dopravní plochy, a zpravidla ještě na jednom či několika dlouhých souběžných nástupních ostrůvcích uvnitř plochy. Jednotlivé zastávky (stání) jsou za sebou umístěny buď v těsném řazení (tedy ve vzdálenosti délky autobusu) nebo v polotěsném řazení (v takové vzdálenosti, aby autobus mohl bez couvání vyjet ze zastávky i tehdy, je-li následující zastávka také obsazena). Jednotlivé nástupní ostrůvky mohou být propojeny pomocí přechodů pro chodce, nadchodu nebo podchodu. Zábradlí by měla usměrňovat pohyb osob po dopravní ploše a chránit čekající na nástupních ostrůvcích.\n\nNěkterá starší autobusová nádraží nebo autobusová stanoviště nemají na jednotlivých stáních zvýšená nástupiště, ale jsou určena pro nástup z úrovně vozovky.\n\nNa některých autobusových nádražích ve stísněných poměrech je dopravní plocha ohraničená pravoúhle zubovitým okrajem chodníku, přičemž autobus dojede k nástupnímu stání šikmo, čelem k levé straně zubu tak, že přední dveře autobusu jsou umístěny nad pravou stranou zubu tvořeného zalomením chodníkové hrany. Při odjezdu tedy musí autobus couvat.\n\nDo osmdesátých let dvacátého století bývala česká autobusová nádraží budována zpravidla odděleně od terminálů městské hromadné dopravy i od železničních stanic, třebaže pokud možno v jejich blízkosti. Nyní se někde opět prosazuje tendence zřizovat společné odbavovací budovy a terminály co nejvíce integrovat tak, aby pěší přestup byl co nejjednodušší a služby poskytovány co nejefektivněji.\n\nV prostoru autobusového nádraží, zpravidla ve výpravní budově, mají být umístěny čekárna, záchody, občerstvovací zařízení, odpočinkové a střídací místnosti pro řidiče, místnosti a vybavení pro dispečery.\n\nNa jednotlivých stáních musí být umístěny označníky zastávek (zastávkové sloupky), jejichž součástí (nebo vybavením) je dopravní značka „Zastávka“. Každé stání musí být vybaveno též zastávkovými jízdními řády příslušných linek. K orientaci cestujících bývají stání označena výraznými rozlišujícími čísly. V dobře vybavených autobusových nádražích bývá na zastávkovém sloupku nebo poblíž něj vyznačen přehled linek a směrů odjíždějících z příslušného stání. Teoreticky podle právních předpisů by mělo být každé stání označeno i názvem zastávky. Dříve podle technických předpisů postačilo označení názvu na velké tabuli poblíž výstupního stání nebo například na odbavovací budově tak, aby bylo viditelné z prostoru celého nádraží.\n\nAutobusové nádraží by mělo být v ideálním případě též vybaveno například:\n\nJako autobusová stanoviště (tedy nikoliv autobusová nádraží) se označují jak autobusové terminály, kterým základní vybavení (zejména vlastní odbavovací budova) chybí, tak přestupní terminály, v nichž odbavovací hala a další zázemí jsou součástí železniční stanice nebo stanice metra.\n\nTechnické požadavky na česká a slovenská autobusová nádraží upravuje od 1. listopadu 1991 \"ČSN 73 6075 Navrhovanie autobusových staníc (Navrhování autobusových nádraží)\". Nahradila oborovou normu ON 73 6075 z 31. října 1977. Jsou normalizovány všeobecné požadavky, požadavky na dopravní plochy, výpravní budovy, na vybavení autobusových nádraží městské hromadné dopravy, na servisní a technická zařízení, předstaniční prostory, ukazatele apod. V souvislosti s probíhající revizí \"ČSN 73 6425 Autobusové, tramvajové a trolejbusové zastávky\" se uvažuje o možném zrušení či nahrazení ČSN 73 6075, také proto, že podle některých názorů jsou stávající autobusová nádraží v menších městech většinou rozlohou předimenzovaná, což prodlužuje přístupové, odchozí a přestupní pěší vzdálenosti.\n\nTurecká autobusová nádraží, sloužící autobusům i dolmušům, bývají velmi dobře vybavená a připomínají často spíše naše letiště. Vzhledem ke konkurenci dopravců však neexistují žádné souhrnné informace o odjezdech nebo jízdních řádech.\n"}
{"id": "74836", "url": "https://cs.wikipedia.org/wiki?curid=74836", "title": "Zlatá bula Ondřeje II.", "text": "Zlatá bula Ondřeje II.\n\nZlatá bula Ondřeje II. byl závažný dokument pro vývoj středověkého\nuherského státu. Listinu vydal uherský král Ondřej II. dne 24. dubna 1222 ve Stoličném Bělehradě.\n\nPočátkem 13. století se v uherském státě rozmáhala anarchie a rozbroje mezi privilegovanou vysokou šlechtou a zemany, těžce snášejícími svévoli magnátů. Roku 1222 využila drobná šlechta porážky krále ve válce o Halič, spojila se s jednou ze znepřátelených magnátských skupin a donutila Ondřeje II. vydat Zlatou bulu. V ní bylo vymezeno osobní postavení jednotlivých kategorií svobodného obyvatelstva, jejich majetkové poměry, politická práva a povinnosti a vztah k panovníkovi. Král se zavázal, že bude zachovávat svobodu všech lidí urozeného původu, nepotrestá žádného šlechtice bez řádného soudního řízení a především bude každým rokem svolávat sněm s účastí vyšší i nižší šlechty a respektovat jeho rozhodnutí. Dále bula uzákonila nezcizitelnost a nezdanitelnost majetku aristokracie a zaručila zemanům práva královských služebníků. Oba šlechtické stavy byly stejně jako duchovenstvo osvobozeny od placení daní. Představitelům královské správy nebylo dovoleno vstoupit na šlechtickou půdu bez vyzvání. Král dokonce slíbil, že bude šlechtě platit za účast na vojenském tažení za hranice země. Zlatá bula měla posílit královskou moc a zároveň omezit panovníkovu svévoli. V mnoha směrech připomínala anglickou Velkou listinu svobod, zvláště v závěrečné formulaci práva šlechty na ozbrojený odpor proti králi (\"ius resistendi\"), pokud by nedodržoval své závazky. Na rozdíl od anglického dokumentu však nezaručovala žádná práva měšťanům.\n\nVydání Zlaté buly nevedlo ke zklidnění poměrů v uherském království. Nespokojena byla především církev, příčinou bylo vymezení postavení kléru. Roku 1231 byl král přinucen k revizi dokumentu, z něhož sice bylo vypuštěno ius resistendi šlechty, na druhé straně však získal ostřihomský arcibiskup právo uvalit klatbu na krále, pokud by porušil zákonná ustanovení. Arcibiskup toho využil hned v následujícím roce, neboť církev byla s revidovanou bulou nespokojena ještě více. Ondřej II. byl nucen se s církevními preláty znovu vypořádat. Roku 1234 jim udělil řadu ekonomických, finančních a soudních výsad, jimiž upevnil postavení církve jako samostatného stavu.\n\n"}
{"id": "74838", "url": "https://cs.wikipedia.org/wiki?curid=74838", "title": "Romulané", "text": "Romulané\n\nRomulané jsou humanoidní mimozemský druh ze seriálu Star Trek. Vyznačují se vášnivostí a vychytralostí. Často bývají považování za zrádné, ale je důležité si uvědomit, že to platí pouze ve vztahu k jiným rasám - podle svých měřítek jsou Romulané loajální a čestní a velmi si na tom zakládají.\n\nRomulané byli původně Vulkánci, kteří nepřijali Surakovo učení logiky a potlačení emocí a raději odletěli z Vulkánu hledat jinou planetu. Od té doby se ovšem díky přizpůsobování jiné planetě odlišili i biologicky.\n\nVětšina Romulanů žije na planetách, kde vládne Romulanské impérium. Jedná se o vojenskou diktaturu, v jejímž čele stojí Praetor podporovaný armádou. Důležitou roli má i tajná služba zvaná Tal Shiar – její zástupci mají vyšší pověření než velitelé vesmírných lodí.\n\nRomulanské impérium, oficiálně Romulanské hvězdné impérium (Romulan Star Empire), je z pohledu Federace okrajový stát ležící v beta kvadrantu. Sousedí s Federací a Klingonskou říší. Rozkládá se na území několika stovek slunečních soustav. Administrativně se dělí na kolonie a domovskou planetu Romulus. \n\nPočátky romulanského státu spadají do 19. století.\n\nRomulanské impérium je diktátorský stát s politickým systémem založeným na armádě a senátu. Hlavou státu je prétor, vrcholným zákonodárným orgánem je senát Romulanského impéria. Politická i vojenská struktura je velmi podobná Římskému impériu.\n\nPrvní kontakt s lidmi, tedy pouze hlasový, byl již před vznikem Federace, když se loď Enterprise (NX-01) dostala do minového pole v romulanském prostoru. Bez obrazového kontaktu zůstali přes sto let i během první války s Federací zakončené příměřím a vytvořením neutrální zóny. Teprve poté kapitán Kirk a posádka USS Enterprise (NCC-1701) poprvé spatřili Romulany a všimli si jejich podobnosti s Vulkánci. Spory mezi Romulany a Federací jsou stálé a nemají konce, ale v otevřený konflikt od té doby nepřerostly.\n\nPro Romulany jsou velmi důležité kontakty s Klingony. Před uzavřením smlouvy mezi Klingony a Federací byli Romulané a Klingoni spojenci a docházelo k výměnám technologie – například Klingoni získali od Romulanů maskovací zařízení. Později se Romulané snažili intrikami změnit vládu v Klingonské říši a v době klingonské občanské války dodávali jedné straně zbraně.\n"}
{"id": "74839", "url": "https://cs.wikipedia.org/wiki?curid=74839", "title": "Kralice nad Oslavou", "text": "Kralice nad Oslavou\n\nKralice nad Oslavou (česky do roku 1900 \"Králice\", do roku 1960 pouze \"Kralice\"; německy \"Kralitz\") jsou obec ležící na východ od města Třebíče. Žije zde obyvatel. Obec od roku 1960 sestává ze dvou částí – Kralic nad Oslavou a Horních Lhotic. Obec leží na hlavní silnici mezi Brnem a Třebíčí na železniční trati Brno–Jihlava. Je součástí Mikroregionu Chvojnice.\n\nPrvní písemná zmínka o obci pochází z roku 1310.\n\nV této obci stávala poblíž kostela tvrz, která v letech 1578–1622 skrývala tajnou tiskárnu Českých bratří založenou biskupem Jednoty bratrské Janem Blahoslavem. Tvrz zanikla za třicetileté války a bratrská tradice byla následně smazána tak dokonale, že i na konci 19. století jen málokdo věděl, kde vznikala památná Bible kralická, jež má v historii českého národa i jeho jazyka významné místo.\n\nNa konci šedesátých let byl v obci postaven muzejní objekt – Památník Bible kralické. Budovu navrhl v roce 1965 přední český architekt mezinárodního významu Bohuslav Fuchs.\n\nSoučástí obce byly i obce Lesní Jakubov (do roku 1879) a Horní Lhotice (do roku 1879 a od roku 1960). Mezi lety 1949–1960 byla obec začleněna do okresu Velká Bíteš. Od roku 1932 bylo v obci kino, od roku 1948 je v obci pošta. V obci byly zakládány spolky, čtenářský spolek byl založen v roce 1898, hasiči v roce 1899, Národní jednoty v roce 1906, agrární dorost v roce 1910, dělnický spolek v roce 1911, Sokol, Federovaná dělnická tělocvičná jednota a Domovina v roce 1924.\n\nK 1. lednu 1957 byla provedena změna katastrální hranice mezi obcí Kralice nad Oslavou a sousedním městem Náměšť nad Oslavou. K Náměšti nad Oslavou bylo překatastrováno území o rozloze 5,8218 hektarů, na němž se tehdy nacházelo 13 obytných domů, nacházejících se v blízkosti zástavby města Náměšť nad Oslavou. Jedná se o oblast mezi silnicí spojující Kralice a Náměšť a Náměšťskou oborou, která je na státní mapě Náměšť nad Oslavou 2-8, vydané roku 1951 označena jako „Závratě“. V současnosti zde existují části ulic „Habří“ a „U Obory“. Překatastrování provedl KNV v Brně svým usnesením ze dne 14. září 1956.\n\nOd 21. června 1999 obec užívá znak a vlajku.\n\nObec Kralice nad Oslavou v roce 2000 obdržela ocenění v soutěži Vesnice Vysočiny, konkrétně získala ocenění modrá stuha, tj. ocenění za společenský život. Obec Kralice nad Oslavou v roce 2002 obdržela ocenění v soutěži Vesnice Vysočiny, konkrétně získala ocenění bílá stuha, tj. ocenění za činnost mládeže. Obec Kralice nad Oslavou v roce 2003 obdržela ocenění v soutěži Vesnice Vysočiny, konkrétně získala ocenění zelená stuha, tj. ocenění za péči o zeleň a životní prostředí.\n\nV roce 2019 si obec připomněla 440 let od vydání Bible kralické.\n\n\n\n\n"}
{"id": "74843", "url": "https://cs.wikipedia.org/wiki?curid=74843", "title": "Katolická Veličenstva", "text": "Katolická Veličenstva\n\nTitul katolická Veličenstva (častější název v češtině je „katoličtí králové“, \"Reyes católicos\") udělil roku 1496 bulou \"Si convenit\" papež Alexandr VI. královským manželům Ferdinandu II. Aragonskému a Isabele Kastilské, společně vládnoucím v letech 1479–1504 Kastilii a Aragonu – tzv. Kastilsko-aragonské unii, oficiálně nazývanou jako Španělská monarchie ( \"Monarquía Hispánica\"), historicky Katolická monarchie ( \"Monarquía Católica\").\n\nIsabela Kastilská (1451–1504), dcera Kastilské královny a leónského krále Jana II., se provdala roku 1469 za sicilského krále a dědice aragonského trůnu Ferdinanda (1452–1516). Ferdinand byl od roku 1466 spoluvládcem svého otce, aragonského krále Jana II.\nPo smrti svého staršího bratra, kastilského krále Jindřicha IV. Kastilského, byla Isabela prohlášena roku 1474 královnou Kastilie. O kastilský trůn musela poté bojovat s Jindřichovou dcerou Janou la Beltraneja, kterou podporovalo Portugalské království. Roku 1479 se stal Ferdinand aragonským králem. Poté byla království Kastilie a Aragón spojena personálním svazkem, který položil základy budoucímu španělskému království.\n\nPo Isabelině smrti zdědila kastilský trůn její dcera Jana I. \"Šílená\" se svým manželem Filipem Sličným z rodu Habsburků, který však zemřel již roku 1506. V Aragonu vládl dále Ferdinand a vzhledem k duševní chorobě své dcery vykonával také vládu v Kastilii. Po jeho smrti zdědil oba trůny Janin a Filipův syn Karel I. (V.) Habsburský, který byl zakladatelem dynastie španělských Habsburků, již vládli ve spojeném Španělsku až do roku 1700.\n"}
{"id": "74845", "url": "https://cs.wikipedia.org/wiki?curid=74845", "title": "Bohumil Eiselt", "text": "Bohumil Eiselt\n\nJan Bohumil Eiselt (28. srpna 1831, Polička – 22. srpna 1908, Praha-Smíchov, též Jan Nepomuk Eiselt) byl český lékař.\n\nByl profesorem chirurgie a patologie a později i docentem speciální patologie 1. lékařské kliniky a primář 1. oddělení. Byl také porodník. Byl prvním českým učitelem lékařské fakulty v Praze, po své habilitaci přednášel výhradně česky. Navrhl, a za podpory J. E. Purkyně, založil první český lékařský vědecký časopis \"Časopis českých lékařů\" (1862), stal se sekretářem spolku a prvním vědeckým redaktorem tohoto časopisu. Usiloval o vydání velkého českého lékařského kompendia, které se podařilo uskutečnit až v roce 1878, kdy vyšel pod jeho redakcí první sešit \"Odborné Pathologie a Therapie\" (celkem pět dílů, šestý je nedokončen). Stal se členem \"Královské české společnosti nauk\" a dalších vrcholných vědeckých institucí. V roce 1871 založil první českou lékařskou interní kliniku v dnešní Všeobecné fakultní nemocnici v Praze.\n\n\n\n"}
{"id": "74855", "url": "https://cs.wikipedia.org/wiki?curid=74855", "title": "Střevíčník pantoflíček", "text": "Střevíčník pantoflíček\n\nStřevíčník pantoflíček (\"Cypripedium calceolus\") je vytrvalá rostlina z čeledi vstavačovitých (orchideje). V České republice patří mezi silně ohrožené druhy rostlin.\n\nNápadným znakem této rostliny je dolní 3–4 cm velký botkovitě vyklenutý pysk okvětního lístku, okolo něhož stojí špičaté lístky.\n\nNa lodyze bývají 1–2 květy. Rostliny poprvé vykvétají až po 16 letech. Mají větvený oddenek.\n\nRoste na mírně vlhkých přes léto vysychajících vápenitých půdách chudých na dusík. Roste v polostinných a světlých lesích s řídkým bylinným podrostem. Nejčastěji doplňuje podrost hercynských habrových doubrav. Na severní Moravě a v jižních Čechách se objevuje především v květnatých bučinách. V Bílých Karpatech, Slánské tabuli a Českém středohoří roste na širokolistých suchých trávnících. K životu potřebuje existenci symbiotických hub v půdě.\n\nStřevíčník se v Česku vyskytuje přibližně na 100 lokalitách, větší počet lokalit leží na Moravě. V Čechách je rozšířen zejména v oblasti Džbánu, Orlickém podhůří, Třebovském mezihoří, Českém středohoří, Středočeské křídové tabuli a ojediněle v Pošumaví. Nevyskytuje se v západních Čechách a na Ostravsku.\n\nV Česku je předmětem ochrany například v těchto zákonem chráněných územích:\n\n\n\n"}
{"id": "74857", "url": "https://cs.wikipedia.org/wiki?curid=74857", "title": "Oslava", "text": "Oslava\n\nOslava je řeka v Kraji Vysočina a Jihomoravském kraji. Je to levostranný, celkově největší přítok řeky Jihlavy. Délka toku činí 99,6 km. Plocha povodí měří 867,2 km².\n\nPramení v bažinách okolo Matějovského rybníka a Babína poblíž Nového Veselí v jižním cípu chráněné krajinné oblasti Žďárské vrchy. Podle staršího císařského katastru má řeka vznikat vléváním dvou menších říček Balinky a Radostínky u mostu ve Velkém Meziříčí. Do Jihlavy se vlévá zleva v Ivančicích. V místech přírodní rezervace Údolí Oslavy a Chvojnice se měla budovat velká přehradní nádrž. U Velkého Meziříčí přechází přes údolí řeky dálnice D1 po mostu Vysočina.\n\nV roce 2019 bylo oznámeno, že skutečný pramen řeky Oslavy je asi o 2 km západněji, než bylo dosud známo. Nově se tak uvádí místo kolem lokality U Křížku nedaleko cesty ze Ždáru nad Sázavou do České Meze. Historicky pátrání začalo v roce 2004, kdy v rámci televizního cyklu \"Zpět k pramenům\" autor Luděk Munzar pramen vůbec nenalezl, jen uvedl, že našel několik skruží, kde by řeka mohla pramenit. Miloš Zeman, který tehdy žil v Novém Veselí, s kamarády následně označil místo za rybníkem Velký Babín jako takzvaný turistický pramen. Roku 2013 pak Jiří Fridrich objevil pramen nedaleko České Meze, ten je nazýván jako \"Fridrichův pramen\". Brněnští hydrologové však pomocí digitálního modelu reliéfu označili za možný pramen místo nedaleko lokality U Křížku a následně toto podezření potvrdilo i terénní měření. Měření pak odsouhlasil ČHMÚ i Povodí Moravy. Řeka je tak přibližně o 300 nebo 400 metrů delší.\n\nNejvýznamnějšími přítoky Oslavy jsou Balinka a Chvojnice.\n\nPrůměrný průtok v Oslavanech na 3,30 říčním kilometru činí 3,47 m³/s.\n\nHlásné profily:\nNové Veselí, Ostrov nad Oslavou, Radostín nad Oslavou, Velké Meziříčí, Náměšť nad Oslavou, Oslavany, Ivančice\n\nTuristicky nejnavštěvovanější místa jsou v okolí pramenů Oslavy – Matějovského rybníka, Babína a Veselského rybníka poblíž Nového Veselí a hlavně hluboce zaříznuté, místy kaňonovité, údolí řeky mezi Náměští nad Oslavou a Oslavany. Skalnaté údolí je zde zaříznuté do okolní krajiny a je vyhlášeno jako přírodní rezervace Údolí Oslavy a Chvojnice, plošně druhá největší na území ČR. V Náměšti nad Oslavou se nachází významný renesanční zámek, v kaňonu po proudu řeky pak zříceniny hradů Lamberka, Sedleckého hradu, Levnova a Kraví hory.\n\nHorní tok Oslavy je přehrazen třemi rybníky a jednou přehradní nádrží:\n\nV plánu je také vodní nádrž Čučice, která by měla zaplavit velkou část údolí na dolním toku Oslavy. V říjnu 2016 byla ukončena petice proti postavení této nádrže, získáno bylo celkem 22 tisíc podpisů. Ty budou následně předány Poslanecké sněmovně Parlamentu ČR. V listopadu 2016 byla zveřejněna technicko-ekonomická studie k plánovnané přehradě, která doporučila zanechat plánovanou stavbu v Generelu lokalit pro akumulaci povrchových vod. Celkový uvažovaný zábor území byl rozšířen na 442,97 hektaru, kdy by při zatopení mělo být zničeno 249 objektů – z toho 242 pro rekreaci, 6 objektů k bydlení a jeden objekt služeb. Studie také upozorňuje na střet s ochranáři přírody. Jedním z důvodem stavby je vodní zásobování oblasti Brna a okolí. Dle časového harmonogramu by mohla být přehrada napuštěna v roce 2034. Dne 19. prosince 2016 bylo Povodím Moravy oznámeno, že veškeré plánovací práce ohledně vodní nádrže Čučice jsou zastaveny a nadále se společnost nebude zabývat činností v této oblasti. Starostové dotčených obcí chtějí, aby lokalita myšlené přehrady byla vyřazena z Generelu lokalit pro akumulaci povrchových vod. V lednu 2017 bude Poslanecká sněmovna probírat petici proti stavbě přehrady s 24 tisíci podpisy. S návrhem vyřazení z generelu chtějí na půdě sněmovny vystoupit i starostové.\n\nJedná se o řeku vodácky využitelnou. Nejhezčí úsek řeky je mezi Náměští nad Oslavou a Kuroslepy, řeka je sjízdná jen za zvýšeného stavu vody, úsek je obtížný, pouze pro zkušené vodáky.\n\n"}
{"id": "74858", "url": "https://cs.wikipedia.org/wiki?curid=74858", "title": "Južnaja (stanice metra v Moskvě)", "text": "Južnaja (stanice metra v Moskvě)\n\nJužnaja ( ) je stanice moskevského metra.\n\nStanice se nachází na Serpuchovsko-Timirjazevské lince metra, v její jižní části. Je konstruována jako jednolodní, mělce založená (10 m pod povrchem), strop je omítnutý a stěny jsou obložené šedým mramorem. Má dva výstupy vedené po pevných schodištích do dvou podpovrchových vestibulů. Za stanicí se nacházejí odstavné koleje, které sloužily do roku 1985 pro ukončení linky. Veřejnosti slouží od 4. listopadu 1983 jako součást úseku Serpuchovskaja – Južnaja. V projektové dokumentaci má označení \"Dněpropetrovskaja\".\n\n"}
{"id": "74860", "url": "https://cs.wikipedia.org/wiki?curid=74860", "title": "Petrovice (Praha)", "text": "Petrovice (Praha)\n\nPetrovice () jsou čtvrť hlavního města Prahy a katastrální území, které je totožné s územím městské části \"Praha–Petrovice\". Vesnice Petrovice je doložená od 14. století, samostatnou obcí se stala roku 1920, k Praze byly Petrovice se zachováním vlastního místního národního výboru připojeny roku 1968 a od té doby jsou součástí obvodu Praha 10.\n\nPraha-Petrovice je od 24. listopadu 1990 městská část, která vznikla transformací působnosti předchozího místního národního výboru. Územím městské části je katastrální území \"Petrovice\". Rozšířenou působnost státní správy pro tuto městskou část vykonává městská část Praha 15.\n\nPetrovice se rozkládají v jihovýchodním cípu hlavního města Prahy mezi Jižním Městem, Horními Měcholupy a Uhříněvsí, jádro původní vesnice leží na úbočí údolí Botiče. Rozlohou jsou nejmenší pražskou městskou částí, na ploše pouhých 1,79 km tu však žije zhruba 6 tisíc obyvatel. Z nich většina žije v sídlištní zástavbě, která vznikla na přelomu 80. a 90. let 20. století a tvoří jednotný komplex se sídlištěm Horní Měcholupy. Staré Petrovice se rozrůstají zejména na západ vilovou výstavbou.\n\nVesnice, v níž existoval feudální statek a farní kostel, vznikla někdy před dobou vlády Karla IV., ze kdy pocházejí první dochované zmínky. Mohlo se tak stát již v 11. století, kdy jsou v okolí Petrovic bezpečně doložena slovanská sídliště (například v Hostivaři, Záběhlicích nebo Dubči), ale také – a to je pravděpodobnější – až o dvě století později, kdy byly dosídlovány prázdné oblasti v okolí Prahy. To by vysvětlovalo, proč o Petrovicích neexistují starší písemné zmínky, a nasvědčoval by tomu i fakt, že původní budova zdejšího kostela, jak prokázal stavební průzkum, vznikla ve druhé polovině 13. století.\n\nNejstarší zmínka, kterou se dosud o ní podařilo vypátrat, se nachází v Registru papežských desátků, kde jsou uvedeny farní vesnice, jež tento poplatek odvedly. Dokument sice není datován, ale historici soudí, že by se mohlo jednat o rok 1352.\n\nDruhá zpráva je zanesena v tzv. Konfirmačních knihách, do nichž se zaznamenávaly změny v obsazení církevních úřadů. Ke dni 5. února 1355 zde bylo zapsáno, že „\"duchovní Volfard byl potvrzen na faru v Petrovicích, uprázdněnou smrtí faráře Matyáše, za přítomnosti Mikuláše Klementera, měšťana Většího Města pražského\".“ Z tohoto stručného sdělení vyplývá, že Petrovice byly farní obcí a jejich vrchností s právem jmenovat faráře \"pražský měšťan Mikuláš Klementer\", nejstarší známý majitel zdejšího malého panství. Klementerové drželi Petrovice do roku 1399, od počátku 15. století se v držení panství vystřídala řada rodin, mnohdy bylo v poručenské správě nebo jako věno přecházelo na další majitele.\n\nKostel sv. Jakuba Staršího je bezesporu nejstarší dochovanou stavební památkou v Petrovicích. Jedná se o velmi jednoduchou raně gotickou stavbu, na níž jsou patrné ještě některé prvky románského stavitelství. Původní stavba podle stavebního průzkumu pochází ze druhé poloviny 13. století.\n\nKlementerové nechali ve vrchnostenském dvoře, nacházejícím se v těsné blízkosti kostelíku, vybudovat tvrz. V písemných pramenech se připomíná až roku 1489, ale stavebně historický průzkum svědčí o starším původu.\n\nPočátkem 15. století nechal tehdejší majitel Petrovic Johánek Kbelský provést malířskou výzdobu interiéru kostela a ve druhé polovině 15. století byl původní vchod ve tvaru lomeného oblouku opatřen umělecky zdobeným portálem v pozdně gotickém slohu. Na nejvzácnější z maleb, výjevu Panna Marie Ochranitelka se světci a donátory, umístěném na jižní stěně kostela, byl vyobrazen také sám donátor a jeho rodina. Johánek Kbelský klečí u nohou Panny Marie se svojí manželkou Annou, rozenou Klementerovou, která mu Petrovice přinesla věnem, méně znatelné postavičky mezi nimi jsou jejich děti Kateřina a Janek. K postavě ženy byl umístěn štít s erbem Klementerů, dnes již téměř neznatelný. Erbovní znamení tohoto významného patricijského rodu ze Starého Města pražského, jehož příslušníci jsou nejstaršími doloženými vlastníky Petrovic, se stalo podkladem pro návrh znaku městské části Praha-Petrovice.\n\nŠťastné období nastalo pro Petrovice počátkem 18. století, kdy je koupil František Paceli z Adlersheimu. Nový majitel nechal roku 1716 vystavět na místě původní středověké tvrze barokní zámeček. Poměrně jednoduchá jednopatrová stavba obdélníkového půdorysu stála v sousedství hospodářských budov a byla většinou obývána správcem statku, nikoliv jeho majitelem.\n\nPravděpodobně v souvislosti se stavbou zámku byl ve druhé čtvrtině 18. století, a to buď ještě za Paceliho života, nebo po roce 1734, kdy se držení Petrovic ujal hrabě Jan Jindřich z Bissingenu, barokně rekonstruován a rozšířen o sakristii a hranolovou věž s cibulovou bání zřejmě již chátrající kostelík sv. Jakuba. Ve věži byla roku 1776 zřízena zvonice. Starší vchod v jižní stěně byl zazděn, nový vchod byl vystavěn pod novou věží. Malý kostelní hřbitov byl nejpozději v této době obehnán zdí, a na ní instalovány čtyři kamenné sochy světců.\n\nKe druhé zásadní přestavbě kostela sv. Jakuba došlo v roce 1910. Byla provedena péčí hraběcího páru Arnošta Emanuela Silva-Taroucy a jeho choti Marie Antonie Gabriely roz. Nosticové-Rieneck, která přikoupila k rozsáhlejšímu průhonickému panství ještě petrovický stateček. Záměrem této rekonstrukce bylo dát kostelu opět gotickou podobu, již symbolizuje především štíhlý čtyřboký jehlan, který nahradil cibulovitou báň zakončující kostelní věž.\n\nZbytkový velkostatek s půdou o rozloze přibližně 100 ha a celým komplexem hospodářských budov včetně zámku byl prodán roku 1925 bývalému hospodářskému správci Petrovic Romanu Danerovi. V letech 1927–1929 nechal jeho bratr Zdeněk Daner, majitel občanské záložny ve Vršovicích, zámek opravit. Roku 1942, během druhé světové války byl statek Romanu Danerovi zabaven pro účely gestapa, v prvních mírových týdnech se sem však Daner vrátil.\n\nČást pozemků náležejících k petrovickému statku byla po roce 1946 rozprodána, na další půdě vznikl státní statek, do jehož vlastnictví přešel také celý zámecký areál.\n\nStátní statek do oprav zámku neinvestoval, budovy sice chátraly, ale po dobu jeho působení si zachovaly funkčnost. Po roce 1989 požádalo o restituci zámku několik osob z různých větví rodiny bývalého vlastníka – Roman Daner neměl vlastní děti, ale 6 sourozenců. Rozhodnutím městského soudu v Praze dostala v roce 2001 zámek jeho neteř Václava Kocíková, a ihned začala s přípravami oprav, pro které jí magistrát přidělil grant ve výši 2,272 milionu korun na opravu střechy, avšak týden před plánovaným zahájením opravy ústavní soud rozsudek městského soudu zrušil. Zámek pak dalším rozhodnutím soudu získala praneteř Romana Danera Andrea Isholová, která zámek ani pozemky neudržuje a nemá ani zájem je prodat. Zámek je zpustlý a zchátralý, místy má i propadlé střechy, je obydlený bezdomovci. Některé její pozemky udržuje městská část na své náklady s tím, že je chtěla od majitelky později vymáhat.\n\nV roce 1848 zanikla vrchnostenská správa a v českých zemích začal být budován systém místní samosprávy. Petrovice tehdy utvořily s Horními Měcholupy jednu politickou obec, která byla začleněna do říčanského okresu.\n\nV roce 1920 se Petrovice v rámci říčanského okresu staly samostatnou obcí.\n\n1. ledna 1958 (nebo 1. července 1960?) se Petrovice jako samostatná obec staly součástí okresu Praha-východ.\n\nK hlavnímu městu Praze byly Petrovice připojeny 1. ledna 1968 a připadly do obvodu Praha 10, do něhož patří dosud. Dosavadní místní národní výbor zůstal zachován, změnil svůj název na \"Místní národní výbor v Praze-Petrovicích\" a byl podřízen Obvodnímu národnímu výboru v Praze 10.\n\nRoku 1990 byla na území Petrovic zřízena městská část Praha-Petrovice, jedna z 56, později 57 pražských městských částí s vlastním zastupitelstvem. Místní národní výbor se přejmenoval na místní úřad a místní zastupitelstvo, později, v roce 2001 na úřad městské části a zastupitelstvo městské části.\n\nRozšířená působnost státní správy přecházela postupně z obvodního úřadu Praha 10 na místní úřad Horních Měcholup, ten byl od 1. ledna 1995 přejmenovaný na Úřad městské části Praha 15 a městská část Praha-Petrovice se stala součástí jeho rozšířeného správního obvodu.\n\nPokud paměť současníků sahá, sloužily jako radnice v Petrovicích postupně dva objekty v Edisonově ulici. V době první republiky to byl dům č. p. 51, později se místní národní výbor přestěhoval o pár metrů dále do budovy čp. 27 naproti základní škole. Když byl tento dům navrácen původnímu majiteli, přesídlilo vedení radnice a místní úřad nazpět do čp. 51. Nevelké prostory však přestaly postupně vyhovovat potřebám místní samosprávy, proto byl pro petrovickou radnici upraven obecní panelový dům v Morseově ulici čp. 251.\n\nPředsedové MNV:\n\nFunkci starosty městské části pak vykonávali:\n\nV letech 1991–1998 byla v rámci velké stavební akce s názvem Technická dovybavenost obce přeměněna stará část Petrovic v klidnou obytnou zónu s moderním technickým zázemím. Barokní zámek u kostela je v soukromých rukou a nadále chátrá.\n\nZejména na západním okraji Petrovic v sousedství rekreační oblasti hostivařské přehrady probíhá výstavba nových vilek.\n\nPanelové sídliště Petrovice vzniklo na přelomu 80. a 90. let 20. století a tvoří jednotný komplex se sídlištěm Horní Měcholupy. V době výstavby se o něm psalo jako o sídlišti Horní Měcholupy-Petrovice. Petrovická část tvoří výrazně menší část tohoto komplexu, jižně od Veronského náměstí.\n\nDo Petrovic patří část toku Botiče do níž zasahuje i vzdutí hostivařské přehradní nádrže a Milíčovský potok se dvěma retenčními nádržemi. Jihovýchodně od Euklidovy ulice je přírodní park Botič-Milíčov, severně přírodní park Hostivař-Záběhlice.\n\nÚdolím Botiče prochází přes Petrovice červená turistická značka č. 0013 a cyklistická trasa č. 11 (v novém číslování A23), která zatím v Petrovicích končí.\n\nNa západ od Botiče v okolí ulice Newtonovy je zahrádkářská osada i několik obytných domů.\n\nNa území Petrovic sídlí výrobní družstvo SMĚR.\n\n\nSportovní vyžití nabízí TJ Sokol, Rugby klub Petrovice (Motorlet Praha, hřiště u Botiče), a sportovní kluby věnující se dětem a mládeži (například florbalisté, judisté atd).\n\nV petrovické poliklinice i dalších ordinacích pracuje řada praktických a odborných lékařů a rehabilitačních pracovníků. V budově polikliniky se nachází lékárna a oční optika.\n\nStředověká farnost u kostela sv. Jakuba existovala už ve 14. století, zmiňují se o tom prameny z doby císaře Karla IV. Není už však známo, zda k ní náležely také jiné vsi, než pouze Petrovice. Faktem je, že ve 14. století byly farními všechny tehdy v okolí existující kostely (Narození Panny Marie v Záběhlicích, Stětí sv. Jana Křtitele v Hostivaři, Všech svatých v Uhříněvsi, sv. Petra v Dubečku, sv. Markéty v Královicích, sv. Ondřeje v Kolovratech, sv. Prokopa v Čestlicích, Narození Panny Marie v Průhonicích). Petrovická farnost příliš velká nejspíše nebyla.\n\nTak jako všude v okolních kostelech začalo se i u sv. Jakuba sloužit v husitských dobách podobojí. Roku 1624 však musel kališnický farář na příkaz císaře Ferdinanda II. zdejší farnost opustit a obec připadla pod duchovní správu čestlické fary. To však situaci příliš nevyřešilo. V pobělohorské době byl katolických duchovních nedostatek, a tak ani Čestlice neměly vlastního faráře. Dlouhá léta sem přicházeli sloužit nedělní a sváteční bohoslužby jezuité z koleje na Starém Městě pražském. Teprve roku 1678 zde znovu ustavili faráře a přiřkli farnosti pole a desátky na jeho živobytí. Sv. Jakub se stal filiálním kostelem farního kostela sv. Prokopa v Čestlicích, odkud přicházeli duchovní po několik století konat mše i do Petrovic.\nŘímskokatolická farnost Praha-Petrovice u sv. Jakuba Staršího byla obnovena 14. ledna 1996 při slavnostní mši, již sloužil kardinál a pražský arcibiskup Miloslav Vlk. Prvofarářem se stal polský duchovní P. Romuald Brudnowski. Dnes je duchovním správcem petrovické farnosti administrátor RNDr. Mgr. Miloš František Převrátil.\n\nPetrovice jsou dobře dostupné autobusy městské hromadné dopravy ve dne i v noci. Spádovými stanicemi metra, k nimž autobusy svážejí obyvatele, jsou Háje na lince C a Skalka na lince A. Většina autobusových linek směřuje přes sídliště Horní Měcholupy do Hostivaře (125 k lince metra A, v noci 911) nebo Dolních Měcholup (240), opačným směrem na sídliště Jižní Město k lince metra C (125, 175, 183). Spojení s Uhříněvsí, Kolovraty a Lipany zajišťují linky 226 a 227, ke speciální škole v Uhříněvsi školní linka 270 (dříve 570). Staronovou linkou 154 se dostanete přímo na Chodov nebo Strašnice. Tradiční přímé spojení Petrovic s Křeslicemi a Pitkovicemi linkou 111 (v dávnější minulosti pod číslem linky 220) bylo od 1. prosince 2005 zrušeno. Noční dopravu zajišťuje linka 911 v intervalu 30 minut. Od 14. prosince 2008 je přes zastávku Sídliště Petrovice veden také svazek příměstských linek směrem od Říčan a Uhříněvsi.\n\nSilniční doprava mezi Jižním Městem a Uhříněvsí a Horními Měcholupy je vedena kolem Petrovic kapacitním obchvatem (na jihu ulice Novopetrovická sídliště rozděluje, na východě navazuje Hornoměcholupská). Před postavením sídliště a nových komunikací byla hlavní dopravní tepnou Petrovic Edisonova ulice, procházející serpentinou celé staré Petrovice.\n\nNejbližší železniční zastávka je Praha-Horní Měcholupy, dobře dostupné je také nádraží v Uhříněvsi a Hostivaři na téže hlavní trati.\n\nÚzemí městské části Praha-Petrovice hraničí\n\n\n"}
{"id": "74866", "url": "https://cs.wikipedia.org/wiki?curid=74866", "title": "Čajovník čínský", "text": "Čajovník čínský\n\nČajovník čínský (\"Camellia sinensis\" či též \"Thea sinensis\") je stálezelená kulturní rostlina z rodu čajovník (\"Camellia\"), původem z jižní a jihovýchodní Číny a přilehlých území Vietnamu, Laosu, Barmy a Indie. Rostlina se pěstuje jako keř nebo strom na plantážích v tropických a subtropických oblastech v různých nadmořských výškách (až nad 2000 m) po celém světě. Sušená a tzv. fermentovaná, různými způsoby upravovaná poupata (tipsy) a listy této rostliny se využívají hlavně k přípravě nápojů – čaje. Z větviček se v Japonsku připravuje speciální druh hořkého čaje nazývaný kukiča.\n\nVětšina cizojazyčných názvů pro čajovník pochází z čínského slova pro čaj, resp. z čínského znaku. Portugalští obchodníci dováželi čaj z oblastí Macaa a tak jméno přijali z kantonské čínštiny jako čcha, odtud například české „čaj“ nebo portugalské „chá“. Druhou variantou výslovnosti je z oblasti Fu-ťienu a Tchaj-wanu a to „čche“, kterou používali holandští obchodníci, obchodující s touto oblastí. Odtud pochází například anglické „tea“, francouzské „thé“ či třeba norské „te“.\n\nČajovník pochází z jihovýchodní Asie. První písemné zmínky o čaji známe ze třetího století n. l., nicméně četné legendy vypráví o objevení čajovníku jakožto rostliny poskytující podivuhodný nápoj již ve třetím tisíciletí př. n. l. První celistvé popisy v čele s proslulou \"Klasickou knihou o čaji\" mistra Lu Jü pochází z Číny z doby dynastie Tchang (7.–10. stol.). Postupem času rostla obliba čaje pro jeho výjimečnou chuť a blahodárné účinky nejenom v Číně. Čaj se brzy stal významným obchodním zbožím a po vodě neoblíbenějším nápojem vůbec. Se zájmem o čaj stoupal také počet míst, kde byl čajovník pěstován. V současnosti najdeme čajové plantáže převážně v Číně, Japonsku, Indii, Indonésii, ve Vietnamu, v oblasti Kavkazu, na Cejlonu a Tchaj-wanu, ale také v Evropě (oblast Gruzie a Azory), na Jávě, Sumatře či v jižní Africe.\n\nČajovník je stálezelená rostlina s listy různé velikosti, krátkými stonky, bílými květy (podobné květům třešní) a plody podobnými ořechu, ve skutečnosti dřevnaté trojpouzdré tobolky s jedním až třemi hnědými semeny. Lístky čajovníku jsou dlouhé zhruba 3–25 cm a široké 1–10 cm. Charakteristické je silné žebrování a jemné bílé chloupky na spodní straně listu, které jsou nejlépe viditelné na tzv. tipsech, což jsou ještě nerozvinuté pupeny listů. Čajovník kvete na podzim a celou zimu, květy jsou cizosprašné.\n\nSystematika rodu čajovník (\"Camellia\") není stále ustálená. V současné době se však uvádí pouze jediný druh: čajovník čínský (\"C. sinensis\"). Ten se někdy člení na varietu \"sinensis\" a varietu \"assamica\". Čajovník čínský je menší (až 6 m, většinou ale kolem 2–3 m) s menšími a tmavšími lístky vhodný pro pěstování ve vyšších subtropických oblastech s mírným klimatem, čajovník assamský je větší (dosahuje i 20–30 m) a pěstuje se ve všech výškových oblastech převážně v tropickém pásu.\n\nNěkdy se jako třetí druh uvádí čajovník indonéský neboli ceylonský, jenž se vlastnostmi nachází mezi již zmíněnými základními druhy.\n\nČajovník se pěstuje ze semen nebo řízků v subtropickém až tropickém podnebí,\n\nČajovník se pěstuje jako keř nebo strom na plantážích v tropických a subtropických oblastech v různých nadmořských výškách, od nížin až po vysokohorské oblasti nad 2000 m n. m. Čajovníky pěstované ve vyšších oblastech mají menší listy a chudší, nicméně většinou podstatně kvalitnější sklizeň. Množí se pomocí semen nebo řízků. Semena se pěstují v pařeništích a po půl roce se přesadí na plantáže. Řízky se přesazují osm měsíců po zakořenění. Zhruba po dvou letech jsou keře poprvé stříhány a po třech letech jsou připraveny na první sklizeň.\n\nČajovník je poměrně nenáročná rostlina, dobře snáší různé klimatické podmínky, vyžaduje velké množství srážek po celou dobu roku. Lze jej pěstovat i u nás pokud se na zimu pořádně přikryje, nejlépe slámou. Roste v různých půdních podmínkách, vhodná je hlinito-písčitá půda, v tuzemských podmínkách doporučují pěstovat v rašelině a ve stále vlhké půdě. Čajovník nenávidí přemokření a nejraději má polostín. V Číně a Japonsku na plantážích přibližně půl roku před zasazením rostlinek sází vyšší stromy, aby jim vytvořili polostín. Čajovník dosahuje přirozeně velikosti 5–15 m (výjimečně i 30 m), na plantážích se však nenechává dorůst do větší výšky než 1 metr kvůli sběru lístků. Je stálezelený. Zejména v Japonsku bývá často zastiňován rohožemi, výsledný produkt je pak označován \"Kabuse\". Keře se sází v dlouhých pravidelných řadách.\n\nLístky z nových keřů lze sklízet po třech letech, u čajů vyšších sort je to však později. Kvalitní čaj produkují asi třicet let. Doba sklizně se výrazně liší podle druhu čaje a hlavně místa pěstování. Většinou je přizpůsobena srážkám. Některé čaje, především nižší třídy, jsou sklízeny celoročně (až 30 sklizní). U kvalitnějších je to například i jen třikrát až čtyřikrát do roka. Kvalita sklizně během roku silně kolísá. Například plantáže v indickém Dárdžilingu produkují při svém prvním sběru v únoru a březnu špičkové čaje nejvyšší kvality, kdežto lístky ze třetího podzimního sběru jsou kvalitativně o několik tříd níž a často se používají pouze do směsí. Sklizně jsou vždy přesně načasované a striktně dodržované.\n\nČajové listy se sklízí většinou ručně – buď trháním prsty nebo stříháním nůžkami – nebo mechanicky speciálními stříhacími stroji (využíváno hlavně v Japonsku). Sklízí se vždy „tips“ spolu s přilehlými dvěma až pěti lístky. Nejkvalitnější jsou právě tipsy s nejmladšími lístky, proto čím větší je obsah tipsů, tím kvalitnější je čaj.\n\nVšechny druhy čaje (z listů – bílé, zelené, polozelené, černé; ze stonků atd.) pochází z této jediné rostliny. Dělí je od sebe hlavně stupeň fermentace. Zpracování se tedy liší podle druhu čaje.\n\n\n"}
{"id": "74871", "url": "https://cs.wikipedia.org/wiki?curid=74871", "title": "Chvojnice", "text": "Chvojnice\n\nChvojnice je malá říčka v okresech Třebíč a Brno-venkov v České republice. Délka toku je 20 km, plocha povodí činí 63,9 km².\n\nPramení v lesích poblíž Košíkova u Velké Bíteše. Říčka teče převážně jižním směrem. Do Oslavy se vlévá zleva na jejím říčním kilometru 17,6 u Senoradského mlýna v místech přírodní rezervace Údolí Oslavy a Chvojnice.\n\nPrůměrný průtok pod ústím Sudického potoka u obce Březník na říčním kilometru 5,0 činí 0,11 m³/s. Stoletá voda zde dosahuje průtoku 28 m³/s.\n\nNa říčce byla vybudována malá přehradní nádrž sloužící k zavlažování skleníků.\n\n"}
{"id": "74874", "url": "https://cs.wikipedia.org/wiki?curid=74874", "title": "Pravoberežnaja (linka metra v Petrohradu)", "text": "Pravoberežnaja (linka metra v Petrohradu)\n\nPravoberežnaja (), také známá jako Zaněvsko-Lachtinskaja je linka Petrohradského metra.\n\nPrvní úsek této linky byl otevřen v roce 1985, všechny její stanice jsou již postaveny moderní technologií. Linka vede zhruba podle toku řeky Něvy, prochází jak centrem tak i deltou řeky. Když byl otevřen první úsek, spojil centrum města s novými sídlišti na pravém břehu řeky Něvy. 7. března 2009 byl úsek Komendantskij prospekt - Sadovaja převeden k Frunzensko - Primorské lince. Přestupní na Frunzensko - Primorskou linku (stanice Sadovaja) a Moskovsko - Petrogradskou linku (stanice Sennaja ploščaď) i zároveň dočasnou západní konečnou stanící se stala Spasskaja.\n\nProdloužení linky se plánuje západním směrem, a to do stanic Těatralnaja a Gornyj institut (má být zprovozněno kolem roku 2020) a v dlouhodobém výhledu dále na Vasiljevský ostrov (stanice Morskoj fasad) s možností dalšího prodloužení. Východním směrem se pak má linka rozšířit do stanic Kudrovo a Jugo-vostočnaja.\n\n\n"}
{"id": "74884", "url": "https://cs.wikipedia.org/wiki?curid=74884", "title": "Tučňák patagonský", "text": "Tučňák patagonský\n\nTučňák patagonský (\"Aptenodytes patagonicus\") je po tučňáku císařském druhým největším tučňákem a zároveň představují jediné dva zástupce rodu \"Aptenodytes\". Oba ptáci jsou si svým vzhledem natolik podobní, že zmiňují-li se o nich samotní autoři naučné literatury nebo přírodovědných magazínů, tak často s chybně vyobrazeným druhem. Kromě jejich podobného a pestrého zbarvení jsou specifičtí i tím, že snášejí jen jedno velké vejce a vychovávají tak jediné mládě za jednu chovnou sezónu. Tučňák patagonský hnízdí především na subantarktických ostrovech v regionu Antarktické konvergence.\n\nDruh je vysoký 85–95 cm a pokud nehladoví, váží až 15–21 kg. Samice bývá nižší než samec a stejně tak i méně váží. Živí se především malými rybami a hlavonožci, ale součástí jeho jídelníčku je i kril a jiní korýši. Svou kořist loví ve více než 100 metrových hloubkách, přičemž se v případě potřeby dokáže ponořit do hloubky větší než 300 metrů.\n\nMá neobvykle dlouhý chovný cyklus trvající 14–16 měsíců, a tak vychová za každé tři roky pouze dva potomky. Svého partnera mění prakticky po celý život a páry uzavírá převážně pro konkrétním období hnízdění. Hnízdit začíná v období antarktického léta, tedy v září až listopadu. Mládě se líhne po 52–56 dnech inkubace. Prvních 30-40 dnů je rodiči nepřetržitě střeženo, ale v nástupu zimy je opuštěné a utváří s vrstevníky tzv. školky. Rodiče je krmí v dlouhých intervalech a mláďata tak hladoví a ztrácí na váze. V říjnu dochází k opětovnému zvýšení množství potravy a jsou rodiči krmeni podstatně častěji. V prosinci jsou mláďata plně opeřena a vydají se samostatně lovit na moře. Schopni reprodukce jsou asi ve 3–6 letech.\n\nOd roku 1911 jsou obecně uznávány poddruhy tučňáka patagonského, a to podle údajné genetické odlišnosti, z někdejšího výzkumu ornitologa Williama Mathewse:\nPoddruhy se mohou nepatrně lišit výškou těla, nebo v rozměrech končetin či zobáku. Na první pohled jsou ale prakticky totožní.\n\nTučňák patagonský hnízdí především na subantarktických ostrovech s nadmořskou výškou od 433 do 2745 metrů, v oblasti Antarktické konvergence;\nMimo hnízdní období se ptáci toulají až k Antarktidě, Austrálii, Novému Zélandu či k Jižní Africe nebo Jižní Americe (zde nevelký počet párů může taktéž zahnízdit).\n\nTučňák patagonský je vysoký 85–95 cm, přičemž samice bývá nižší než samec – mívají i menší či užší zobák nebo křídla. Váha tučňáka patagonského je proměnlivá v závislosti na ročním období; pokud nehladoví, dosahuje váhy 15 až 21 kg, přičemž obvyklá váha samice se pohybuje mezi 9,3 až 12,8 kg, a váha samce mezi 14,1 až 18 kg. Průměrná hmotnost dospělého je pak 11,8 kg.\n\nDospělý tučňák patagonský má modravě šedá záda, a kromě hlavy je přední část žlutavá nebo bílá. Přední část těla je od zadní částí těla podélně dělena úzkým černým pruhem. Na krku a hrudi má žlutooranžové skvrny, které slouží při námluvách k upoutání samic, stejně jako lžícovitá kresba po stranách hlavy. Vnitřní část křídel je bílá. Náběžné hrany jsou široce ohraničené černo-modrou barvou, stejně jako jejich špička. Duhovka je tmavě hnědá a víčka jsou neopeřená a zbarvena do šedi. Nohy mají tmavě šedé až černé. Zobák je štíhlý a dlouhý až 13 cm. Po jeho stranách se táhnou oranžové až purpurové skvrny reflektující ultrafialové záření (UV), a pravděpodobně slouží k signalizaci pohlavní zralosti, zdravotního stavu nebo sociálního postavení jedince (u mladých, pohlavně nevyzrálých ptáků se tato funkce neprokázala).\n\nMláďata jsou zprvu čokoládově hnědá. Od dospělých se ale i v definitivním šatu liší opeřením sytě černým, a především nevýrazným, po stranách světlým a do žluta zbarveným zobákem, který by měl mít úplnou podobu až ve věku dvou let. Pohlavně vyzrálý jsou ve 3–6 letech. V zajetí se tučňák patagonský dožil až 26 let.\n\nTučňák patagonský má neobvykle dlouhý chovný cyklus trvající 14–16 měsíců. Z tohoto důvodu vychová za každé tři roky jen dva potomky. Mění svého partnera prakticky po celý svůj život, a páry uzavírá převážně pro konkrétním období hnízdění – nanejvýš spolu tentýž pár hnízdí asi 2–3 chovné sezóny. Nestaví si ani zcela prostá hnízda, ale postává pouze na rovinaté půdě v blízkosti moře – vejce a mládě do určitého stáří, je pak zahříváno v teplé obrácené kapse nacházející se v břišní části těla. Přesto si každý jedinec brání asi 0,5 metrový prostor kolem sebe, který by neměl nezvaný host narušit. Hnízdí ve velkých koloniích čítajících až 39 000 párů.\n\nTučňák patagonský se živí zpravidla rybami, a to především lampovníkem Carlsbergovým (\"Electrona carlsbergi\"), lampovníkem Anderssonovým (\"Krefftichthys andressoni\") či lampovníkem Tenisonovým (\"Protomyctophum tenisoni\"). Avšak v zimních měsících (červenec-srpen) vyhledávají výhradně hlavonožce, především pak krakatici Kondakovu (\"Kondakovia longimana\"), nebo druhy \"Psychroteutis glacialis\" či \"Martialia hyadesii\". Usuzuje se, že je takováto kořist výživnější nežli ryze rybí. V zásadě se ale tučňák patagonský živí tím, co je v určitém období dostupné. \n\nKořist je obvykle 2–18 cm velká. Během rozmnožování loví ve vzdálenosti 180 km od hnízdiště, zatímco v mimo hnízdním období se může potulovat až 500 km daleko od domoviny. Kořist pronásleduje rychlostí 2–12 km/h (v závislosti na právě probíhající akci při lovu), a potápí se do hloubky více než 300 metrů (průměrně do 100 metrů). Studie na Falklandských ostrovech provedena okolo roku 2005, zaznamenala doposud nejvyšší ponor v hloubce 343 metrů z více než 20 000 měřených potápění. Při denním světle se potápí hlouběji nežli při setmění, kdy zpravidla nepřekročí 30 metrovou hloubku – předpokládá se, že nemá natolik přizpůsobený zrak, nebo se tak vyhýbá predátorům, kteří jsou při setmění aktivnější. Pod vodou vydrží asi 6–10 minut a ponořování je uskutečňováno až 150 krát za sebou. Způsob, kterým se tučňák patagonský projevuje při potápění, je podobný písmenu „U“, při kterém se pták ponoří do určité hloubky v níž setrvá polovinu celého času a následně se vynoří, a dále písmenu „W“ či „V“ značící ponoření pod určitým úhlem a rychlé vynoření nad hladinu.\nNa mořském působení ohrožuje tučňák patagonského především tuleň leopardí (\"Hydrurga leptonyx\"), kosatka dravá (\"Orcinus orca\") nebo lachtani (\"Otariidae\"), obzvláště pak lachtan antarktický (\"Arctocephalus gazella\") Na souši se pak na vejcích a mláďatech přiživují draví ptáci, jakožto buřňák obrovský (\"Macronectes giganteus\"), štítonos světlezobý (\"Chionis albus\") racek jižní (\"Larus dominicanus\") a v neposlední řadě chaluha subantarktická (\"Catharacta antarcticus lonnbergi\"). Tito masožraví ptáci využívají těžkého období pro mláďata v zimních měsících, kdy jsou osamocena, zesláblá nízkým příjmem potravy, a tak snadná k uštvání.\nHnízdit začíná v období antarktického léta, tedy v září až listopadu. Při námluvách láká samec potenciální družku troubením se zdviženu hlavou. Pokud ta má zájem, následuje ho, zatímco samec provádí tzv. reklamní pochod, při kterém kývá hlavou ze strany na stranu.Kdykoli mezi listopadem až březnem snese samice jedno velké vejce o velikosti přibližně 10 cm × 7 cm a váze zhruba 300 gramů, a předá jej samci. Ten si vejce překutálí na nohy, čímž jej izoluje od chladné země, a takto jej překryje kožním záhybem, jenž je v místě kontaktu s vejcem neopeřený. V sezení na vejci se oba rodiče střídají zhruba v pětidenních intervalech. Mládě se líhne po 52–56 dnech, a vyklubání ze skořápky může trvat až 72 hodin. \n\nPo vylíhnutí mládě dosahuje váhy asi 430 gramů a skrývá se prvních 30–40 dnů pod kožním záhybem na nohou svých rodičů, protože si není schopné regulovat teplotu svého těla. Během prvních asi pěti týdnů naslouchá potomek svým rodičům, které ho učí společným rozpoznávacím tónům, jež budou důležité v pozdějším období chovu. Občas se mládě odhodlává prozkoumávat blízké okolí, ale pravidelně se na nohy rodičů vrací za účelem krmení a spánku. Na péči o potomka se podílí obě pohlaví (jeden vždy hlídá a druhý loví potravu).\n\nMládě do konce dubna přepelichá do druhého prachového peří a přibere na hmotnost kolem 11 kg. Nyní dochází k nástupu zimy, k sníženému množství potravy v moři a odchodu obou rodičů z hnízdní kolonie. Mláďata se proto sdružují do takzvaných školek, kde jejich těsný kontakt zmenšuje výdej tepla. V tomto období je rodiče krmí jen každý druhý až čtvrtý týden. Mláďata proto zhubnou na přibližně 2/3 původní hmotnosti, a tak ta, jež dosahovala hmotnosti nižší než 10 kg, zimu zpravidla nepřečkají a uhynou.\n\nV říjnu dochází k opětovnému zvýšení množství potravy, kvůli oteplení povrchové vody (do hloubky 250 metrů) a množícímu se planktonu, který přiláká především různé druhy ryb. Rodiče tak přicházejí nakrmit své potomky podstatně častěji. V průběhu prosince je prachové peří mláďat nahrazeno juvenilním (plně funkčním a nepromokavým), a vydávají se samostatně lovit na moře. Schopni reprodukce jsou asi ve 3–6 letech.\n\nV přírodě se stabilně rozmnožuje pravděpodobně více než dva miliony párů a řadu let je zaznamenáván globální populační růst. Červený seznam ohrožených druhů (IUCN) k roku 2018 uvádí, že je tučňák patagonský neohrožený (málo dotčený) na základě těchto kritérií:\n\nV současnosti (k roku 2018) nečelí tučňák patagonský žádnému většímu nebezpečí. Případnou hrozbou může být kolísává potravní dostupnost vlivem komerčních rybolovů, nebo v důsledku globálního oteplování. Zdá se ale, že populace na ostrově Île aux Cochons (tzv. Prasečí ostrov) se za posledních 30 let rapidně snížila o téměř 90 % (o 60 000 chovných párů), jak potvrdila analýza za pomoci vrtulníků a satelitních snímků z let 2015–2017. Příčinou může být změna ekosystému pravděpodobně způsobená změnou klimatu – jejich běžná potrava je více vzdálená od míst, kde se rozmnožují a tučňáci jsou jednak vyčerpáni delšími trasami a hlavně se prodlužuje doba, kdy se potrava dostane k mláďatům. Z těchto důvodů si mohla řada tučňáků vyhledat vhodnější oblasti a hnízdí tam.\n\nVe 30. letech 20. století byli tučňáci patagonští odchyceni v Jižní Georgii a odvlečeni na opačný konec světa, do severního Norska (Lofoty). Tento experiment, jehož Iniciátorem byl lovec velryb Helge Helgesen, měl odpovědět na otázku, zda se tito ptáci dokážou rozmnožovat na severní polokouli, tedy v relativně stejných podmínkách jako mají na polokouli jižní. Ptáci se však pouze rozprchli, k odchovu zjevně nikdy nedošlo a od roku 1949 již nebyli v dané oblasti spatřeni. Za největší příčinu neúspěchu se považuje malý počet jedinců, který zde zkusila výprava vypustit, jelikož se jedná o druh hnízdící v obrovských koloniích.\n\nKromě dokumentárních snímků se živí tučňáci patagonští ukázali třeba ve filmu Batman se vrací (angl. \"Batman Returns\") natočeném v roce 1992, kde ztvárňují věrné poskoky zlomyslného šéfa, který si říká „tučňák“.\n\n\n"}
{"id": "74885", "url": "https://cs.wikipedia.org/wiki?curid=74885", "title": "Jan Nepomuk Eiselt", "text": "Jan Nepomuk Eiselt\n\nMUDr. Jan Nepomuk Eiselt (24. května 1805, Praha – 7. ledna 1868, Hradec Králové, rodným jménem německy Johann Nepomuk Eiselt) byl český lékař, průkopník lékařské prevence a hygieny.\n\nV letech 1830–1836 zastával funkci městského fysika v Poličce, později byl krajským fysikem v Táboře,kde veškerý svůj volný čas věnoval ochotnickému divadlu a zasloužil se o vznik táborského městského divadla (V letech 1840-1841 byla spodní část městské sýpky přeměněna na divadelní sál), Jičíně a Hradci Králové. V Hradci Králové se v roce 1861 stal historicky prvním čestným občanem města. Je také čestným občanem měst Polička a Jičín. Je autorem historických spisů. Je pohřben v Hradci Králové na hřbitově Zámeček na Novém Hradci Králové.\n\nJeho syn byl přední český lékař Bohumil Eiselt.\n\n"}
{"id": "74887", "url": "https://cs.wikipedia.org/wiki?curid=74887", "title": "Mention", "text": "Mention\n\nMention je neprokázaná částice vysílaná živým mozkem ale i jinými objekty, jejíž existenci propagoval František Kahuda a dostal tak psychoenergetiku do shody s tehdy oficiálním marxisticko-leninistickým materialismem. Podle Kahudova tvrzení se má pohybovat nadsvětelnou rychlostí.\n\nFrantišek Kahuda přišel s mentionovou teorií v 70. letech 20. století. Snažil se pomocí ní vysvětlovat paranormální jevy, jako je telekineze a telepatie. Hlavním měřícím zařízením Kahudových pokusů byl Crookesův mlýnek, jehož otáčení prý lze telekineticky ovlivňovat.\n\nSvé pokusy a publikační činnost prováděl Kahuda v 70. a 80. letech 20. století. Jeho články vyšly ve VTM a odborných časopisech. Svou teorii prezentoval v polovině 80. let také na veřejné přednášce v sále kolejí na pražském Strahově, kde ovšem jeho teorie přítomní posluchači vesměs kritizovali.\n\nPodle českého klubu skeptiků Sisyfos se jedná o fantazijní termín označující jednotku hypotetické síly, která má zprostředkovávat nikdy neprokázané fenomény. Její existence nikdy nebyla prokázána a pro její existenci nejsou žádné důvody.\n\n"}
{"id": "74889", "url": "https://cs.wikipedia.org/wiki?curid=74889", "title": "Josef Urválek", "text": "Josef Urválek\n\nJosef Urválek (28. dubna 1910 České Budějovice – 29. listopadu 1979 Praha) byl český komunistický prokurátor Státního soudu a později soudce. Je známý jako fanaticky hovořící prokurátor z vykonstruovaných procesů v dobách stalinismu v 50. letech 20. století, například s Miladou Horákovou. Neblaze proslul jako jeden z nejkrutějších a nejbezohlednějších představitelů československé komunistické justice, spojených s politickými procesy 50. let. Nesl přímou zodpovědnost za několik desítek justičních vražd.\n\nNarodil se 28. dubna 1910 v Českých Budějovicích jako syn strojvedoucího státních drah. Roku 1929 maturoval na místním gymnáziu a nastoupil na Právnickou fakultu Univerzity Karlovy. Promoval 2. července 1934 z rukou profesora Funka s dobrým prospěchem, přičemž vyznamenání dostal z práva a řízení trestního.\n\nV letech 1930–1938 byl členem sociální demokracie a podle vlastních vzpomínek (z roku 1968) spolupracoval během studií s komunistickými studenty. V listopadu 1933 neúspěšně kandidoval do funkce starosty studentského spolku Všehrd. \"Národní politika\" o této volbě mj. napsala: „1061 mladých právníků se jich [voleb] zúčastnilo a z nich 719 odevzdalo hlasy kandidátu odstupujícího výboru a dosavadnímu místostarostovi Jindřichu Smolkovi. Komunistický kandidát Josef Urválek obdržel 334 hlasy, 8 hlasů bylo neplatných“, nicméně hned o několik dní později byli na Urválkovu žádost nuceni zveřejnit opravu: „Není pravda, že komunistický kandidát Josef Urválek, je pravda, že Josef Urválek není komunistou a nebyl komunisty kandidován“.\n\nPo absolvování právnické fakulty působil v letech 1935–1939 u Krajského soudu v Českých Budějovicích, odkud přešel na tamní krajské státní zastupitelství. Během druhé světové války, zejména v letech 1940 a 1941, byl žalobcem v běžných kriminálních případech, např. krádeží, ublížení na zdraví z nedbalosti, vandalismu, výtržnictví, domácího násilí či podvodu. V roce 1944 byl nasazen do smaltovny jako dělník a posléze jako úředník.\n\nPo osvobození vstoupil do KSČ a v letech 1945–1948 pracoval opět na českobudějovickém státním zastupitelství jako veřejný žalobce Mimořádného lidového soudu a v letech 1946–1947 náměstek národního prokurátora. V té době se jako žalobce účastnil retribučních procesů se zrádci a kolaboranty, například s Radolou Gajdou (navrhoval doživotí, rozsudek zněl na 2 roky), představitelům protektorátního Vládního vojska gen. Janu Obručníkovi a Liboru Vítězovi (pro Obručníka žádal trest smrti, odsouzen byl na doživotí, propuštěn po 20 letech; Vítězovi navrhoval „trest přiměřený jeho vině“, rozsudek zněl na čtyři roky) a bývalému ministru obrany Františku Machníkovi (u soudu osvobozen).\n\nVrchol jeho kariéry nastal po komunistickém převratu v únoru 1948. Od února do dubna 1948 pracoval jako referent v oddělení revize retribuce na Ministerstvu spravedlnosti. Poté byl pověřen vedením státního zastupitelství v Českých Budějovicích a ustaven zmocněncem pro reorganizaci soudnictví v tomto kraji. Od února 1949 stanul v čele krajské prokuratury v Českých Budějovicích. Od konce 40. let byl z Českých Budějovic pravidelně povoláván ke Státnímu soudu, kde působil jako prokurátor v procesech celostátního významu (M. Horáková a spol., R. Slánský a spol.). Jako prokurátor schválil obžalobu Ludvíka Frejky, Rudolfa Margoliuse, Eugena Löbla, u soudního líčení pak byl hlavním žalobcem mimo jiné např. Rudolfa Slánského, Ludvíka Frejky aj.\n\nV roce 1953 se stal (oficiálně pro své zásluhy) předsedou československého Nejvyššího soudu, kde dále pokračovaly politické procesy, mj. s bývalým předsedou tohoto soudu Ivanem Dérerem. Jako předseda senátu zde vedl hlavní líčení např. ve věci Marie Švermové. Na základě usnesení předsednictva ÚV KSČ ze dne 4. března 1963 byl uvolněn z funkce předsedy Nejvyššího soudu a pracovně umístěn ve Vědeckovýzkumném ústavu kriminalistiky na Generální prokuratuře. (Oficiálně odešel na vlastní žádost ze zdravotních důvodů.)\n\nNa jaře 1968 se jeho aktivity v 50. letech dostaly pod přísnou veřejnou a stranickou kritiku. Samotný Urválek v té době vypracoval stanovisko ke své činnosti na žádost Pillerovy komise a poskytl také rozhovor \"Rudému právu.\" Odmítal přijmout osobní odpovědnost za nezákonnosti, vinu svaloval především na další aktéry, zejména Státní bezpečnost a prezidenta Klementa Gottwalda. Jeho postoje vyvolaly ostrou kritiku reformních komunistů, např. Zdeňka Mlynáře a bývalého politického vězně Ivana Holého.\n\nSpolu s Helenou Válkovou je podepsán pod článkem „Některé poznatky z výzkumu ochranného dohledu v souvislosti s prokurátorským dozorem“, který vyšel ve čtvrtletníku Prokuratura na jaře 1979. \n\nTéhož roku zemřel; údajně spáchal sebevraždu. Historik Oldřich Tůma k tomu uvedl: „\"Běžně se to uvádí, nikdy jsem nezaznamenal žádné pochybnosti. I když já tedy podrobnosti neznám a myslím, že ani známy nejsou.\"“ \n\n"}
{"id": "74890", "url": "https://cs.wikipedia.org/wiki?curid=74890", "title": "Vladimír Clementis", "text": "Vladimír Clementis\n\nVladimír „Vlado“ Clementis (20. září 1902 Tisovec, okres Rimavská Sobota, Slovensko – 3. prosince 1952 Praha) byl slovenský komunistický politik, publicista a diplomat. V poúnorové vládě Klementa Gottwalda nahradil Jana Masaryka na pozici ministra zahraničí. Byl však obviněn ze \"slovenského buržoazního nacionalismu\", v lednu 1951 zatčen, v listopadu 1952 odsouzen v procesu s \"protistátním spikleneckým centrem Rudolfa Slánského\" k trestu smrti a 3. prosince popraven.\n\nOd začátků studií roku 1921 na Právnické fakultě Univerzity Karlovy v Praze se angažoval v socialistickém hnutí akademické mládeže. V roce 1922 založili tito levicoví intelektuálové sdružení slovenských socialistických studentů, v kterém se věnovali studiu marxistické filozofie a ruského umění. V roce 1924 začali vydávat čtvrtletník DAV, proto se jim říkalo davisté. Clementis se díky svému razantnímu a zároveň kultivovanému způsobu stal jejich neoficiálním vůdcem. V roce 1924 vstoupil do Komunistické strany Československa (KSČ).\n\nV letech 1926 až 1930 byl advokátním koncipientem, v letech 1931 až 1939 advokátem v Bratislavě. V letech 1935 až 1938 byl poslancem Národního shromáždění.\n\nV březnu 1939 emigroval přes Polsko a SSSR z rozhodnutí strany do Paříže. Odtud měl jít do Severní Ameriky a rozvíjet činnost pro KSČ mezi krajany v USA a Kanadě. Clementis však kritizoval uzavření paktu Molotov-Ribbentrop v srpnu 1939, za což byl v Paříži vyloučen ze strany. V říjnu 1939 se spolupodílel na vydání memoranda slovenských politiků (Milan Hodža, Štefan Osuský, Jan Pauliny-Tóth) o postavení Slovenska v budoucím československém státě. Ve stejném měsíci byl internován ve Francii. Potom odešel do jihofrancouzského městečka Agde, kde se přidal k tvořícím se československým jednotkám jako voják-nováček. Spolu s jednotkou se přepravil do Velké Británie, kde ho zpočátku internovali, na podkladě intervence od československé exilové vlády ho propustili. V letech 1941 až 1945 působil v londýnském rozhlasovém vysílání pro Československo jako žurnalista a hlasatel pod jménem Peter Hron.\n\nV roce 1945 byl opět přijat do KSČ a stal se státním tajemníkem na ministerstvu zahraničních věcí. Od smrti Jana Masaryka v březnu 1948 do března 1950 byl ministrem tohoto rezortu. Na IX. sjezdu KSČ v roce 1949 byl zvolen za člena Ústředního výboru (ÚV) strany. Zůstal jím do roku 1951. V té době řídil „repatriace“ maďarského obyvatelstva ze Slovenska. V lednu 1951 byl na základě vykonstruovaného obvinění z pokusu o protistátní spiknutí zatčen, o rok později byl odsouzen na smrt a 3. prosince popraven. V roce 1963 byl rehabilitován a 30. dubna 1968 dostal in memoriam vyznamenání Hrdina ČSSR.\n\n\n\n\n"}
{"id": "74891", "url": "https://cs.wikipedia.org/wiki?curid=74891", "title": "Údolí Oslavy a Chvojnice", "text": "Údolí Oslavy a Chvojnice\n\nPřírodní rezervace Údolí Oslavy a Chvojnice se nachází na rozhraní krajů Vysočina a Jihomoravského na řece Oslavě od Náměště nad Oslavou po Čučice a jejího levostranného přítoku Chvojnice od Rapotic.\n\nOchrana kaňonovitého údolí řek Oslavy a Chvojnice s velkou rozmanitostí krajinného reliéfu. Území je jedinečnou ukázkou původních a posledních zachovaných moravských toků, zajímavých nejen po stránce krajinářské, ale i z hlediska botanického a zoologického.\n\nJedná se hluboce zaříznuté říční údolí, kde si řeka razí cestu přes velmi tvrdé granulitové horniny. To se projevilo vznikem četných skalisek, které na mnoha místech dodávají údolí Oslavy ráz kaňonu. Údolí je velice atraktivní pro turistické vycházky, vede jím několik turistických značek. V údolí se nachází několik chatových osad, vodních mlýnů (Skřipinský, Senoradský a Ketkovický), romantických zřícenin (Lamberk, Sedlec, Kraví hora a Levnov (neboli Ketkovický hrad) vypínající se na skále nad soutokem Oslavy s Chvojnicí). Nad údolím se nachází altán Gloriet a boční strž Divoká rokle s četnými peřejemi a drobnými vodopády.\n\nNa území rezervace se vyskytují ve významné míře zákonem chráněný mlok skvrnitý, kriticky ohrožená ještěrka zelená, dále kovařík a přástevník kostivalový, z rostlin potom dvouhrotec zelený, jazýček jaderský a koniklec velkokvětý.\n\nPřírodní rezervace Údolí Oslavy a Chvojnice má být v budoucnu nahrazena vznikem národních přírodních rezervací (NPR) pod názvy Soutok Oslavy a Chvojnice a Divoká Oslava. K 1. prosinci 2019 vznikla NPR Divoká Oslava, připravován je vznik i druhé NPR. Stávající přírodní rezervace zrušena nebyla.\n\nPři botanickém inventarizačním průzkumu přírodní rezervace a evropsky významné lokality Údolí Oslavy a Chvojnice bylo zjištěno na 800 druhů cévnatých rostlin. Nachází se zde orchidej jazýček jadranský (\"Himantoglossum adriaticum\"), který zde má jediný recentní výskyt v rámci České republiky. Byl zde nalezen také strošek polopásý (\"Lapulla semicincta\").\n\nTuristické značky vedou turisticky náročnými terény podél řeky, na několika místech je dokonce nutno řeku přebrodit. Nejlepší přístup je od Náměště nad Oslavou (příjezd možný vlakem po trati 240) a dále údolím po červené turistické značce přes zříceninu hradu Lamberku ke Skřipinskému a Senoradskému mlýnu a odtud přes zříceninu hradu Levnova do Rapotic nebo do Oslavan.\n\n"}
{"id": "74893", "url": "https://cs.wikipedia.org/wiki?curid=74893", "title": "Crookesův mlýnek", "text": "Crookesův mlýnek\n\nCrookesův mlýnek je jednoduchý fyzikální přístroj, demonstrující působení energie elektromagnetického záření. Skládá se ze skleněné baňky, z níž je částečně vyčerpán plyn. Uvnitř je na jehlovém ložisku umístěn mlýnek se čtyřmi listy. Listy jsou z jedné strany černé (pohlcuje záření) a z druhé strany bílé (odráží záření). Dopadající záření způsobí, že se tmavé strany listů začnou pohybovat směrem od zdroje záření.\n\nPro funkci mlýnku se uvádějí dvě vysvětlení závislá na stupni vakua v baňce:\n\nPřístroj vynalezl v roce 1873 chemik William Crookes jako vedlejší produkt svého výzkumu. Snažil se jím změřit působení světla, které ovlivňovalo jeho přesná kvantitativní chemická měření.\n\nToto zařízení je také někdy využíváno v experimentální parapsychologii v pokusech snažících se prokázat existenci telekineze. Testované osoby se mají pokusit pouhou silou vůle roztočit mlýnek opačným směrem než kterým ho otáčí světlo - tento jev je ale způsoben přenosem tepla z ruky testované osoby.\n\n"}
{"id": "74900", "url": "https://cs.wikipedia.org/wiki?curid=74900", "title": "Québec (provincie)", "text": "Québec (provincie)\n\nQuébec [kebek] je největší kanadská provincie podle rozlohy a druhá největší podle počtu obyvatel (2016). Se svými necelými 8 000 000 obyvateli tvoří 24 % kanadského obyvatelstva.\n\nQuébeckým úředním jazykem je francouzština. Jeho jazyk, jeho kultura a její instituce, představuje národ v Kanadě. Québec je jedinou kanadskou provincií, kde je angličtina menšinovým jazykem a nemá status oficiálního jazyka a spolu s Novým Brunšvikem jednou ze dvou provincií, které mají francouzštinu za plně oficiální jazyk na provinční úrovni.\n\nHlavním městem provincie je město Québec (v angličtině \"Quebec City\"), největším městem je Montréal (v angličtině \"Montreal\"). Obyvatelé Québeku se francouzsky označují jako un(e) Québécois(e), což se používá i v angličtině, ale ta užívá též Quebecer či Quebecker. Výslovnost slova „Québec“ je: francouzsky , anglicky či .\n\nProvincie leží na východě Kanady. Hraničí na jihozápadě s Ontariem, na severozápadě s Hudsonovým zálivem, na severovýchodě s Newfoundlandem, na východě se Zálivem svatého Vavřince, na jihovýchodě s Novým Brunšvikem a na jihu se Spojenými státy americkými (Maine, New Hampshire, Vermont a New York).\n\nQuébec zaujímá velké území (téměř třikrát větší než Francie), většina z něj je ale řídce osídlena. V severojižním směru se táhne v délce přes 1900 km, v západovýchodním přes 1500 km. Pro srovnání, kdybychom území Québeku promítli na evropskou pevninu, vedla by jeho jižní hranice přibližně od francouzského Bordeaux přes severní Itálii a Rakousko až po polsko-slovensko-ukrajinské trojmezí; na severu by sahal do střední Skandinávie, téměř až k norskému Trondheimu.\n\nVíce než 90 % québecké rozlohy leží na kanadském štítu. Osídlená je především oblast okolo zálivu a řeky svatého Vavřince s kontinentálním klimatem. Dále na sever se nachází nehostinná část poloostrova Labrador se subarktickým klimatem, jehož velká nejsevernější část je známa jako Ungava. Ungava má arktické (polární) klima a žije zde pouze asi 10 000 Eskymáků.\n\nV zemědělství se uplatňuje především pěstování kukuřice. Významná je i těžba dřeva a jeho zpracování. Významná je těžba nerostných surovin: zlato, zinek, měď a především železná ruda. Významná je výroba elektrické energie.\n\nSložení québeckého obyvatelstva je v rámci Kanady v mnoha ohledech jedinečné. Žije v ní cca 24 % obyvatel Kanady (cca 7,9 milionů obyvatel). Jde o jedinou kanadskou provincii, kde je oficiální řečí pouze francouzština. V roce 2001 představovala frankofonní část obyvatelstva 82 % obyvatel. Zároveň je unikátní i náboženské složení provincie, v níž mají drtivou převahu římští katolíci (83,3 % obyvatelstva).\n\n\n"}
{"id": "74906", "url": "https://cs.wikipedia.org/wiki?curid=74906", "title": "Bohdalov", "text": "Bohdalov\n\nBohdalov () je městys v kraji Vysočina, 11 km jihozápadně od Žďáru nad Sázavou směrem na Jihlavu. Žije zde obyvatel. Okolo obce se nachází velké množství rybníků, které napájejí Bohdalovský potok, jeden z přítoků řeky Oslavy. Ves se nachází v centru přírodního parku Bohdalovsko na úbočí hřebene Arnoleckých hor.\n\nV obci se nachází základní škola, nákupní středisko a dvě hospody. Z podnikatelských subjektů pak zemědělské družstvo, škrobárna a rekreační středisko.\n\nObec se člení na dvě místní části: Bohdalov a Chroustov. Chroustov se nachází pod vrchem Havlina (706 m n. m.) na hřebeni zvaném Arnolecké hory jihozápadně od Bohdalova.\n\nPrvní písemná zmínka o obci, tehdy ještě pod názvem \"Bohdalau\", pochází z roku 1349, kdy byla ves v majetku Jindřicha z Osové, jenž příslušel k významnému rodu pánů z Ronova. Mezi pozdější vlastníky patřili: 1366 Zdeněk Nos a Čeněk z Ronova, 1380 Smil z Ronova, který zde vystavěl tvrz Pelfrýd, dále pak 1430 Václav Šturm z Ronova, 1448–1551 Pernštejnové, 1551 Václav Chroustenský z Malovar a v letech 1622–1850 italský rod Collaltové.\n\nV roce 1874 zde místní občané založili Sbor dobrovolných hasičů. Roku 1875 založil Jan Nepomuk Heimrich v obci parní mlýn s pilou, továrnu na škrob, sirup a hroznový cukr, ke konci století pak strojírnu na výrobu parních a hospodářských strojů. Roku 1902 byla zprovozněna cihelna, 1903 tírna na len a 1931 lihovar. Roku 1946 byla zřízena měšťanská škola.\n\n12. dubna 2007 byl obci vrácen status městyse. V letech 2006–2010 působil jako starosta Květoslav Šafránek, od roku 2010 tuto funkci vykonává Ing. Arnošt Juda.\n\nSoustava bohdalovských rybníků se rozkládá přímo ve vsi i v jejím okolí. Přímo ve vsi se nalézají tyto rybníky:\nV okolí vsi pak:\n\n\n\n\n\n"}
{"id": "74912", "url": "https://cs.wikipedia.org/wiki?curid=74912", "title": "Grand Prix Jihoafrické republiky 1968", "text": "Grand Prix Jihoafrické republiky 1968\n\nII Grand Prix of South Africa\n\n\nStupně vítězů\n\n\n\n\n\nPohár konstruktérů\n"}
{"id": "74916", "url": "https://cs.wikipedia.org/wiki?curid=74916", "title": "Morioka", "text": "Morioka\n\nMorioka (盛岡市; \"Morioka-ši\") je hlavní město prefektury Iwate na ostrově Honšú v Japonsku. Novodobé město Morioka bylo založeno 1. dubna 1889.\n\nMěsto bylo vybudováno kolem hradu v 17. století a spravováno rodem Nanbu.\n\nMorioka se nachází na řece Kitakami, nejdelší řece regionu Tóhoku. Městu dominuje hora Iwate na severozápadě.\n\n\n\n"}
{"id": "74918", "url": "https://cs.wikipedia.org/wiki?curid=74918", "title": "Sambuca Pistoiese", "text": "Sambuca Pistoiese\n\nSambuca Pistoiese je italská obec v toskánské provincii Pistoia. Obec má rozlohu 77,84 km² a zhruba 1600 obyvatel.\n\n\"Počet obyvatel\"\n"}
{"id": "74925", "url": "https://cs.wikipedia.org/wiki?curid=74925", "title": "Uhersko (okres Pardubice)", "text": "Uhersko (okres Pardubice)\n\nObec Uhersko leží na návrší severně od železniční stanice na trati Česká Třebová – Praha, na pravém břehu řeky Loučné, 20 km východně od Pardubic. Žije zde  obyvatel. Od železniční stanice vede obcí zeleně značená turistická trasa 4239.\nMísto, kde se obec dnes nachází, je osídleno už od předkřesťanské doby. O tom svědčí naleziště žárových hrobů ze Slezsko-platěnické kultury a fakt, že je vesnice postavena podle staroslovanských zvyklostí do tvaru okrouhlice. Obec vznikla pravděpodobně ve 12. století. První písemný záznam je z roku 1308 z Dalimilovy kroniky, kde můžeme najít zmínku o Ctiborovi z Uherska, který úspěšně bojoval proti vojsku krále Albrechta Rakouského a zajal mnoho švábských vojáků. V letech 1454–1492 vlastnili obec vladykové z Mečkova, kteří vlastnili zdejší tvrz vypálenou roku 1469 vojskem krále Matyáše Korvína. Novou tvrz dali postavit Vitanovští z Vlčkovic před rokem 1599, v roce 1770 byla na jejích základech postavena myslivna. Po Vitanovských koupili obec páni z Kolovrat; za zmínku z tohoto rodu stojí Leopold Kolovrat, který nechal v letech 1702–1704 přestavět původní kostel. Ve druhé polovině 18. století změnila obec majitele a vlastníkem se stal rod Kinských, který se do historie vesnice zapsal rozsáhlejší stavební činností. Nechali postavit spoustu obytných stavení a některé hospodářské budovy (např. dům číslo popisné 9). V roce 1790 nechal Filip Kinský postavit Therezienlust a školu, čímž obec získala centrum vzdělání. V 19. století koupili Uhersko Thurn-Taxisové, jimžm patřila obec až do roku 1850, kdy se stala samostatnou obcí okresu Vysoké Mýto.\n\nObec za svou dlouhou historii zažila spoustu ničivých povodní a jiných katastrof, například velké železniční neštěstí v roce 1909 nebo přemnožení hrabošů polních v roce 1899.\n\n\nUnikátní památkou obce jsou sgrafita na budovách obecního úřadu, sokolovny, bývalého řeznictví a dalších domů. Vytvořil je v letech 1922–1927 místní rodák, malíř prof. Alois Mudruňka. Pro náměty sgrafit využil převážně témata a výjevy z české historie, doplněné ornamentálními motivy. Během nacistické okupace musela být sqrafita zakryta. Na zakrytí byla použita měkká malta, ale při odstraňování krycí omítky po válce došlo k poškození sqrafit na mnoha místech. K prvním opravám došlo v roce 1998, k dalším v letech 2007–2008. Restaurátorské práce prováděl synovec autora Čestmír Mudruňka společně se svým bratrem Jiřím Mudruňkou.\n\nObec má svou budovu obecního úřadu, kde sídlí pošta, knihovna a lékař. Místním občanům slouží prodejna smíšeného zboží, pekárna, pohostinství a mateřská škola.\n\n\n\n\n"}
{"id": "74937", "url": "https://cs.wikipedia.org/wiki?curid=74937", "title": "Feidiás", "text": "Feidiás\n\nFeidiás (Φειδίας); (asi 490 př. n. l. – asi 430 př. n. l.) byl antický řecký sochař klasického období. Patří k nejvýznamnějším světovým sochařům.\n\nNarodil se v Athénách v době řecko-perských válek. Sochařství se vyučil v sochařské dílně v Argu na Peloponésu.\n\nPotom, co se stal samostatným sochařem pracoval pro své rodné město, na jeho zvelebení, které bylo po válce značně poničené \"(socha Apollóna Parnopia, Athéna Promachos, Athéna Lémnia, aj.)\". Kromě své práce se, tak jako každý občan, účastní athénského kulturního a politického života, který má též veliký vliv na jeho dílo \"(socha básníka Anakreónta, Eleusinský reliéf)\". Přátelil se s vůdcem athénského lidu Periklem a ten jej pověřil dohledem nad rozsáhlou obnovou athénské Akropole.\n\nNejvýznamnějším jeho dílem na Akropoli byla kultovní socha Athény Parthenos a návrh a částečně i realizace chrámu Parthenónu, kde byla jeho socha umístěna. Po nuceném odchodu z Athén se usadil v Olympii, pro jejichž chrám vytvořil své nejslavnější dílo: Dia Olympského, který byl považován za jeden ze sedmi divů světa. Zemřel pravděpodobně v Olympii nedlouho poté.\n\nNarodil se v Athénách jako syn svobodného občana Charmida. Nemáme konkrétní zprávy o jeho dětství, ale jistě se nelišilo od dětství jiných dětí svobodných občanů. Slýchával pověsti o Héraklovi, o statečném boji Řeků u Tróje, o Odysseově cestě domů - obraz společenství bohů a lidí stvořených k jejich obrazu. Báje jsou také školou vlastenectví a historie rodného města skrze pověstí o Théseovi, zakladateli Athén.\n\nJako malý chlapec prožil evakuaci Athénských žen a dětí do Troizenu na Peloponésu a po návratu do města po bitvě u Salamíny shledal je vypleněné a spálené Perskými vojsky.\n\nV této době se dostalo malému Feidiovi i základního vzdělání. Učil se číst, psát, základním počtům, ale také hudbě a zpěvu a samozřejmě provozoval atletická cvičení spojená s branou výchovou. Pozorování těl druhů při cvičení mělo jistě velký význam pro jeho budoucnost sochaře. Učil se recitovat Homérovy verše, které mu svým uměním zostřily\nobraz ze starých bájí.\n\nV osmnácti byl povolán do armády, kde se seznámil s jízdou na koni, ke kterým měli Řekové velmi vřelý vztah, a možná se účastnil i následných bojů s Peršany. Bezpochyby přiložil ruku k dílu při horečném opevňování města všeobecnou pracovní povinností.\n\nTradice říká, že Feidiás se učil sochařskému řemeslu ve městě Argu na Peloponésu. Jeho mistrem mohl být sochař Hegias který v té době ve městě působil. Žákem známé argejské školy byl i Feidiův mladší vrstevník Polykleitos. Dalším z možných Feidiových učitelů je i attický sochař Euenor. Nemáme zprávy o jeho nejstarších dílech z tohoto období. Bezpochyby začínal jako učedník a pomáhal zkušenějším pomocníkům svého mistra a postupně se sám stával pomocníkem a posléze jeho spolupracovníkem. Mezi některými anonymními díly z tohoto období může být i Feidiova práce.\n\nV šedesátých letech 5. století př. n. l. působí již Feidiás jako samostatný sochař v Athénách. Víme to proto, že mu byla svěřena významná práce pro obec. Jeho úkolem bylo vytvořit sousoší pro Delfy, jako projev vděčnosti Delfskému Apollónovi po bitvě u Marathónu. Zahrnovalo třináct bronzových soch: Apollóna, Athénu, deset mýtických hrdinů a vítěze od Marathónu - Miltiada. Miltiadovu přítomnost v sousoší a vznik celého sousoší bezpochyby podnítil tehdejší vedoucí politik Athén a Miltiadův syn Kimón, kterému občané nedovolili oslavit otce přímo v Athénách. Je to první Feidiovo dílo, které můžeme časově určit, a to do první poloviny šedesátých let. V Delfách se zachovaly jen zbytky jejího podstavce a sochy byly možná zkopírovány římskými kopisty. To že Feidiás tuto zakázku získal svědčí o tom, že byl již velmi uznávaným umělcem. Při práci v Delfech měl Feidiás také mnoho příležitostí seznámit se s díly svých předchůdců a kolegů, věnovaných obcemi celého Řecka.\n\nDalší sochy Feidiových začátků známe jen podle názvu: Hermes Pronaos v Thébách, Athéna v Palléně - první Feidiova ze zlata a slonoviny a další, předstupeň jeho pozdějších chrselefantinových děl, osmimetrová socha z mramoru s pozlaceným dřevěným rouchem pro město Plataje, spojence Athén od Marathónu.\n\nDalší Feidiovo dílo se zachovalo v mnoha římských kopiích. Jedná se o sochu Apollóna Parnopia - hubitele kobylek (viz).\n\nV této době došlo v Athénách k upevnění demokracie, což se samozřejmě neobešlo bez odporu aristokratů. Efialtés, čelný demokratický politik, byl zavražděn a do popředí se dostal Perikles, jehož pozice však byla dalšími útoky oslabována. Jeho přívrženci byli ostrakizováni, když aristokraté hráli na nedůvěru athénského lidu k výjimečným osobnostem. Posléze byl ostrakizován i vůdce aristokratů Kimón a začala Periklova doba.\nV takové situaci se tedy občan Feidiás účastnil rokování ve sněmu, pravděpodobně zastával některé běžné funkce. Účastnil se i obřadů a slavností, jako například panathénajské slavnosti - slavnosti patronky města Athény, jejich součástí byly závody a průvod všeho obyvatelstva na Akropol, kde bylo Athéně předáno vyšívané roucho - peplos. Další slavností byly např. Eleusínská mystéria - starý zemědělský kult, slavnosti Démétry, slavnosti Dionýsa s divadelním představením a svátek mrtvých. Forma těchto slavností byla náboženská, ale cílem oslava obce.\n\nNěkdy před polovinou století se Feidíás blíže seznámil s Periklem a stali se přáteli. Seznámil se také s dalšími přáteli Perikla: Hérodotem, Sofoklem, Euripidem, Anaxagorem aj. Tehdy vytváří sousoší Periklova otce Xanthippa a básníka Anakreonta. V římské kopii se zachoval pouze Anakreón (viz).\n\nPerikles si tak nejspíše Feidia vyzkoušel, než jej pověřil rozsáhlejší prací a to nejprve na dvou bronzových sochách Athény. První byla dokončena ještě před polovinou století - devítimetrová Athéna Enhoplos pozd. Promachos. Druhá byla Athéna Lemnia (asi 449 př. n. l.). Obě stály na Akropoli (viz).\n\nV té době Perikles zahájil rozsáhlou přestavbu Athén. Rozšiřovalo se opevnění, budovaly se praktické stavby jako kanály, nebo obilná tržnice Piraeu. Na svahu Akropole bylo vybudováno Odeion pro hudební představení a chrámy Héfaista a Afrodíty, pro který vytvořil Feidías sochu. Také socha Matky bohů na náměstí byla Feidiovým dílem. Do tohoto období po polovině století spadá i vznik tzv. Eleusinského reliéfu vyšlého z Feidiovy dílny (viz).\n\nRoku 455 př. n. l. začala rozsáhlá rekonstrukce Akropole, dominanty a posvátného místa Athén, kde Athéna vyhrála svoji soutěž o Attiku s Poseidónem a odkud shlížela na svůj lid. Bylo rozhodnuto, že nejvíce úsilí se musí věnovat výstavbě hlavního Athénina chrámu Parthenonu. Stavba byla zahájena r. 477 př. n. l. na jižní straně Akropole. Plán navrhl Íktinos a stavbu vedl architekt Kallikratés. Avšak hlavní dohled nad stavbami na Akropoli svěřil Perikles Feidiovi. R. 442 př. n. l. již stály sloupy, potom Feidiova dílna osadila metopy a r. 438 př. n. l. byla stavba hotova. Tehdy také Feidiás dokončil dvanáctimetrovou sochu Athény ze zlata a slonoviny a o velkých panathénajských slavnostech byl chrám zasvěcen. Osazení velkých soch do štítu a umístění části vlysu bylo dokončeno až r. 432 př. n. l. Athény se staly nejvýstavnějším městem Řecka.\n\nFeidiás měl velký vliv na obnovu Akropole. Ideový program měl určený - byla jím oslava obce a demokracie a dílo nebylo individuálním výtvorem, ale spoluprací řady umělců i prostých dělníků. Feidiás měl také podíl na návrhu chrámu, kam měla v budoucnu přijít jeho socha, která sama pro svoji velikost vyžadovala spolupráci mnoha osob. Vůdčí úloha Feidiova v umělecké výstavbě tehdejší Athén je však nepopiratelná.\n\nKoncem třicátých let, kdy byl Feidiás na vrcholu tvůrčích sil, byl obžalován z defraudace, bezbožnosti a veřejného pohoršení (r. 432). Dokonce byl uvrhnut do vězení.\n\nÚtok na Feidia byl samozřejmě prostředkem k oslabení Periklovy pozice, jako se to stalo u jiných Periklových druhů.\n\nCo se týká obvinění z pohoršení, tak jeho předmětem bylo tvrzení, že do své dílny láká athénské ženy a dívky, aby je vydal Periklově prostopášnosti. Dává nám to doklad o tom, že pravděpodobně využíval živých modelů, které se staly běžnými až ve 4. století př. n. l.\n\nHlavním obviněním však byla zpronevěra prostředků určených na velkou sochu Athény. Její zlatý šat však bylo možno sejmou a dokázat tak převážením Feidiovu nevinu. Byl tedy obžalován ze zpronevěry slonoviny, jejíž přesná evidence byla nemožná. Zdaleka nejhorším obviněním bylo, že Feidiás na štítu bohyně zobrazil v postavách Thésea a Daidala podobu přítele Perikla a svoji. Občanský kolektiv Athén totiž ostře odmítal takové znázornění individuí. Vida, že soud nemůže dopadnout dobře, Feidiás opustil Athény a uchýlil se do Olympie, kam byl pozván, aby vytvořil kultovní sochu Dia.\n\nOdchodem z Athén umělcova tvorba neustala. V Olympii, kde si založil sochařskou dílnu, jejíž zbytky byly objeveny, vytvořil několik soch atletů, a účastnil se sochařské soutěže v Efesu, m.j. proti Polykleitovi, kde získal druhou cenu. Tito dva umělci na sebe vzájemně působili již během práce v Athénách.\n\nPosledním a nejslavnějším Feidiovým dílem je socha Dia (viz). Byla provedena chryselefantinovou technikou jako Athéna pro Parthenon. Stala se důstojným závěrem díla největšího klasického sochaře. Tato socha byla později označena jako jeden ze sedmi divů světa.\n\nPo vytvoření této sochy nejsou o Feidiovy žádné další spolehlivé zprávy. Patrně zemřel v Olympii nedlouho poté.\n\nBronzová socha Apollóna Parnopia, hubitele kobylek, stávala na athénské Akropoli. Její podobu známe z četných římských kopií. Bylo to dílo postavené nikoli jednotlivcem, ale obcí. Podle podoby sochy usuzujeme, že se jednalo o práci Feidiova mládí.\n\nApollón byl pro Řeky ztělesněním kalokagathie - myšlenky o jednotném a harmonickém rozvoji těla i ducha, a tím i ztělesněním ideálního občana městského státu. Snoubí se v něm zdatnost bojovníka a moudrost pěvce, věštce. Tak byli zobrazování i významní občané na náhrobcích či vítězové her a často nelze určit jedná li se o sochu boha, či člověka. Zde je však záměna vyloučena.\n\nBůh stojí klidně, v poněkud starobylém postoji s mírným nakročením. V levici má luk a v pravici asi olivovou ratolest. Jeho obličej je taktéž starobyle přísný a hranatý a detaily anatomie těla jsou ostře znázorněny. V této soše se Feidiás projevil spíše jako tradicionalista.\n\nAnakreón je dochovaná součást sousoší básníka Anakreónta a stratéga Xanthippa, Periklova otce. Její podoba se zachovala v římských kopiích. Básník Anakreón byl hostem na dvoře tyrana Peisistrata a jeho synů a jeho průvody a pitky, které tehdy bavily celé město, se staly součástí lidové tradice. Na keramických nádobách nalézáme zobrazení bujarých průvodů mužů ve směšném odění a s číšemi vína v rukou, které vede stařec s pleší, zahnutým nosem s potácivou chůzí. Básník Anakreón je na nich zobrazován spíše jako satyr, nebo kentaur - s osobními rysy. V lidovém podání se tedy jeho podoba vymyká představě občanského ideálu.\n\nFeidiova socha naproti tomu tento ideál zachovává. Básník je v pevném postoji s mírně nakročenou levou nohou. Má atletické tělo hrdiny, jehož nahota je zdůrazněna přehozeným krátkým pláštíkem. Také jeho obličej, lemován bohatým vousem i vlasem, nemá známky stárnutí a je zbaven všech osobních rysů. Pozdvižená a zakloněná hlava prozrazuje okamžik inspirace před uměleckým výkonem a navozuje silný dojem písně a básnického nadšení. Z lidového písničkáře se ve Feidiově díle stává básník obce. Sousoší bylo zřejmě Periklovou osobní zakázkou vhodnou k věnování na Akropol.\n\nPotom, co Feidiás vytvořil pro Perikla sousoší Xanthippa a Anakreónta (viz výše), pověřil Perikles sochaře vytvořením dvou bronzových soch Athény pro Akropoli.\n\nO první z nich nemáme mnoho informací. Byla věnováním celé obce jako dík za vítězství v řecko-perských válkách a stála 500 000 drachem. Tento 9m kolos byl dokončen ještě před polovinou století. Stávala na začátku akropolské plošiny. Dodnes můžeme pozorovat zářez pro její podstavec. Bohyně byla vyobrazena v plné zbroji, proto se jí říkalo Athéna Enhoplos a později Promachos - bojovnice. Ztělesňujíc nezdolnost města a jeho moc, stála na stráži nad svým městem a hrot jejího kopí, blyště se na slunci, byl viditelný zdaleka. Štít bohyně byl později vyzdoben reliéfy znázorňujícími boj s kentaury, jejichž návrh vytvořil Parrhasios, syn sochaře Euenora.\nSocha byla později odvezena do Konstantinopole, kde stála až do doby křížových výprav. Potom ji obyvatelstvo města rozbilo, neboť se domnívalo, že svýma vztaženýma rukama křižáky od západu přitahuje.\n\nO druhé soše Athény jsme informování lépe. Byla věnována občany Athén, kteří bydleli na ostrově Lémnu. Proto se jí říkalo Athéna Lémnia. Také se jí říkalo „překrásná“, což dokladují některé dochované římské kopie. Stojí na pravé noze a levou má lehce nakročenou stranou. Lehce schýlená hlava pootočená doprava zřejmě hleděla na pravou ruku, ve které pravděpodobně držela přilbu. Má krátké chlapecké vlnité vlasy stažené stuhou. Na podlouhlém obličeji s pevnými rty, plastickými tvářemi a povystouplou bradou jsou ostře zdůrazněny nadočnicové oblouky a nosní hřbet. Volná vazba obličejových části jde na vrub tradičnímu zobrazení. I drapérie působí starobyle se svými záhyby připomínajícími žlábkování sloupu. Tato socha měla vysloveně mírový charakter, snad díky uzavření míru s Peršany r. 449. Feidiás byl na toto dílo velmi hrdý, neboť se podepsal nikoli na podstavec, ale přímo na sochu.\n\nChrám Telesterion v Eleusině, kde se konala Eleusinská mysteria, obřad, kterého se jednotlivec mohl účastnit až po zasvěcení, měl být pravděpodobně opraven dříve, než se tak stalo (436-431 př. n. l.), ale jeho oprava byla pozdržena stavbami na Akropoli. Doklad o tom byl nalezen v hlavní svatyni - kultovní reliéf, který má blízkou podobnost ve Feidiových sochách, nebo výzdobě Parthenonu. Vznikl ve Feidiově díle a jeho účast minimálně na výchozím návrhu je jistá.\n\nZnázorňuje tři postavy v mělkém reliéfu: nahého chlapce - Triptolema, syna mýtického vladaře Eleusíny, bohyni Démétér a Persefone, její dceru. Triptolémos vztahuje ruce k Démétér a ta mu podává obilné klasy, Persefone klade mladému hrdinovi na hlavu věnec (původně z bronzu). Výjev znázorňuje vznik rolnictví, kdy Triptolémos dostal od bohyň klasy a naučil lidstvo pěstovat obilí. Takto proklamované prvenství Attiky v tak závažně věci se Periklés pokusil politicky využít k požadavku na ostatní řecké obce o drobný poplatek Eleusíně, ale kromě případu „spojenců“ byl oslyšen.\n\nChryselefantinová socha bohyně Athény zvaná Parthenos - Panenská byla vytvořena pro hlavní Athénský chrám Parthenon a tento chrám byl vytvořen pro sochu. Práce na obou dílech probíhala ve stejném období a Feidiás přizpůsoboval podobu obou děl tak, aby byla v harmonickém vztahu. Feidiás měl při práci na soše za sebou již několik podobných výtvorů a čerpal tak z těchto zkušeností. Socha představovala značnou materiální hodnotu. Byly na ní použity 44 talenty čistého zlata (mělo cenu 616 talentů stříbra) a bylo odnímatelné, takže si je obec v dobách nouze mohla půjčovat. Také cena slonoviny a jiných materiálů nebyla zanedbatelná. Později k soše přibyly ještě 4 sochy bohyně vítězství Niké.\n\nTato socha se těšila velké úctě a řemeslníci jí rádi zobrazovali na různých uměleckých výrobcích jako jsou šperky, medailóny lamp nebo i malé sošky na náhrobcích. Hojně se kopírovala již v helénistické době a tento trend vydržel i přes dobu římskou. Jsou to však kopie více či méně volné.\n\nAthéna Parthenos snese srovnání s pozdějším a slavnějším Feidiovým dílem - sochou Dia v Olympii. Byla 12 metrů vysoká. Stála na pravé noze s levou nohou lehce ukročenou. Oblečena byla v řasnatý peplos s přehozenou aigidou. Měla vážnou velebnou tvář s plnými tvářemi a bohaté vlasy. Na hlavě měla posazenou attickou přilbu s pozdviženými nálícnicemi a chocholem. Levou rukou přidržovala kopí a štít, u kterého se plazil had, a v pravé, opřené o sloupek stála bohyně Niké a vztahovala k ní věnec.\n\nNa mnoha místech byla socha vyzdobena drobnějšími prvky, které však měly hluboký význam. Připojená bohyně Niké znamenala vítězství nejen pro Athénu, ale i její město. Sfinga, která nesla chochol přilby, a pegasové po jejích stranách odkazovali na staré báje. Sova - posvátný Athénin pták také nesměl na přilbě chybět. Aigis, kterou měla Athéna přehozenu přes sebe, je vlastně původně kůže kozy Amaltheie, živitelky malého Dia, a poskytuje ochranu jako krunýř. Athéně ji jako své nejmilejší dceři zapůjčil sám Zeus. K ní byl přidán ještě gorgoneion - uťatá hlava nestvůry Gorgó s hadími vlasy. Kdo na ní pohleděl, tak zkameněl. Na zevní straně štítu uprostřed byl ještě jeden gorgoneion.\n\nHad plazící se u štítu připomínal hrdinu Erichthonia s hadíma nohama a budoucího vládce Athén. Pocházel z Héfaista, když ten, chtěje s Athénou násilím počít dítě, skropil svým semenem zemi, protože se mu panenská bohyně vysmekla. Ve chvíli, kdy semeno dopadlo na zem, povstal z něj Erichthonios a Athéna se jej ujala. Také mýtický vládce Athén Kekrops měl hadí nohy. Hadí podoba je příznačná pro božstva pocházející ze země a potažmo symbol praobyvatel, kteří „odnikud nepřišli“, což o sobě prohlašovali Athéňané.\n\nMnohé náměty ve výzdobě sochy se opakovaly i ve výzdobě Parthenonu. Reliéf na podstavci sochy znázorňoval stvoření Pandory. Jemu přihlíží dvacet dalších bohů. To byl významný okamžik lidských i vesmírných dějin. Je to zdůrazněno postavou slunce Hélia, jak se vynořuje z vln, a na druhé straně bohyní měsíce Seléné, jak do vln zapadá. Tento okamžik se objevuje na Parthenónu ještě několikrát a má charakter Feidiova podpisu. Také připomíná jeho přátelství s filosofem Anaxagorem a ohlas jeho filosofie.\n\nNa vnější straně štítu byl zobrazen boj Řeků a amazonek - připomínka řeckého vítězství na Peršany, kteří, tak jako amazonky, přišli z východu. V postavě Thésea a Daidala Feidiás v rozporu s tehdejší odosobněností v zobrazeních hrdinů a lidí zobrazil Periklovu a svoji podobu. Periklés - Théseus je zobrazen s rukama pozdviženýma přes tvář, aby byly osobní rysy částečně zakryty. Zato Daidalova charakteristika je výrazná - energická tvář se silnou čelistí a mohutná lebka bez vlasů. Takový autoportrét najdeme i ve výzdobě Parthenónu, a to v karikující (kentaur) i oslavné (velitel jízdy) podobě. Na vnitřním štítu sochy byla malovaná gigantomachie - souboj bohů s giganty. Bohové vítězným bojem s giganty uhájili vesmírný řád a vládu nad světem. Gigantomachie je postavena do vzájemné paralely s amazonmachií a potažmo s vítězstvím Řeků v řecko-perských válkách. Výjev gigantomachie byl malířským dílem Feidiovým, i když jindy Feidiás používal služeb malířů-specialistů. Umělec využil okrouhlý štít k zobrazení nebeské klenby potápějící se do okeánu, kde se mezi vynořujícím se Héliem a potápějící se Selénou odehrává vítězný boj bohů s giganty. Zeus drtí giganty bleskem a i Athéna, které Niké podává věnec, dosáhla vítězství.\n\nSloupek, o který Athéna Parthenos opírala svoji pravici, svědčí podle kopií o Feidiově novátorství v architektuře, neboť je zakončen korintskou hlavicí, která se ve stavitelství pravidelně objevuje až později.\n\nV celku působila socha kontrastem nahých částí ze slonoviny, kolorováním a září použitého zlata. Její impozantní rozměry byly naplněny oduševnělou vznešeností, kterou jí dodalo Feidiovo umění. Představuje rozvinutí typu kultovní sochy bohyně, jak jej známe již z archaického období.\n\n\n"}
{"id": "74947", "url": "https://cs.wikipedia.org/wiki?curid=74947", "title": "Hroznýšovec kubánský", "text": "Hroznýšovec kubánský\n\nHroznýšovec kubánský (mezi chovateli často též hroznýš kubánský; \"Epicrates angulifer\"), je druh hadů z čeledi hroznýšovitých.\n\nVyskytuje se především na Kubě a v přilehlých ostrovech.\n\nDorůstá délky až 4 metrů, má štíhlé tělo se strakatou bílo-šedo-černou kresbou, vhodné světlo se láme do duhových barev.\n\nLoví především ve dne, hlavně hlodavce, ptáky a někdy i netopýry. Radši má pod sebou pevnou zem, ale za potravou rozhodně se neváhá plazit do stromů čí jeskyní. V noci a při odpočinku vyhledává temný vlhký ukrýt.\n\nGravidní je samice cca 6 měsíců, poté rodí jen asi 6 mláďat, 30–40 cm dlouhých. Ta jsou hned po narození schopna lovu. Dožívají se 20–30 let.\n\nHroznýšovec kubánský byl na jaře 2018 v Evropě chován takřka v sedmi desítkách zoo. O dva roky (únor 2020) později šlo o přibližně 60 zoo. V Česku chová tento druh šest tradičních zoologických zahrad. Jedná se o tyto areály:\n\n\nHroznýšovce kubánské chovají i další zoologická expoziční zařízení, např. Biopark Teplice. Na Slovensku tento druh chovají Zoo Bojnice a Zoo Košice.\n\nZoo Praha chová tento druh dlouhodobě, již od roku 1963. Tehdy přišli první jedinci z Kuby, tedy přímo z oblasti výskytu. První odchov se podařil již roku 1969. Pravidelné chovné úspěchy probíhají od roku 1993. Za následujících 20 let přišlo na svět přes devět desítek mláďat. Zoo je pověřena vedením Evropské plemenné knihy (ESB), a patří k nejúspěšnějším chovatelům na celém světě. Ke konci roku 2017 bylo chováno 12 jedinců. Na konci roku 2018 se jednalo o 11 kusů. \n\n"}
{"id": "74949", "url": "https://cs.wikipedia.org/wiki?curid=74949", "title": "Thorstein Veblen", "text": "Thorstein Veblen\n\nThorstein Bunde Veblen (narozený jako Torsten Bunde Veblen, 30. července 1857 – 3. srpna 1929) byl americký ekonom a sociolog norského původu, představitel technokracie a původního amerického institucionalismu.\n\nNarodil se v americkém městě Cato (stát Wisconsin) v rodině norských imigrantů. Měl 11 sourozenců a jeho synovec Oswald Veblen byl slavný matematik.\n\nSvoje studium začal v Minnesotě na \"Carleton College\", kde byl jeho učitelem ekonomie John B. Clark. Později studoval filozofii a ekonomii na \"Univerzitě Johnse Hopkinse\" a ve studiu filozofie pokračoval na \"Yalské univerzitě\". Získal zde doktorát z filozofie, ale učitelské místo na univerzitě se mu nepodařilo sehnat. Šest let strávil doma jako nezaměstnaný, aby poté znovu začal studovat ekonomii na \"Cornell University\". Zdejší profesor James Laurence Laughlin byl v roce 1892 jmenován profesorem ekonomie na nově založené Chicagské univerzitě a vzal svého žáka s sebou. Veblen zde napsal své nejslavnější dílo \"Teorie zahálčivé třídy\", satirický pohled na americkou společnost. Touto knihou obohatil angličtinu o slovní spojení \"„conspicuous consumption“\" (okázalá spotřeba).\n\nV Chicagu Veblen učil politickou ekonomii do roku 1906, pak byl nucen školu opustit kvůli nepřijatelným mimomanželským vztahům. (Thorstein Veblen byl ženatý dvakrát: s Ellen May Rolfe (od roku 1888 do 1912) a od roku 1914 s Ann Fessenden Bradley). Učil pak na různých univerzitách (např. University of Missouri) až do roku 1927, kdy odešel do důchodu. Zemřel v Kalifornii na selhání srdce.\n\n\n\n\n"}
{"id": "74952", "url": "https://cs.wikipedia.org/wiki?curid=74952", "title": "Rtyně v Podkrkonoší", "text": "Rtyně v Podkrkonoší\n\nRtyně v Podkrkonoší (německy \"Hertin\") je město v okrese Trutnov. Leží v Královéhradeckém kraji v severovýchodních Čechách pod Jestřebími horami v nadmořské výšce okolo 405 metrů nad mořem. Obec leží na Rtyňce v povodí Úpy ve Rtyňské brázdě. Žije zde  obyvatel. Dominantu města tvoří stará zvonice z roku 1544 u kostela svatého Jana Křtitele.\n\nVýznamný vliv na rozvoj města měla těžba černého uhlí. Při severozápadní hranici obce je areál Dolu Zdeněk Nejedlý I s haldou dominující spolu s Čertovým kopcem celé rtyňské kotlině. Důlních děl je ovšem na území Rtyně víc.\n\nNěkolikasetleté hornické tradici je věnována expozice Městského muzea. Ze Rtyně a z nedalekých Malých Svatoňovic vycházejí naučné stezky po hornických dílech v Jestřebích horách.\n\nRtyně byla dějištěm selského povstání v roce 1775, jež vedl rtyňský rychtář Antonín Nývlt Rychetský.\n\nRtyně leží při silnici I/14 vedoucí z Trutnova do Náchoda. Ve Rtyni jsou také dvě vlakové zastávky na trati 032 mezi Trutnovem a Jaroměří.\n\n\n\n\n"}
{"id": "74953", "url": "https://cs.wikipedia.org/wiki?curid=74953", "title": "Hroznýšovití", "text": "Hroznýšovití\n\nHroznýšovití (Boidae) jsou čeleď zahrnující největší a nejtěžší hady světa dorůstající délky až 10 m a hmotnosti až 250 kg, tak i hady malé nepřesahující délku 50 cm. Jde o nejedovaté škrtiče.\nKořist uchvátí a zabíjí mimořádně silným škrcením.\n\nHroznýšovití mají u kloaky patrné zbytky zadních končetin, v podobě malých drápků. Zornička oka je svislá. Někteří mají na hlavě zvláštní buňky – termoreceptory, jimiž mohou rozlišit nepatrné rozdíly v teplotě – až 0,025 °C. Mnoho hroznýšovitých patří k nočním tvorům.\n\nTato čeleď čítá 52 druhů hroznýšů, obývajících širokou škálu různých biotopů. Od krajt se hroznýši liší některými zvláštnostmi ve stavbě lebky (chybí jim tzv. nadoční kost), nebo tím, že jejich podocasní štítky leží pouze v jedné řadě.\n\nHroznýšovití jsou starobylou čeledí hadů, jejíž fosilní předkové byli nalezeni už v křídových horninách. Výsledkem dlouhého vývoje této čeledi je velice značná rozmanitost jejich životních forem.\n\nPoslední roky zaznamenává systematika hroznýšovitých (a nejen těch) značné změny; do této skupiny jsou dnes zařazovány tři podčeledi: Boinae, Erycinae a Ungaliophiinae. Ostatní bývalé podčeledi (včetně krajt) jsou zařazovány do samostatných čeledí, popř. jsou úplně zrušeny.\n\nČeled \"Boidae\" (hroznýšovití) se dělila na následující podčeledi:\n\nV současnosti se tato čeleď dělí na tři podčeledi:\n\nPodčeleď Boinae obsahuje 34 druhů v pěti rodech:\nPodčeleď Erycinae obsahuje 15 druhů ve třech rodech:\nPodčeleď Ungaliophiinae obsahuje 3 druhy ve dvou rodech:\n\n"}
{"id": "74955", "url": "https://cs.wikipedia.org/wiki?curid=74955", "title": "Hroznýš", "text": "Hroznýš\n\nHroznýš může být:\n\n"}
{"id": "74958", "url": "https://cs.wikipedia.org/wiki?curid=74958", "title": "Jednoduché účetnictví", "text": "Jednoduché účetnictví\n\nJednoduché účetnictví je název pro účetní systém, který zachycuje účetní případy na jednom účtu a jehož cílem je podat přehled o příjmech a výdajích, o majetku a pohybu hospodářských prostředků. Současnou definici tohoto pojmu upravuje zákon 221/2015 Sb., který je účinný od 1. ledna 2016.\n\nJednoduché účetnictví můžou vést pouze tyto účetní jednotky: spolky, odborové organizace, organizace zaměstnavatelů, církve, honební společenstva, atd.\n\nÚčetní jednotky vedoucí jednoduché účetnictví musí splňovat tyto podmínky:\n\n\nPřívlastek \"jednoduché\" znamená, že se účetní případy nezachycují na dvou účtech, jako je tomu v účetnictví. Jednoduché účetnictví je založené na peněžní bázi. To znamená, že se nesledují výnosy a náklady, ale výdaje a příjmy. Nevýhody tohoto účetního systému jsou nesystémovost a neucelený kontrolní systém.\n\nV jednoduchém účetnictví se používají tyto účetní knihy:\n\nDo konce roku 2003 označoval termín \"jednoduché účetnictví\" to, k čemu slouží dnešní daňová evidence, tedy systém účtování pro fyzické osoby, které nejsou účetní jednotkou.\n\n"}
{"id": "74961", "url": "https://cs.wikipedia.org/wiki?curid=74961", "title": "Hans Hörbiger", "text": "Hans Hörbiger\n\nHans Hörbiger (29. listopadu 1860, Atzgersdorf (dnes Vídeň) - 11. října 1931, Mauer (taktéž Vídeň)) byl znám jako propagátor pseudovědecké teorie založené na věčném zápasu mezi ledem a ohněm (\"Welteislehre\", Teorie světového ledu). Z této teorie vycházela část nacistické ideologie.\n\nHörbiger vystudoval technologii ve Vídni a poté pracoval v Budapešti jako kreslič a asistent. V roce 1894 vynalezl nový typ závěru pump a kompresorů, díky čemuž se stal finančně nezávislým.\n\nV roce 1913 publikoval spolu s několika dalšími přáteli sedmisetstránkovou knihu \"Ledová kosmologie\", popisující jeho kosmologickou vizi.\nV roce 1925, kdy už bylo jeho dílo poměrně známé, obeslal německé vědce dopisem, kterým jim vyhrožoval, pokud nepřijmou jeho teorii. V té době už k jeho příznivcům patřil i Adolf Hitler a počet lidí, kteří jeho myšlenkám věřili, strmě rostl. Vydal ještě několik knih a svou teorii propojil s nacistickým učením o rasách.\n\nHörbiger zemřel na rakovinu v roce 1931.\n\nJeho učení se stalo jednou z idejí výzkumného ústavu SS Ahnenerbe.\n\nPodle Hörbigera ve Vesmíru probíhá věčný souboj ledu a ohně. Všechny planety kromě Země jsou z ledu. Sluneční skvrny jsou krátery po dopadu ledových balvanů. Dnešní Měsíc byl Zemí zachycen asi před dvanácti tisíci lety a není první družicí této planety. Také je z ledu. Toto přitáhnutí Měsíce způsobilo biblickou potopu, při níž zároveň zanikla Atlantida. V minulosti měly být přitaženy již tři družice, z nichž každá se nakonec na Zemi zřítila. Stejným způsobem se má v budoucnu zřítit i dnešní Měsíc.\n\n"}
{"id": "74967", "url": "https://cs.wikipedia.org/wiki?curid=74967", "title": "Wilbur Smith", "text": "Wilbur Smith\n\nWilbur Addison Smith (* 9. ledna 1933, Severní Rhodesie, dnešní Zambie) je populární anglicky píšící autor dobrodružných románů.\n\nNarodil se v Zambii britským rodičům. Jako rok a půl staré dítě prodělal mozkovou malárii, avšak úspěšně se vyléčil.\nStudoval v Jihoafrické unii (dnes Jihoafrická republika) na Michaelhouse v Natalu a na Rhodes University v Grahamstownu. S prvními dvěma ženami měl dohromady tři děti, obě manželství skončila rozvodem. Potřetí se oženil v roce 1971 s Danielle Thomasovou, jež zemřela na rakovinu roku 1999. Poté se v roce 2000 oženil s Tádžičankou Mokhiniso Rakhimovovou a žije s ní v Londýně.\n\nRomány se vyznačují poutavým dějem s nečekanými zvraty, odehrávají se většinou v Africe, která je autorovi velkou inspirací. Důraz je kladen na autentičnost sdělení a důsledně jsou zpracovány detaily.\n\nZákladem díla jsou ságy rodu Courtneyů a Ballantyneů. Jiná, čtyřdílná série je zasazena do starověkého Egypta a patří do ní též i jeho nejúspěšnější román \"Řeka bohů\".\n\nSérie odehrávající se od konce 19. století do 80. let 20. století:\n\nSérie odehrávající se v 17. a 18. století:\n\nRomán následující po \"Triumfu slunce\":\n\n\n\n\n\n"}
{"id": "74972", "url": "https://cs.wikipedia.org/wiki?curid=74972", "title": "Rtyňská brázda", "text": "Rtyňská brázda\n\nRtyňská brázda je část Úpické pahorkatiny, geomorfologického podokrsku Krkonošského podhůří v severovýchodních Čechách. Rtyňská brázda je na severovýchodě omezena hronovsko-poříčskou poruchou a Jestřebími horami. Na západě hraničí s okrskem Trutnovská pahorkatina a na jihu s Červenokosteleckou pahorkatinou, která již náleží celku Podorlická pahorkatina. Dominantu brázdy tvoří zalesněný Čertův kopec (410 m) a halda dolu Ida. \n\nÚzemí je odvodňováno Rtyňkou do Úpy. V prostoru Rtyňské brázdy leží obce Rtyně v Podkrkonoší, Batňovice, Velké Svatoňovice a Malé Svatoňovice. \n"}
{"id": "74976", "url": "https://cs.wikipedia.org/wiki?curid=74976", "title": "Fables of the Reconstruction", "text": "Fables of the Reconstruction\n\nFables of the Reconstruction je třetí album americké kapely R.E.M., vydané v roce 1985. Ačkoliv se jejich první dvě alba, \"Murmur\" a \"Reckoning\", dočkala pozitivního přijetí, kapela se rozhodla udělat znatelné změny svého hudebního stylu a nahrávacích zvyklostí, mezi nimi z změnu producenta, jímž se stal Joe Boyd a místa nahrávání za které byl vybrán Londýn.\n\nTexty zkoumají mytologii jižanských amerických států. Oslava excentrického jedince je předmětem nejméně čtyř písní na albu (\"Maps and Legends\", \"Life and How To Live It\", \"Old Man Kensey\", \"Wendell Gee\"). \"Maps and Legends\" je věnováno reverendu Howardu Finsterovi, „muži vize a citů - skvělého příkladu pro všechny“. \"Driver 8\" je písní o scenérii obklopující železniční trať. Vlaky jsou častým motivem jižanské hudby, neboť zosobňují svobodu a příslib úniku z onoho prostředí. Název písně \"Cant Get There from Here\" je fráze, kterou jeden z autorů slyšel, když se na venkově ptal na směr kudy jet. Píseň \"Kohoutek\" je pojmenovaná po stejnojmenné kometě a jde zároveň i o první píseň R.E.M. o romantickém vztahu. \"Life and How To Live It\" je nepochybně, ač jej nezmiňuje, o Brivsu Melkisovi, autorovi z Georgie. V době, kdy album vyšlo, R.E.M. již byla známá a oceňovaná kapela a videoklip \"Cant Get There From Here\" byl často hrán na MTV, ačkoliv píseň jako singl propadla.\n\nAlbum bylo nahráváno během období drobných sporů v kapele a pohled členů na album se zásadně liší. Bývalý bubeník Bill Berry prohlásil na začátku 90. let, že album „stálo za nic“, zatímco podle zpěváka Michael Stipe album obsahuje několik důležitých písní kapely a producentu Joe Boydovi řekl, že si album zamiloval.\n\nV bookletu alba je mezi v seznamu skladeb obsažena \"When I Was Young\", ale na albu nahrána není. Byla ale pod názvem \"I believe\" obsažena na albu \"Lifes Rich Pageant\".\n\nPo vydání dosáhlo album \"Fables of the Reconstruction\" na 28. místo amerického a 35. místo britského žebříčku. Zlatou desku získalo album v roce 1991.\n\nAutory všech skladeb jsou Bill Berry, Peter Buck, Mike Mills a Michael Stipe.\n"}
{"id": "74985", "url": "https://cs.wikipedia.org/wiki?curid=74985", "title": "Pozemní lanová dráha", "text": "Pozemní lanová dráha\n\nPozemní lanová dráha (pozemní lanovka) je šikmá kolejová dráha, jejíž vozidla jsou poháněna pomocí tažných lan. Slouží k dopravě, je-li třeba překonat velké stoupání. Často i lanovka sama je turistickým lákadlem a jízda lanovkou je považována za nevšední zážitek. Kromě pozemní lanovky existují ještě visuté lanovky, jejichž kabiny nebo sedačky jsou zavěšeny na lanech.\n\nLanová dráha má vždy nejméně dvě stanice, horní a dolní. Některé lanové dráhy mohou mít po cestě i další stanice (Petřínská lanovka například zastávku Nebozízek v horní polovině trasy).\n\nU lanové dráhy obvykle stoupání nebývá větší než 45 ° (1 000 ‰). Některá zařízení však jsou na pomezí mezi lanovkou a výtahem, například lanová dráha spojující dvě budovy pražského hotelu NH (původně Mövenpick) na Smíchově.\n\nNa pozemní lanovce bývají obvykle dva vozy pohybující se po kolejích každý v opačném směru. Trať může být buď v celé délce dvojkolejná, nebo ve většině délky jednokolejná a k vyhnutí je uprostřed délky výhybna s dvěma Abtovými výhybkami.\n\nJiným způsobem, jak umožnit kolejovému vozidlu jízdu po strmější dráze, je ozubnicová dráha.\n\nExistují i pozemní lanové dráhy s více či méně rovinatou trasou. Jedná se především o systémy z kategorii People Mover s automatickým provozem a krátkými intervaly, které se nacházejí třeba v turistických oblastech s omezením automobilové dopravy, například v italské Perugii nebo v Benátkách.\n\nUspořádání lanových drah má v zásadě tři typy:\nPozemní lanová dráha na lesní dráze Comandau - Covasna je ve spodní polovině jednokolejná, v horní tříkolejnicová. Zvláštností je použití výhybky s pohyblivými jazyky na spodním konci výhybny.\n\n\n\n"}
{"id": "74991", "url": "https://cs.wikipedia.org/wiki?curid=74991", "title": "Josef Kalvoda", "text": "Josef Kalvoda\n\nJosef Kalvoda (15. ledna 1923 v Malči u Chotěboře – 8. března 1999 Hartford) byl profesor dějin a politických věd, publicista, poradce federálního ministerstva školství Spojených států amerických, předseda Křesťansko demokratického hnutí v exilu.\n\nJosef Kalvoda se narodil 15. ledna 1923 v Malči u Chotěboře ve východních Čechách. V roce 1937 vystudoval nižší stupeň gymnázia, ale z rozhodnutí otce gymnaziální studia ukončil. Posléze vypomáhal při správě rodinného hospodářství a navštěvoval Odbornou školu hospodářskou v Nasavrkách, kterou úspěšně ukončil v roce 1940. V roce 1936 vstoupil do Sdružení katolické mládeže. Po konci 2. světové války vstoupil do Československé strany lidové. Jako její člen vystupoval jednoznačně protikomunisticky, byl proti plánům na kolektivizaci vesnic a nesouhlasil s politikou vedení strany v čele s Janem Šrámkem. Již v roce 1947 byl vyšetřován StB.\n\nPo komunistickém převratu v únoru 1948 byl zatčen a obviněn z protistátní činnosti. Když byl propuštěn z vazby a měl vyčkávat na začátek procesu, zvolil raději emigraci do Německa. V letech 1949–1951 pobýval v Norsku. Roku 1951 vycestoval do USA. Po příjezdu do USA pracoval jako ošetřovatel či dělník a cestoval po celé zemi. Tam se také rozešel s exilovou lidovou stranou a založil Křesťansko demokratického hnutí v exilu (KDH). Roku 1956 získal americké občanství a bakalářský titul z politologie a historie na Hunter College of the City University of New York, posléze na Columbia University of New York titul M.A v oboru politologie. Celé studium studoval při zaměstnání. Roku 1960 vstoupil do americké republikánské strany. Aktivně podporoval prezidentské kampaně Barryho Goldwatera a obě kampaně Ronalda Reagana, jejichž názory na komunismus (a postup proti němu) nejvíce odpovídaly těm jeho. V roce 1980 byl členem výboru Scholars for Reagan and Bush. V roce 1960 získal titul Ph.D. na Columbia University of New York a dále působil jako vysokoškolský pedagog. V roce 1968 při uvolnění politických poměrů navštívil jako americký občan Československo. Působil jako vyučující dějin a politických věd zejména na univerzitě St. Joseph College ve West Hartfordu ve státě Connecticut, vyučoval však také na univerzitách v San Diegu a v New Orleans. Postupně získal tituly associated professor a professor. Působil ve velké řadě akademických spolků.\n\nPo roce 1989 spolupracoval s Československou stranou lidovou, později KDU-ČSL. Angažoval se též ve věci obnovení Mariánského sloupu na Staroměstském náměstí. Svou vlast pravidelně navštěvoval, ale trvalý návrat do ČR neplánoval. Po celý život byl praktikujícím katolíkem.\n\nVe svém díle se zaměřoval zejména na zahraniční politiku Sovětského svazu. Zastával tezi, že pouze razantní postup, tak jak jej později praktikoval Ronald Reagan, vůči Sovětskému svazu může být efektivní zahraniční politikou Spojených států amerických vůči tomuto státu. Odmítal spolupráci západního světa s komunistickými státy, finanční podporu Titovy Jugoslávie či komunistického Polska. Ve svých dílech se stavěl též kriticky k Eduardu Benešovi. Je znám daleko více v zahraničí než v České republice.\n\n\n\n"}
{"id": "74992", "url": "https://cs.wikipedia.org/wiki?curid=74992", "title": "Daedalea mollis", "text": "Daedalea mollis\n\nDaedalea mollis je systematický synonymický název pro několik druhů hub:\n\n"}
{"id": "74993", "url": "https://cs.wikipedia.org/wiki?curid=74993", "title": "Visutá lanová dráha", "text": "Visutá lanová dráha\n\nVisutá lanová dráha je nekolejová dráha, jejíž kabiny, sedačky nebo podobná vozidla jsou zavěšena na nosném laně a poháněna pomocí téhož lana nebo zvláštního tažného. Slouží k dopravě, ale často je i turistickým lákadlem, protože jízda lanovkou je považována za nevšední zážitek.\n\nVisutá lanová dráha může být\n\nZvláštní případem je visutá dráha, kde lana jsou použita pouze k pohonu, avšak vozidla (gondoly) jsou zavěšeny na kolejnici (závěsný monorail s lanovým pohonem). Takovým případem je třeba visutá dráha v Drážďanech.\n\nLanová dráha má vždy nejméně dvě stanice, horní a dolní. Některé lanové dráhy mohou mít po cestě i další stanice.\n\nVisuté lanovky jsou oproti jiným druhům dopravy šetrnější k životnímu prostředí, protože jejich výstavbou jsou dotčena jen místa stanic a stožárů. Budování lanovek v chráněných přírodních oblastech však má i své odpůrce, protože zvyšuje počet návštěvníků dosud málo navštěvovaných míst a tím mnohanásobně zvyšuje druhotnou zátěž pro životní prostředí.\n\nV České republice se nachází mnoho visutých lanových drah, z větší části se jedná o lanové dráhy sedačkové (např. na Sněžku). Některé lanovky jsou i kabinové či kabinkové (např. dráha na Ještěd či na Černou horu).\n\n"}
{"id": "74998", "url": "https://cs.wikipedia.org/wiki?curid=74998", "title": "Sedačková lanová dráha", "text": "Sedačková lanová dráha\n\nSedačková lanová dráha je typ visuté lanové dráhy, který se skládá z trvale cirkulující smyčky ocelového lana, natažené mezi dvěma koncovými terminály většinou přes podpěry, které nesou řadu kladek. Na jejím laně, které slouží zároveň jako nosné i tažné, je zavěšeno větší množství sedaček pro jednu nebo více osob. Jsou používány hlavně pro přepravu lyžařů v lyžařských areálech, ale také pro přepravu turistů na vyhlášená turistická místa.\n\nNa sedačky se nastupuje a vystupuje bez zastavení nosného lana. Vozidlem této dráhy je každý závěs se sedačkou, který může být na laně pevně uchycen (pevná varianta) nebo může být odpojitelný, což je využíváno při nástupu a výstupu cestujících (tato verze je ve skiareálech označována jako expresní, neboť rychlost na trati může být velká, protože ve stanici jsou sedačky odpojovány pro klidný výstup a nástup). V závislosti na velikosti sedaček může takováto expresní oběžná lanová dráha přepravit až 4000 osob za hodinu a dosáhnout provozní rychlosti až 6 m/s. Dvojsedačková lanovka, která na mnoho let byla hnací silou lyžařského průmyslu, může přepravit až 1200 osob za hodinu při rychlosti lana až 3 m/s (u pevné varianty), resp. 6 m/s (u odpojitelné varianty). Lanovka se sedačkami pro čtyři osoby může přepravit až 2400 lidí za hodinu rychlostí až 3 m/s, resp. 6 m/s. Pevné lanovky jsou obvykle instalovány na kratší úseky než odpojitelné, jejich výhodou je nižší cena a nižší spotřeba energie, nevýhodou pomalá jízda.\n\n"}
{"id": "75014", "url": "https://cs.wikipedia.org/wiki?curid=75014", "title": "Základní sídelní jednotka", "text": "Základní sídelní jednotka\n\nZákladní sídelní jednotka (ZSJ) je v Česku a na Slovensku základní skladebnou částí sídelního útvaru, tvoří ji sídelní jednotka nebo urbanistický obvod. Účelem ZSJ je přesnější územní identifikace, než jakou poskytují jednotky katastrální území, obec a část obce. Identifikace se používá zejména ke statistickému sledování sociálně-ekonomických a územně-technických jevů přímo souvisejících s osídlením. \n\nPřed zavedením termínu základní sídelní jednotka se jako nejnižší celky používaly místní části, které však s novějším termínem část obce nejsou rovnocenné. Celá řada dřívějších místních částí již není evidována vůbec, a naopak jiná, dříve dále nedělená sídla jsou rozčleněna do více základních sídelních jednotek.\n\nZákladní sídelní jednotky byly v Československu vymezeny při územní přípravě sčítání lidu v roce 1970. Termíny a členění byly stanoveny s účinností od 1. ledna 1980 vyhláškou č. 120/1979 Sb., o prostorové identifikaci informací, tu k 1. lednu 2007 zrušil nový stavební zákon č. 183/2006 Sb. Tato vyhláška byla prováděcím předpisem k § 35 odst. 2 zákona č. 21/1971 Sb., o jednotné soustavě sociálně ekonomických informací (ten byl později nahrazen zákonem o evidenci obyvatel), a k § 130 zákona č. 50/1976 Sb., o územním plánování a stavebním řádu (stavební zákon).\n\nPři územní přípravě sčítání lidu 1980, 1991 a v České republice roku 2001 byly ZSJ revidovány. \n\nZákladní sídelní jednotky definuje v České republice zákon č. 89/1995 Sb., o státní statistické službě. Ten zavedl ještě menší typ územní jednotky, a to statistický obvod (nejnižší jednotkou územní evidence pak je parcela). Základní sídelní jednotku definoval v § 2 jako část území obce s jednoznačnými územně technickými a urbanistickými podmínkami nebo spádová území seskupení objektů obytného nebo rekreačního charakteru. Zároveň stanovil, že základní sídelní jednotky jsou součástí soustavy územních prvků, kterou eviduje Registr sčítacích obvodů a budov. \n\nPodle zákona č. 111/2009, o základních registrech, Registr územní identifikace obsahuje mimo jiné údaje o základních sídelních jednotkách, a to včetně doplňujícího údaj o jejím charakteru, který je dán převažujícím způsobem využití území a strukturou zástavby základní sídelní jednotky. Identifikační údaje, údaje o vazbách na ostatní územní prvky, údaje o charakteru základní sídelní jednotky a lokalizační údaje o území základní sídelní jednotky zapisuje editor těchto údajů, kterým je Český statistický úřad.\n\nProváděcí vyhláška č. 359/2011 Sb. k zákonu o základních registrech v § 3 stanoví, že hranice polygonu území základní sídelní jednotky se vytváří na podkladě mapy základního státního mapového díla v měřítku 1 : 10000 nebo větším a její polohová přesnost odpovídá polohové přesnosti mapy 1 : 10000.\n\nZákladní sídelní jednotky se, podobně jako základní územní jednotky a územně technické jednotky, označují identifikačními čísly, které podle vyhlášky z roku 1979 stanovil Federální statistický úřad v dohodě s federálním ministerstvem pro technický a investiční rozvoj, a popisují se názvy a dalšími charakteristikami, vyjádřenými zpravidla formou kódů. \n\nIdentifikační číslo se po dobu existence prostorové jednotky nemění. Příslušnost těchto jednotek k okresům a krajům a jim naroveň postaveným jednotkám územního členění státu se určuje nezávisle na identifikačních číslech doplňkovými kódy. \n\nProváděcí vyhláška č. 359/2011 Sb. k zákonu o základních registrech v § 19 stanoví, že kód území základní sídelní jednotky má nejvýše 6 číslic včetně kontrolní číslice.\n\nNázvy základních sídelních jednotek se podle vyhlášky z roku 1979 přejímají z Mapy základních územních jednotek, vydávané v gesci federálního ministerstva pro technický a investiční rozvoj Českým úřadem geodetickým a kartografickým v součinnosti s ministerstvem výstavby a techniky ČSR a Slovenským úřadem geodézie a kartografie v součinnosti s ministerstvem výstavby a techniky SSR, nebo z územně plánovací dokumentace.\n\nProstorové jednotky, jejich identifikační čísla a základní charakteristiky jsou uvedeny v jednotném číselníku prostorových jednotek, který podle vyhlášky z roku 1979 vydával Federální statistický úřad v součinnosti s federálním ministerstvem pro technický a investiční rozvoj. Obsah číselníku s některými dalšími údaji byl uložen v centrálně vedeném automatizovaném registru prostorových jednotek. Oprávnění orgánů a organizací čerpat údaje tohoto registru formou sestav nebo jiných nosičů dat stanovil v jednotlivých případech Federální statistický úřad v dohodě s federálním ministerstvem pro technický a investiční rozvoj podle požadavků ústředních orgánů. Územní vymezení a názvy základních sídelních jednotek byly vyznačeny v Mapě základních územních jednotek. \n\nSprávcem kódů ZSJ a dílů v České republice bylo do 10. března 2004 Ministerstvo pro místní rozvoj ČR, od tohoto data Český statistický úřad. \n\nZákladní sídelní jednotku tvořila podle vyhlášky z roku 1979 buď sídelní lokalita nebo urbanistický obvod. \n\nSídelní lokalitu tvoří samostatné seskupení objektů pro bydlení včetně území upraveného pro potřeby sídelního útvaru a případných výrobních, technických a občanských zařízení. Od sebe navzájem jsou sídelní lokality odděleny nezastavěnými plochami nebo hranicemi katastrálních území. \n\nVe vybraných městech jsou základními sídelními jednotkami urbanistické obvody, které jsou vymezeny zpravidla v souladu s tím, jak územně plánovací dokumentace vymezují funkční plochy. Hranice urbanistických obvodů má probíhat po přírozených a v území identifikovatelných prvcích. Takovými vybranými městy byla dle vyhlášky z roku 1979 jednak střediska osídlení oblastního a obvodního významu podle snesení vlády ČSR č. 283/1971 a usnesení vlády SSR č. 1/1972, a jednak střediska osídlení místního významu, která dosáhla velikosti 10 000 obyvatel. Evidovala je ministerstva výstavby a techniky obou republik federace. \n\nV evidenci Českého statistického úřadu jsou však na základní sídelní jednotky rozděleny i neosídlené plochy, tedy celé území státu. \n\nPokud jedna ZSJ zasahuje do více částí obce, je rozdělena na díly, které jsou očíslované. Díl základní sídelní jednotky je dán příslušností budov, patřících do téže základní sídelní jednotky, do více částí obce. Jeden díl nemusí být souvislým územím, ale může se skládat z několika nepropojených částí. Dělení ZSJ na díly nemá oporu v obecně závazné legislativě, ale je součástí metodiky Registru sčítacích obvodů a budov.\n\nVyhláška č. 120/1979 Sb. v § 8 stanovila, že všechny organizace jsou povinny používat k prostorové identifikaci identifikačních čísel, popřípadě i ostatních údajů při statistickém zjišťování, v soustavě informací pro výstavbu, územní plánování a při sledování technického a investičního rozvoje, v oblastních (regionálních) plánech, v podkladech pro sestavování rozpočtů a finančních plánů, v dokladech týkajících se dodavatelsko-odběratelských, resp. smluvních vztahů, ve zvlášť organizovaných evidencích, pasportech a rejstřících a v jiných integrovaných informačních soustavách, a to vždy stanoveným způsobem. Výjimky mohl ve výjimečných případech povolit Federální statistický úřad v dohodě s federálním ministerstvem pro technický a investiční rozvoj na návrh příslušného ústředního orgánu.\n\n"}
{"id": "75024", "url": "https://cs.wikipedia.org/wiki?curid=75024", "title": "ET", "text": "ET\n\nSpojení písmen E a T může mít různé významy:\n\n\n\n\n\n"}
{"id": "75027", "url": "https://cs.wikipedia.org/wiki?curid=75027", "title": "Brno-Tuřany", "text": "Brno-Tuřany\n\nBrno-Tuřany je městská část na jihovýchodě statutárního města Brna. Je tvořena několika čtvrtěmi a katastrálními územími, konkrétně Brněnskými Ivanovicemi, Dvorskami, Holáskami a Tuřany. Celková katastrální výměra činí 17,84 km². Samosprávná městská část vznikla 24. listopadu 1990, její úřad sídlí v Tuřanech. Žije zde přibližně 5700 obyvatel.\n\nPro účely senátních voleb je území městské části Brno-Tuřany zařazeno do volebního obvodu číslo 58.\n\nVšechny 4 čtvrtě byly dříve samostatnými obcemi a dodnes si zachovaly vesnický charakter. Přesto i na území této městské části došlo především v okrajových částech Brněnských Ivanovic k rozvoji průmyslu. Již před rokem 1918 došlo k téměř úplnému propojení zástavby Brněnských Ivanovic a Tuřan, které tak prakticky tvoří jediný velký urbanistický celek, přičemž jsou obě čtvrtě od sebe odděleny jen relativně úzkými ulicemi. Během 20. století se do tohoto procesu zapojila v menší míře i zástavba Holásek. Naopak dosud plně samostatný celek tvoří poněkud izolovaná zástavba bývalé obce Dvorska, nacházející se při jihovýchodní hranici Brna. Z památek je známý kostel zvěstování Panny Marie, který se nachází v historickém jádru Tuřan a zároveň tvoří z některých ulic dobře viditelnou dominantu této čtvrti.\n\nSpojení městské části s ostatními částmi Brna zajišťuje Dopravní podnik města Brna prostřednictvím autobusových linek 40, 48, 63, 78, a noční autobusové linky 95.\n\nÚzemím městské části prochází severně od zástavby Brněnských Ivanovic a Tuřan trasa dálnice D1. Západním okrajem městské části prochází také krátký úsek dálnice D2. Územím městské části prochází severojižním směrem také trasa železniční trati 300 Přerov – Brno, na níž se zde však nenachází žádná zastávka. Na východě území městské části se nachází brněnské mezinárodní letiště Airport Brno, jehož území zasahuje i do katastrálního území sousedního města Šlapanice.\n\nNa západě území městské části Brno-Tuřany se rozkládají také tři chráněná území. Jednak relativně velká přírodní rezervace Černovický hájek, a také přírodní památky Holásecká jezera a Rájecká tůň.\n\nÚzemí městské části Brno-Tuřany hraničí na jihozápadě a západě s městskou částí Brno-jih, na severu s městskými částmi Brno-Černovice a Brno-Slatina, na východě s městem Šlapanice a obcí Sokolnice, na jihu s městskou částí Brno-Chrlice a městem Modřice.\n\nK Brnu bylo území dnešní městské části Brno-Tuřany připojeno ve třech fázích: 16. dubna 1919 byly připojeny obce Brněnské Ivanovice, Tuřany, Komárov, Černovice a Slatina (katastry tří posledně jmenovaných obcí zasahovaly i na území moderní městské části Brno-Tuřany), 1. července 1960 obec Holásky, a nakonec 1. září 1970 obec Dvorska.\n\nPři radikální druhé katastrální reformě Brna, provedené ve druhé polovině 60. let 20. století, zároveň získaly Brněnské Ivanovice, Holásky i Tuřany své současné katastrální hranice. V rámci této reformy došlo k posunu katastrální hranice Brněnských Ivanovice a Tuřan z Ulice 1. května na linii tvořenou ulicemi Rolencovou, Glocovou, Zezulovou a Měšťanskou, čímž kromě přesunu řady domů došlo i k přesunu původně tuřanské základní školy do katastru Brněnských Ivanovic. Zároveň Brněnské Ivanovice ztratily ve prospěch Dolních Heršpic, Horních Heršpic a Komárova část katastru ležící západně od Svitavy, ve prospěch Tuřan a Slatiny severovýchodní část svého původního katastru; naopak získaly jihovýchodní část původního katastru Komárova, a pozemky na jihu původního katastru Černovic. Holásky ztratily stejně jako Brněnské Ivanovice část katastru západně od Svitavy, a ve prospěch Brněnských Ivanovic a Tuřan, od původní vsi oddělenou zástavbu v ulicích Rolencově, Glocově, Ulici 1. května, Uhýrkově, U lesíčka, a Kudrnově. Naopak Tuřany přišly jen o malou část svého původního katastru. Vedle výše zmíněné budovy školy, kterou získaly Brněnské Ivanovice, ztratily ve prospěch Slatiny jen některé pozemky ležící v blízkosti železniční trati procházející Slatinou.\n\n\n"}
{"id": "75031", "url": "https://cs.wikipedia.org/wiki?curid=75031", "title": "Dwight D. Eisenhower", "text": "Dwight D. Eisenhower\n\nGenerál Dwight David Eisenhower, známý též jako Ike, (14. října 1890 – 28. března 1969) byl americký pětihvězdičkový generál a 34. prezident Spojených států amerických.\n\nBěhem druhé světové války byl vrchním velitelem (západních) spojeneckých expedičních sil v Evropě (1944–1945). Po válce nějakou dobu zastával nejvyšší vojenské funkce v ozbrojených silách USA. V roce 1952 odešel jako voják do důchodu, ale zároveň vstoupil do americké vysoké politiky. Získal nominaci Republikánské strany pro kandidaturu na prezidenta USA a v prezidentských volbách roku 1952 zvítězil. Úřad prezidenta USA poté zastával po dvě funkční období v letech 1953–1961.\n\nNarodil se do německo-americké rodiny v Denisonu ve státě Texas, vyrůstal však v Kansasu. Byl třetí ze sedmi synů Davida Jacoba Eisenhowera a Idy Elizabeth Stover. Byl jediným jejich dítětem, které se narodilo v Texasu.\n\nEisenhowerovi předkové v mužské linii připluli do Severní Ameriky v roce 1741. Pocházeli z vesnice Karlsbrunn v  tehdejším – v rámci Svaté říše římské – samostatném hrabství Nassau-Saarbrücken. Jejich původní jméno znělo \"Eisenhauer\". Usadili se napřed v Yorku v tehdejší britské korunní kolonii Pensylvánie. Hans Nikolaus Eisenhauer se pak přestěhoval do Lancasteru, rovněž v Pensylvánii.\n\nDo americké občanské války rodina Eisenhowerů prakticky vůbec nezásahla. V roce 1892 se rodina přesunula do Abilene. Dwightův otec pracoval ve školství. Jeho matka se v roce 1895 rozhodla pro změnu náboženského vyznání a připojila se k Mezinárodním badatelům Bible, později známým jako Svědkové Jehovovi. Od roku 1896 do 1915 jejich dům sloužil jako místo, kde se místní skupina badatelů Bible scházela. Svědkové Jehovovi jsou silně zaměřeni proti vojenství a válce, což výrazně ovlivnilo život Dwighta Eisenhowera. Projevilo se to zejména v roce 1911, kdy se rozhodl nastoupit na United States Military Academy (Vojenskou akademii Spojených států) v městě West Point ve státě New York. To také způsobilo, že dům jeho matky už nebyl místem, kde se badatelé Bible mohli scházet. Vznikl tak dlouhodobý ideový spor mezi matkou a synem (jakož i mnoho dalších), kdy jeho matka výrazně nesouhlasila s jeho vojenskou kariérou. Přesto spolu nadále udržovali velmi blízký vztah.\n\nSpolečně se svými šesti bratry navštěvoval Abilenejskou střední školu. V roce 1909 absolvoval a přijal práci nočního předáka v mlékárně, aby pomohl svému bratru Edgarovi zaplatit vysokoškolské vzdělání. Po této pracovní pauze absolvoval testy na Námořní akademii, kterými prošel, ale protože byl starý na to, aby jej přijali, musel být doporučen kansaským senátorem Josephem L. Bristowem. Díky tomu byl přijat. Jeho rodiče byli proti vojenství, ale vzdělání svého syna považovali za přednější. Během svých studií na akademii dosahoval skvělých sportovních výsledků. Jako člen školního fotbalového týmu získal i několik cen. Ovšem jeho slibná sportovní kariéra fotbalisty skončila velmi rychle kvůli zranění. Akademii absolvoval v roce 1915 v první polovině svého ročníku.\n\n Poté sloužil u pěchoty na různých místech. Například v Texasu a v Georgii. Během první světové války se stal velitelem tankové jednotky a byl dočasně povýšen do hodnosti podplukovníka.\n\nPrvní světovou válku strávil jako instruktor a cvičil posádky tanků v Pensylvánii, přičemž nikdy nezažil ani neviděl skutečnou válku. Po válce mu byla navrácena jeho původní mírová hodnost kapitána (ale následně byl povýšen na majora). Do roku 1922 zůstal u tankové divize jako instruktor a během tohoto pobytu byl ve styku s dalšími americkými tankovými veliteli včetně George S. Pattona. Po roce 1922 se stal výkonným důstojníkem u generála Foxe Connera v oblasti panamského kanálu, kde sloužil do roku 1924. Pod Connerovým vedením věnoval svůj volný čas studiu historické a teoretické části války. Později prohlásil, že toto období mělo možná největší vliv na jeho vojenskou kariéru a vůbec na celé jeho vojenské myšlení.\n\nV letech 1925–1926 navštěvoval velitelskou školu ve Forth Leavenworth v Kansasu, kterou absolvoval jako nejlepší ve svém ročníku. Poté sloužil jako velitel praporu v pevnosti Benning v Georgii a to až do roku 1927.\n\nNa přelomu dvacátých a třicátých let jeho kariéra stagnovala, neboť byl mír. Nebylo tedy možné aby se mohla projevit jeho vojenská genialita, kterou zcela nepochybně oplýval. Během této doby mnoho jeho přátel odešlo z americké armády a hledalo své uplatnění v jiných nevojenských oblastech a lukrativnějších odvětvích.\n\nV této době „nudy“ byl zvolen do American Battle Monuments Commission, která byla vedena generálem Johnem J. Pershingem, záhy také do Army War College a poté sloužil jako výkonný důstojník Generála George V. Moselyho jako Assistant Secretary of War od 1923 do 1929. Poté přišlo jedno z nejdůležitějších období jeho života, kdy sloužil jako „Chief military aide“ u generála Douglase MacArthura. Byl povýšen k „Army Chief of Staff“, kde zůstal do roku 1935. Poté společně s generálem MacArthurem odcestoval na Filipíny, kde sloužil jako vojenský poradce filipínské vládě.\n\nO této době se říká, že to byla pro něj ta nejlepší škola, která jej mohla připravit na „ego“ britského premiéra Winstona Churchilla, generála George S. Pattona a Bernarda Law Montgomeryho, se kterými musel během druhé světové války často jednat.\n\nV roce 1936 byl po 16 letech povýšen z majora do hodnosti podplukovníka. Také se rozhodl naučit létat, vyvrcholením jeho letecké pilotní kariéry se v roce 1937 stal jeho přelet na Filipíny. Navzdory tomu všemu nikdy nebyl v americké armádě veden jako vojenský pilot.\n\nVrátil se zpět do vlasti, kde od roku 1939 pracoval ve Washingtonu, D.C., v Kalifornii a v Texasu v různých funkcích. V červnu 1941 se sešel s „Chief of Staff“ generálem Walterem Kruegerem, velitelem třetí americké armády ve Fort Sam Houston v Texasu. V září 1941 byl povýšen do hodnosti „Brigadier General“ (brigádní generál). Ačkoli jeho velitelské schopnosti byly jeho nadřízeným známy, nikdy se s ním nepočítalo jako s někým, kdo by měl vést důležité operace ve válce.\n\nPo japonském útoku na Pearl Harbor byl převelen do Generálního štábu ve Washingtonu, kde sloužil do června 1942. Zodpovídal za vytváření vojenských plánů, které měly zajistit porážku Japonského císařství a nacistického Německa. V červnu 1942 byl jmenován do „Deputy Chief in charge of Pacific Defenses under the Chief of the War Plans Division“. Všude sklízel uznání a tak byl nakonec jmenován do funkce „Assistant Chief of Staff in charge of Operation Division under Chief of Staff General George C. Marshall.“ George Catlett Marshall si plně uvědomoval a znal jeho skvělé organizační a administrativní schopnosti a pomohl mu dostat se na vrchol mezi tzv. „Senior Command Positions“.\n\nV roce 1942 byl jmenován „Commanding General, European Theater of Operation“ (ETOUSA), která sídlila v Londýně. V listopadu byl také jmenován „Supreme Commander Allied Expeditionary Force of the North African Theater of Operations“ (NATOUSA). V únoru 1943 začali také jeho zásluhou spojenci v Severní Africe postupovat. Získal si tím respekt všech generálů včetně arogantního britského generála Bernarda Law Montgomeryho - velitele osmé britské armády. Mohlo konečně začít také tuniské tažení, kvůli kterému se vzdal velení ETOUSA, aby se mohl plně věnovat vedení NATOUSA. Po porážce fašistických sil v severní Africe byl převelen k „Mediterranean Theater of Operations“ (MTO). To měla být pro něj další výzva, kdy měl vymyslet plán, který by zajistil úspěšné vylodění spojenců v Itálii. Nakonec přišel s plánem invaze na Sicílii a na Apeninský poloostrov.\n\nV prosinci 1943 mu byla přislíbena hodnost „Supreme Allied Commander in Europe“ (SHAEF). V lednu 1944 pokračoval jako velitel EUTOUSA a v následujících měsících byl oficiálně jmenován velitelem „SHAEF“ kde plnil nezbytnou roli v celém procesu osvobozování Evropy. V těchto hodnostech byl pověřen dalším úkolem - vyloděním spojenců v Evropě s krycím názvem „Operation Overlord“, které mělo osvobodit Evropu a porazit nacistické Německo. Operace Overlord, neboli Den D, se nakonec uskutečnila 6. června 1944. Měl dále za úkol, jako velitel AFHQ, naplánovat vylodění v jižní Francii (Operace Dragoon). Od té doby až do konce války zodpovídal za všechna americká vojska na Západní frontě severně od Alp. Jako uznáni mezi „senior commander“ byl 20. prosince 1944 povýšen do hodnosti „General of the Army“, která je americkou obdobou polního maršála ve většině evropských armád. V této a předešlých hodnostech ukázal svůj velký talent ve vedení a smysl pro diplomacii. Ačkoli nikdy přímo nezažil žádnou válku a bitvu na vlastní kůži, vydobyl si respekt předních generálů a politických vůdců. Vypořádával se s vojenským uměním i osobními ambicemi a egoismem svých problematických podřízených jako byl např. Omar Bradley, George Patton a další jemu podřízení velitelé, kteří často zastávali odlišnou taktiku pro osvobozování Evropy. Jednalo se také o takové osobnosti jako byli Winston Churchill, britský polní maršál Bernard Montgomery a francouzský generál a budoucí prezident Francie Charles de Gaulle. Jejich spory o způsob osvobozování Evropy byly nezanedbatelné, ale nikdy neohrožovaly jejich vzájemné vztahy. Jako jeden z mála Američanů byl schopen najít cestu i k Sovětům v čele s maršálem Georgijem Žukovem a Josefem Visarionovičem Stalinem, se kterými často osobně jednal. Tím si velice získal důvěru u svého nejvyššího nadřízeného, amerického prezidenta Franklina D. Roosevelta. Během jednání se Sověty vyjednal například, že to budou právě Sověti, kteří osvobodí Berlín. A tím zachránil podle odhadů až 100 000 amerických vojáků. Avšak toto jeho rozhodnutí bylo později mnohými historiky kritizováno, neboť tím posílil sovětský vliv a mělo to za následek velké množství Rusů padlých v berlínských ulicích během jeho osvobozování.\n\nNikdy nebylo zcela jisté, zdali bude Operace Overlord úspěšná. Takováto operace sebou nesla mnoho rizik, bylo velmi důležité navrhnout nejen správnou oblast pro vylodění, ale také správně stanovit její načasování. Nicméně všechny alternativní plány měly ovšem svá rizika. Naštěstí se spojenci rozhodli pro vylodění v Normandii. Pochybnosti o tomto vylodění měl i on sám, což dokazuje náhodně nalezený a předem připravený projev, který měl nachystán pro případ, že by se toto vylodění nepovedlo. V něm bral všechnu odpovědnost na sebe.\nOriginální proslov, který byl nalezen v kapse košile vojenským pobočníkem:\n„Our landings in the Cherbourg-Havre area have failed to gain a satisfactory foothold and I have withdrawn the troops. My decision to attack at this time and place was based on the best information available. The troops, the air and the Navy did all that bravery and devotion to duty could do. If any blame or fault attaches to the attempt, it is mine alone.\"\n\nPřeloženo:\n„Naše vylodění v Cherbourg-Havre selhalo. Náš pokus získat uspokojivou výhodu v Evropě selhal. Byl jsem to já, kdo rozhodl stáhnout naše vojska. Mé rozhodnutí zaútočit v tuto chvíli v této oblasti bylo založeno na nejlepších dostupných informacích. Pěchota, letectvo a námořnictvo provedlo vše nejodvážněji a nejobětavěji, jak jen mohli. Jestli někdo chce někomu nadávat a obviňovat, tak obviňujte jenom mě, je to jenom má chyba.“\n\nPo německé bezpodmínečné kapitulaci 8. května 1945 byl jmenován „Military Governor of the U.S. Occupation Zone“ se sídlem ve Frankfurtu nad Mohanem. Měl za úkol spravovat jednu ze čtyř okupačních zón, na které bylo Německo po válce rozděleno.\n\nPo plném prozkoumání koncentračních táborů, které měly konečně vyřešit židovskou otázku, přikázal svým válečným zpravodajům natočit co nejvěrnější dokument o koncentračních táborech, který měl pomoci varovat a předejít opakování něčeho podobného v budoucnosti. A také, aby velitelé těchto táborů nemohli před soudem později tvrdit něco jiného. Učinil také rozhodnutí, které překlasifikovalo německé válečné zajatce na neozbrojené vojenské síly, díky čemuž tyto jednotky mohly pomoci s budováním poválečného Německa s minimálním právem na odměny. Velmi také podporoval Morgenthauův plán, který měl z Německa odstranit průmyslové oblasti a tím zamezit možné budoucí válce.\n\nV prosinci 1945 pomohl s distribucí Morgenthauovy knihy „Germany is Our Problem“, která představovala cestu, jakou by se poválečné Německo mělo vydat a jak by mělo být spravováno.\nV letech sloužil 1945–1948 jako „Chief of Staff of the U.S. Army. V prosinci 1950 byl jmenován vrchním velitelem NATO. Velel operačnímu velitelství sil NATO v Evropě.\nZ aktivní služby odstoupil 31. května 1952. Před vstupem do politiky napsal knihu „Crusade in Europe“, která je považována za jednu z nejlepších valečných memoárových děl v amerických dějinách. Během této doby pracoval jako děkan Kolumbijské univerzity.\n\nDíky jeho četným válečným úspěchům byl při návratu do Spojených států oslavován jako národní hrdina. Jednalo se o netradičního válečného hrdinu hlavně z toho důvodu, že nikdy ve svém životě neviděl žádnou válečnou frontu na vlastní oči. Jeho osobní zkušenost s nepřátelskou palbou nastala pouze jednou jedinkrát, to když v roce 1944 při inspekci pozemních vojsk v Normandii nad jeho hlavou proletělo německé letadlo. Během tohoto přeletu se všichni vojáci včetně nejvyššího velitele kryli. Když bylo letadlo zneškodněno, vojáci mu pomohli zpět na nohy. Když jim poděkoval, jeden z nich mu řekl, že to je jejich jediný úkol – aby zůstal v jejich sektoru nezraněn. Tuto historku pak vyprávěl svému okolí velmi často.\n\nNedlouho po svém návratu se připojil k Republikanské straně, která jej v roce 1952 nominovala jako kandidáta do prezidentských voleb. Jeho soupeř na kandidátce byl senátor Robert Taft, kterého porazil. Oba však nakonec došli ke společnému kompromisu, neboť jejich úmysl stát se prezidentem USA byl prosazován ve stylu \"křižácké výpravy\" proti Trumanově politice. On sám před volbami přislíbil, že osobně pojede do Koreje, kde pomůže ukončit Korejskou válku a bude dále bojovat s pomocí NATO proti komunismu ve světě. Vše měl podtrhnout jeho boj proti korupci v administrativní sféře v USA.\n\nMěl za sebou silného společníka Richarda Nixona, jehož dcera se později provdala za jeho synovce. Společně s Richardem Nixonem snadno porazili demokraty Adlai Stevensona a Johna Sparkmana a po dvaceti letech byli dalšími republikány v Bílém domě.\n\nStal se jediným americkým generálem, který se během 20. století stal prezidentem USA. Za jeden z jeho největších úspěchů (jako prezidenta) je Američany považován jeho Mezistátní dálniční systém USA z roku 1956, který byl tehdy pokládán za nezbytný kvůli Studené válce. Lidé tehdy věřili, že v případné válce to budou právě velká města, která se stanou hlavním cílem nepřítele a systém dálnic měl zajistit rychlou evakuaci velkých měst a rychlý přesun vojsk. Tento systém byl založen na jeho vlastních zkušenostech z\nválky, kde pochopil, že flexibilita vojska a civilního obyvatelstva je velice důležitá. Během jeho výkonu prezidentské funkce vyhlásil doktrínu Dynamického konzervatismu. Ačkoli zastával konzervativní ekonomickou politiku, pokračoval ve všech podstatných bodech v New Dealu. Zvláště v oblasti sociálního zabezpečení. Rozšířil tento program i na ministerstva zdravotnictví, školství a vnitra. Jeho osobní kvality, které potvrdil ve funkci prezidenta USA, byly oceněny v druhých prezidentských volbách v roce 1956, kdy získal 57.6 procent.\n\nBěhem Suezské krize se Spojené státy staly ochráncem většiny západních států a některých na Středním Východě. To mělo za následek Eisenhowerovu doktrínu z ledna 1957, která zaručovala použití vojenské síly jako reakci na případnou agresi jakékoliv země, která by byla baštou komunismu. Dne 15. července 1958 poslal 15 000 vojáků do Libanonu jako součást operace „Blue Bat“ (Modrý netopýr). Tato operace byla nevojenského charakteru a měla pomoci stabilizovat tehdejší prozápadní vládu. Operace „Blue Bat“ skončila v říjnu.\n\nByl zastáncem lidských práv. Podpořil Nejvyšší soud v rozhodnutí o desegregaci amerických škol. Zákon byl poté přijat jako dodatek ústavy USA. Den po vynesení rozsudku se zasadil o vytvoření modelové situace ve Washingtonu. Liberálové sice tvrdí, že nikdy nebyl v tomhle ohledu skutečně zapálený, nic to ale nemění na faktu, že jeho činy přispěly k desegregaci americké společnosti.\n\nJeho posledním činem byl program „People to People“, který zajišťoval stipendia ve školství. Během jeho vlády se americká federace rozšířila na 50 států.\n3. ledna 1959 byla připojena Aljaška a 21. srpna 1959 souostroví Havaj. Stejně jako jeho předchůdce, zbavil za svoje funkční období Spojené státy značné části národního dluhu z konce Druhé světové války.\n\nJeho poslední proslov z Oválné pracovny zazněl 17. ledna 1961. Varoval v něm před nebezpečím studené války a zdůraznil roli Americké armády ve světě. V tomto projevu poprvé použil pojem vojensko-průmyslový komplex, před jehož rozmachem veřejnost taktéž varoval.\n\nPo odchodu z Bílého domu jeho popularita poklesla, protože byl považován za prezidenta, který prakticky nic neudělal. Možná to bylo proto, že jeho nástupcem se stal aktivně pracující John Fitzgerald Kennedy. Avšak jeho zásluhy v oblasti občanských práv a s nimi spojeným přerušeným McCarthyismem jsou nesporné. V dnešní době je mnohými historiky označován za jednoho z deseti nejlepších amerických prezidentů. Důchod spolu se ženou strávil poklidně na farmě v Gettysburgu v Pensylvánii.\n\nOd politiky se nedistancoval úplně. Pomáhal při kampaních stranických kandidátů v Gettysburgu.\nTaké pro zajímavost – předtím, než se stal prezidentem USA, musel rezignovat na vojenskou hodnosti „General of the Army“ spolu se všemi vojenskými funkcemi.\n\nZemřel ve 12:25 hodin 28. března 1969 ve „Walter Reed Army Hospital“ ve Washingtonu, D.C. na srdeční selhání ve věku 78 let. Je pochován spolu se svou ženou a svým prvním synem v malé kapli „Place of Meditation“ v „Eisenhower Presidential Library“ v Abilene.\n\n\nA people that values its privileges above its principles soon loses both.\n\n\n\n"}
{"id": "75032", "url": "https://cs.wikipedia.org/wiki?curid=75032", "title": "Patricij", "text": "Patricij\n\nPatricij nebo patricius (z lat. \"pater\", otec; doslova „potomek urozeného otce“) byl potomek staré římské rodiny a původně pouze patricijové byli plnoprávnými občany Říma. Ve středověku a raném novověku hlava bohaté a respektované městské rodiny, která se mohla podílet na samosprávě města. Odtud se ekonomicky a sociálně nejsilnější vrstva měšťanů označovala jako patriciát. Tato skupina obvykle držela silný podíl na lokální moci v rámci městské autonomie a v některých případech i aspirovala na podíl na zemské moci.\n\nV přeneseném významu je příslušník vyšší zámožné a privilegované vrstvy i v současnosti označován jako patricij. Termín se odráží i v moderní kultuře, např. v knihách Terry Pratchetta o Zeměploše označuje vládce města a v Ankh-Morporku jím je lord Havelock Vetinari.\n\nPatricijové nebo také optimáti (tj. nejlepší) se pokládali za přímé potomky rodů, které město založily, a tvořili v něm privilegovanou vyšší vrstvu. Původně pouze patricijové bojovali ve vojsku, volili a mohli být voleni do městských úřadů, mohli uzavírat plnoprávné sňatky a zastávat kněžské funkce. Do jejich rodin či domácností patřili vedle otroků také nesvobodní chráněnci či klienti, kdežto svobodní občané mimo rodiny a rody byli plebejové. O původu patricijů svědčí skutečnost, že patřili ke třem původním kmenům (\"tribus\") – \"Ramnes, Tities\" a \"Laceres\" – z nichž každý tvořilo deset kurií po deseti rodech (\"gens\"). Rody se pak dělily na jednotlivé rodiny či hospodářství (\"familia\"). Protože patricijové byli původně také bojovníci, počet jejich rodů časem klesal, a tak vznikly snad už v královské době tři další kmeny se stejnými jmény, ale s přízviskem \"secundi\" („druzí“). Po občanských válkách klesl počet patricijů snad pod padesát a za císařství se titul patricije uděloval jednotlivým osobám jako dědičné vyznamenání. Patricijové se tak podobali rodové šlechtě a po staletí houževnatě bránili své výsady proti plebejům.\n\nVe středověkých městech byli patricijové představitelé zámožných a dlouho usedlých rodin, kteří si obvykle vymohli na panovníkovi nebo šlechtici městskou samosprávu a aspoň zpočátku ji také plně ovládali. Teprve v pozdním středověku museli připustit i účast řemeslníků a méně zámožných občanů, případně i přistěhovalců.\n\nTermín \"patriciát\" je přesto umělý, poprvé sice doložený pro skutečnost středověkých měst v Bruselu roku 1306, ale více rozšířený až v 16. století v závislosti na větší znalosti antické vzdělanosti a s odkazem na antický patriciát. Z těchto důvodů je někdy historiky odmítán jako nedostatečný pro vystižení situace ve starších obdobích, resp. jako ahistorický.\n\nPatriciát v českých městech se začal tvořit ve 13. století, kdy se vlivem podnikatelských a obchodních činností spojených se vznikem nových měst, objevením stříbra (především Jihlava, Kutná Hora) a vzestupem obchodu vytvořil na Starém Městě pražském a v Brně tzv. starý patriciát. Podobně vznikl a je historicky doložena existence patriciátu i v Kutné Hoře, Jihlavě, Chebu. Nověji se uvažuje o existenci patriciální vrstvy i v Mostě a Stříbře. U ostatních menších měst naopak k potvrzení existence této vrstvy nedošlo.\n\nV některých českých městech jsou pro 13. a 14. století kromě ekonomické, politické a sociální výlučnosti doloženy i právní výhody spojované s patriciátem (např. Brno nebo Cheb). O sebevědomí a moci patriciátu svědčí i jejich brzká účast na celozemském rozhodování. První vlna takových rozsáhlých politických aktivit spadá do období po smrti Přemysla Otakara II., kdy je doloženo, že se zástupci měst účastnili zemského sněmu v roce 1282. Za vlády Václava II. zasedali někteří jeho členové v královské radě. O další mocenský vzestup se patriciát pokusil opět v době praktického bezvládí po roce 1306, kdy se znovu účastnil zemských sněmů. V roce 1309 se pokusil nakonec neúspěšným tlakem na šlechtu o posílení vlivu na kutnohorskou urburu; o deset let později se dostali staroměstští měšťané do sporu s králem Janem Lucemburským a ani zde neuspěli.\n\nVlivem vzniku prvních cechovních organizací v 1. polovině 14. století, rozšíření se českého národního uvědomění a v neposlední řadě i odchodu některých významných rodů z měst na venkov a jejich postupnému splynutí s místní šlechtou došlo k oslabení moci patriciátu, resp. se na jejich místo protlačily nové klany, tentokrát již českého původu a podle některých náznaků se zdá, že i oproti situaci na přelomu 13. a 14. století podstatně chudší. Snad jen v Kutné Hoře a Jihlavě si původní rody uchovaly svou moc až do počátku 15. století. Kutnohorský patriciát byl z města vyhnán husity, jeho část se uchýlila do Jihlavy.\n\n"}
{"id": "75039", "url": "https://cs.wikipedia.org/wiki?curid=75039", "title": "Tribun lidu", "text": "Tribun lidu\n\nTribun lidu (latinsky \"tribunus plebis\") byl ve starověkém Římě vysoký volený úředník (\"magistratus\"), který měl ve městě zastávat zájmy plebejů před útiskem patricijů.\n\nÚřad tribuna čili tribunát údajně vznikl patnáct let po založení římské republiky, v roce 494 př. n. l., kdy plebejové opustili za první secese Řím na protest proti svévoli patricijů. Plebejové se vrátili do města teprve poté, co patricijové souhlasili se vznikem úřadu, jemuž přislíbili „nedotknutelnost“ (\"sacrosanctitas\"), tedy právo nikoli na zákonnou, nýbrž náboženskou ochranu před jakýmkoli fyzickým útokem. Tribunovi lidu náleželo právo pomoci (\"ius auxiliandi\") a právo chránit kteréhokoli plebeje před zvůlí úředníků. Později byli tribunové obdařeni ještě silnějšími pravomocemi: právem zakročení (\"ius intercessionis\"), které tribunům poskytovalo možnost vetovat jakékoli rozhodnutí ostatních úředníků, včetně jiného tribuna lidu, či usnesení senátu (veto znamená v latině „zakazuji“). Tribunové lidu byli stejně jako jiní římští úředníci voleni na jeden rok, ovšem nikoli setninovým (\"comitia centuriata\") nebo tribuiním shromážděním (\"comitia tributa\"), nýbrž pouze plebeji v rámci \"concilia plebis\" (shromáždění plebejů).\n\nTribun směl vynést trest smrti nad osobou, která zasahovala do výkonu jeho povinností (oblíbenou sankcí bylo svržení z Tarpejské skály). Tribunova nedotknutelnost byla vynucována posvátným slibem plebejů, kteří se zavazovali k zabití osoby, jež by se odvážila napadnout tribuna v době výkonu jeho úřadu, čímž by se dopustila velezrady. Tribuni lidu se proto na veřejnosti pohybovali zcela neozbrojení. Jako politický představitel římských plebejů musel tribun lidu ponechávat dveře svého domu neustále otevřené. Dále byl jediným úředníkem, který mohl svolat shromáždění \"concilia plebis\" a předsedat mu. To mu navíc zaručovalo výhradní právo předkládat tomuto shromáždění návrhy. Tribun mohl vyzvat ke schůzi také římský senát, jemuž směl předložit návrh senátního usnesení. Tribunova pravomoc (\"tribunitia potestas\") byla ale omezena jen na území města Říma. Své právo veta tudíž tribun nemohl uplatnit vůči místodržitelům provincií, a jeho nedotknutelnost a právo pomoci sahalo pouze k prvnímu milníku za hradbami Říma. Počet těchto úředníků se měnil v průběhu dob. Zpočátku byli dva, od roku 449 př. n. l. pak byl jejich počet stanoven na deset. Úřad tribunů lidu byl vyhrazen plebejům a až do roku 421 př. n. l. to byl také jediný jim přístupný úřad. V době pozdní republiky se politik z řad patricijů Publius Clodius Pulcher nechal adoptovat svým vzdáleným plebejským příbuzným, načež se úspěšně ucházel o tribunát.\n\nKdyž se Lucius Cornelius Sulla stal diktátorem, zbavil tribuny lidu jejich práva veta a zároveň stanovil předkládání návrhů zákonů \"conciliu plebis\" bez předchozího svolení senátu za nelegální. Kromě toho zamezil dalšímu kariérnímu postupu (\"cursus honorum\") těch politiků, kteří se ucházeli o tuto magistraturu. Teprve za konzulátu Crassa a Pompeia v roce 70 př. n. l. byla moc tribunů obnovena. V době úpadku republiky využívali vlivní jedinci tribunát k získání slávy, prospěchu a především k prosazení osobních zájmů. Již zmiňovaný Clodius a Titus Annius Milo rozpoutali násilí na soudech a ve správě, aby prosadili požadavky Pompeia a Caesara. Když senát odmítl Pompeiovým veteránům udělit půdu a Caesarovi prodloužit prokonzulát v Galii, obrátili se oba vojevůdci se svými žádostmi na tribuny, kteří jim následně vyhověli. Jelikož patricijům nebylo podle zákona dovoleno kandidovat na úřad tribuna lidu, první římský císař Augustus si po nastolení principátu přisvojil na neomezenou dobu pouze samotnou pravomoc tribunů (\"tribunitia potestas\"), aniž by tento úřad skutečně zastával. Tyto kompetence následně tvořily jednu ze dvou hlavních složek Augustovy moci (druhou bylo \"imperium proconsulare maius\"). Tím získal právo svolávat senát, současně byl nedotknutelný (\"sacrosanctus\"), disponoval právem veta a směl vynášet trest smrti. Počátek vlády většiny císařů se datoval od okamžiku jejich přijetí \"tribunitia potestas\", ačkoli někteří císařové, jako třeba Tiberius, Titus, Traianus a Marcus Aurelius, tuto moc obdrželi již za panování svých předchůdců. \"Tribunitia potestas\" nabyli rovněž Marcus Agrippa a Drusus mladší, třebaže ti se nikdy nestali císaři.\n\n\n"}
{"id": "75043", "url": "https://cs.wikipedia.org/wiki?curid=75043", "title": "Vojenský tribun s konzulskou mocí", "text": "Vojenský tribun s konzulskou mocí\n\nVojenský tribun s konzulskou mocí (: Tribuni militum consulari potestate) byl úřad poprvé ustanovený v roce 444 př. n. l., tři sta deset let po založení Říma.\n\nNěkteří zvolení konzulové neměli vždy schopnosti vojevůdcovské, takže v nebezpečné době bylo zapotřebí ustanovit jiné, především zkušené velitele. Byla to kombinace moci vysokých důstojníků s největší politickou mocí.\nDo této funkce mohli být voleni jak plebejové tak i patricijové, což zmírnilo napětí mezi plebeji a patriciji na začátku římské republiky, v době kdy plebejové nemohli zastávat konzulský úřad.\n"}
{"id": "75045", "url": "https://cs.wikipedia.org/wiki?curid=75045", "title": "Vladimír Budinský", "text": "Vladimír Budinský\n\nVladimír Budinský (* 25. listopadu 1959, Kralovice) je český inženýr a politik, v 90. letech 20. století poslanec České národní rady a Poslanecké sněmovny za Občanské fórum, později za ODS, a ministr dopravy České republiky.\n\nStudoval na ČVUT v Praze. V letech 1984–1987 pracoval jako projektant Agrostavu v Žatci, 1987–1990 byl technikem údržby elektrárny v Počeradech, od 1990 soukromý projektant topných a větracích zařízení. Má dvě dcery a jednoho syna\n\nPo sametové revoluci se zapojil do politiky, nejprve regionálně v Lounech, kde dosud žije. Ve volbách v roce 1990 byl jako kandidát Občanského fóra zvolen do České národní rady. Později přestoupil do nově utvořené ODS. Ve volbách v roce 1992 byl za ODS zvolen do České národní rady (volební obvod Severočeský kraj). Zasedal v hospodářském výboru.\n\nOd vzniku samostatné České republiky v lednu 1993 byla ČNR transformována na Poslaneckou sněmovnu Parlamentu České republiky. V letech 1992-1995 byl předsedou hospodářského výboru sněmovny. Mandát obhájil ve volbách v roce 1996 a ve sněmovně setrval do konce funkčního období v roce 1998.\n\nV 90. letech zastával i vládní post. V období od 10. října 1995 do 4. července 1996 byl ministrem dopravy ČR v první vládě Václava Klause. Na post ministra usedl v době stávkové pohotovosti v podniku České dráhy a jeho nominace byla považována za snahu vlády vyřešit napjatou situaci. Od června 1995 již působil jako člen správní rady Českých drah. Souběžně s tím působil například jako člen představenstva vrchlabského podniku KABLO ELEKTRO, a.s. od června 1994 do srpna 1996. Od podzimu 1996 do září 1997 byl předsedou antibyrokratické komise předsedy vlády ČR.\n\nAngažoval se rovněž v komunální politice. V komunálních volbách roku 1994 byl zvolen za ODS do zastupitelstva města Louny, ze zastupitelstva odstoupil po jmenovaní ministrem na podzim 1996, do zastupitelstva města Louny byl zvolen v letech 2006 a 2010.\n\nV sněmovních volbách v roce 1998 již nekandidoval. Od září 1998 do května 2000 působil jako stínový ministr průmyslu a obchodu ODS. Členství v ODS ukončil v roce 2014.\n\nV následném období působil v soukromém sektoru na vedoucích postech:\n\n\nOd roku 2019 je předsedou spolku KONEC UHLÍ - NOVÁ ENERGIE (dříve \"Společnost pro těžbu plynů\" a \"Spolek pro speciální těžbu plynů.\"\n"}
{"id": "75047", "url": "https://cs.wikipedia.org/wiki?curid=75047", "title": "PČR", "text": "PČR\n\nPČR může být zkratka pro:\n\n"}
{"id": "75048", "url": "https://cs.wikipedia.org/wiki?curid=75048", "title": "Botič", "text": "Botič\n\nBotič (spisovná výslovnost boťič, variantní regionální výslovnost též \"botyč\") je říčka v povodí dolní Vltavy. Protéká územím Středočeského kraje a hlavního města Prahy; jde o jeden z nejdelších pražských potoků. Délka jeho toku činí 34,5 km (z toho 21 km v Praze, 1,2 km v potrubí), plocha jeho povodí je 135,79 km². Celkový spád je 1,38 %.\n\nPrávě Botič je „vodou šumící po lučinách“ (tj. v Nuselském údolí) zmíněnou v české hymně. \n\nNázev Botič je doložen již od 12. století a je vysvětlován souvislostí s \"botěním\" či \"botněním\", tj. nabýváním objemu, rozvodňováním.\n\nPražané vyslovují jméno Botič jak měkce, tak tvrdě (Botyč). Internetová příručka Ústavu pro jazyk český uvádí jako spisovnou pouze měkkou výslovnost. Jazyková poradna v roce 1996 zmiňovala výskyt dotazů týkajících se měkčené standardní a neměkčené regionální výslovnosti názvu (vedle Botiče též Nisa), z čehož Národní knihovna v poradně Ptejte se knihovny vyvozuje, že tvrdá varianta je nespisovná. V poradně Asociace středoškolských češtinářů nespisovnost tvrdé výslovnosti odvodili z obecných pravidel spisovné výslovnosti, přičemž výskyt tvrdé výslovnosti si vysvětlují tím, že některá méně užívaná slova (niva), odborné názvy (tis, divizna) nebo místní jména (Botič) nejsou pociťována jako původem česká. Zároveň ovšem poznamenali, že \"Slovník spisovné češtiny\" u takto problematických slov domácího původu výslovnost nezmiňuje a tímto jevem se dokonce vůbec nezabývá ani příručka \"Česká výslovnostní norma\" (J. Hůrková, Scientia, 1995), a tedy by bylo vhodné tento jev jasně upravit a kodifikovat. V minianketě České televize v roce 2008 zvítězila varianta Botyč.\n\nJiž od středověku (kdy se Nuselské údolí a dnešní Vršovice nazývaly Údolí Viničné) se rovněž nazýval \"Vinným potokem\"; tento název se dosud dochoval v názvu ulice Nad Vinným potokem. Dnes se Vinný potok jmenuje jeden z přítoků Pitkovického potoka, který se vlévá do Botiče, v minulosti se Pitkovický potok jmenoval Vinný až k soutoku s dnešním Botičem.\n\nV minulosti se potoku někdy říkalo \"Cebron\" (za husitských válek), popř. \"Potanka\", \"Podanka\" nebo \"Zasav\" (v 18. století).\n\nBotič pramení severně od Křížkového Újezdce v lese Okrouhlíku na území Čenětic. Po melioraci v padesátých létech minulého století byl pramen posunut níže pod les na místo zvané Ovčáry. Protéká přes Čenětice (zleva se vlévá Oleška), Olešky (zleva bezejmenný přítok od Hlubočinky), přes Kocandu (zprava přítok z Osnice), protéká Průhonickou oborou (přes rybníky Bořín a Labeška, mezi nimi se zleva vlévá Jesenický potok, za nimi zprava Dobřejovický potok) a Průhonickým parkem (mine Podzámecký rybník) a místy zalesněným údolím Průhonic meandruje přes Křeslice do Prahy.\n\nHorní tok až do vzdálenosti 17,447 km od ústí je ve správě státního podniku Povodí Vltavy.\n\nNa území Prahy vtéká potok v přírodním parku Botič-Milíčov. Přijímá zprava Pitkovický potok a o kus dál u Fantova mlýna v místě zvaném Dobrá Voda rovněž zprava potok Dobrá voda od Uhříněvsi. Protéká opraveným Petrovickým jezem a před Petrovicemi se zleva vlévá Milíčovský potok od Milíčovských rybníků a v Petrovicích začíná vzdutí Hostivařské přehrady. Přímo v nádrži přijímá zleva Hájecký potok a pod její hrází se nachází vyrovnávací nádrž.\n\nZa Hostivařskou přehradou přijímá Botič zleva Košíkovský potok a pokračuje několikakilometrovým úsekem meandrů (přírodní památka) přes starou Hostivař, kde se do něj zprava vlévá Měcholupský potok. V těchto místech byl vyhlášen přírodní park Hostivař-Záběhlice. Potok pokračuje přes sklopný jez Marcela, který odvádí vodu náhonem doprava do Práčského zámku v lokalitě Práče, údolím Záběhlic přes Záběhlický jez kolem Záběhlického zámku. Pod jezem se vlévá zleva Chodovecký potok a nad jezem se odděluje náhon do Hamerského rybníku. Pod jezem tvoří severní hranici Růžového ostrova a na jeho konci se zleva vrací voda z rybníka a o něco níže se zprava vlévá Slatinský potok. Pod silničním mostem Jižní spojky končí přírodní charakter potoka a začíná nepřerušená regulace toku.\n\nBotič dále protéká areálem michelské teplárny a odstavného nádraží Praha Jih, mohutným obloukem zleva obtéká michelským údolím Bohdalec a Tyršův vrch, stáčí se do Vršovic, překonává vysoký stupeň v ulici U seřadiště, teče zleva kolem stadionu Bohemians 1905, protéká skrze Havlíčkových sadů pod vinicí v Grébovce, kde krátce mizí pod vozovkou v Nuslích poblíž křižovatky Otakarova a parku Folimanka, překonává poslední vysoký stupeň Grébovka a pak protéká Nuselským údolím, (mimo jiné mezi budovou Divadla na Fidlovačce a někdejším areálem bývalého Nuselského pivovaru), přes Ostrčilovo náměstí pod Vyšehradské hradby. Odtud již teče jako kanalizovaný zakrytý tok a ústí zprava do Vltavy v Praze na Výtoni pod Vyšehradským železničním mostem. Oba Nuselské mlýny v této části Botiče (Horní i Dolní) zanikly ve druhé polovině devatenáctého století.\n\nDolní tok je ve správě magistrátu hl. m. Prahy, resp. jeho příspěvkové organizace Lesy hl. m. Prahy.\n\nPrůměrný průtok činí 0,44 m³/s. Průměrná roční teplota vody činí 7–8 °C.\n\n\nPodle povodňového plánu ÚMČ Praha 10 se vyhlašuje\n\n\nVe druhé polovině 20. století kvalita vody odpovídala V., tedy nejhorší třídě čistoty. Podobně jako u jiných toků došlo i u Botiče v 90. letech 20. století k postupné eliminaci zdrojů znečišťování (hlavně z kanalizace) a zlepšení kvality vody. Největším problémem je fosfor a celkový organický uhlík, naopak kyslíkové ukazatele odpovídají neznečištěným tokům. Na základě měření z let 2001–2005 byl Botič řazen nad Hostivařskou přehradou do IV. třídy jakosti, pod přehradou do III./IV. třídy, u ústí do Vltavy do IV./V. třídy.\n\nV místech, kde jsou břehy porostlé stromy, jsou zastoupeny zejména olše lepkavá, vrba bílá, jilm vaz, jilm habrolistý, líska obecná, svída krvavá, brslen evropský. V bylinném pásmu se vyskytuje zejména kopřiva dvoudomá, krabilice mámivá, konopice polní, hluchavka skvrnitá, ptačinec hajní, ptačinec velkokvětý a na jaře také orsej jarní, křivatec žlutý, violka vonná, podbílek šupinatý.\n\nV potoce žije mnoho druhů ryb (pstruh, ouklej obecná, perlín ostrobřichý, plotice obecná, okoun říční, kapr obecný, štika obecná, úhoř říční, hrouzek obecný, jelec tloušť, jelec proudník), z obojživelníků je zde zastoupena kuňka obecná,ropucha zelená a obecná.\n\nČást z Průhonic do Petrovic (8,3 km) bývá sjízdná jen při jarním tání. Úsek od Hostivaře k ústí bývá navíc sjížděn jednou ročně, kolem 20. října, při vypouštění vody z přehrady. Hromadné splutí má tradiční název Rio Botičo. Některé stupně a jezy je obtížné přenášet. V úseku od Michle k Výtoni je několik delších tunelů. V posledním, nejdelším z nich je malý stupeň. Sjíždění je vhodné jen pro zkušené vodáky.\n\nNejlepší koupání v Botiči bylo vždy v místech dnešní Hostivařské přehrady. Údolí tu bylo široké, tůně hluboké a voda ještě čistá, než vtekla do města Prahy. První koupaliště u bývalého Mouchova mlýna zřídili fotbalisté SK Hostivař v roce 1942. Jednoduchá dřevěná přehrada na potoce byla zničena povodní ještě téhož roku. Padesátimetrové koupaliště postavili na stejném místě členové Sokola Hostivař v roce 1950. Během dvou let bylo také zničeno velkou vodou. Následovala postupně stavba dvou menších bazénů. Poslední zatopila Hostivařská přehrada při napuštění roku 1964. Dnes Hostivařská přehrada nabízí na levém břehu placenou pláž a placenou nudistickou pláž, na pravém břehu zdarma koupací molo a množství malých pláží.\n\nSkupina Visací zámek v písni \"Zatykač\" zpívá „Bič a rychle pryč, už se těším na Botič.“\nJan Vodňanský na albu \"S úsměvem Donkichota\" v písni \"Oty skoky o tyči\" zpívá vlastní text „Oty skoky o tyči končí vždycky v Botiči, každý sudý rok — to že je cvok“. Na břehu Botiče v Nuselském údolí se nachází také Divadlo Na Fidlovačce.\n\n\n\n\n\n\n\n\n"}
{"id": "75055", "url": "https://cs.wikipedia.org/wiki?curid=75055", "title": "Čerkizovskaja (stanice metra v Moskvě)", "text": "Čerkizovskaja (stanice metra v Moskvě)\n\nČerkizovskaja ( ) je stanice moskevského metra.\n\nStanice se nachází na lince Sokolničeskaja, na jejím severním konci (je předposlední), ve čtvrti Čerkizovo. Otevřena byla v 3. srpna 1990, jako součást úseku \"Čerkizovskaja\" – Ulica Podbělskogo. Je konstruována jako jednolodní, bez sloupů. Stěny za nástupištěm jsou obloženy kovem, na konci lodě je nad výstupem použito dekorativní sklo. Čerkizovskaja má jen jeden výstup s povrchovým vestibulem. V budoucnosti se má stát přestupní stanicí, poté co bude vybudována druhá okružní linka (v současnosti je jedinou tohoto typu linka Kolcevaja vybudovaná v první polovině 50. let).\n\n"}
{"id": "75060", "url": "https://cs.wikipedia.org/wiki?curid=75060", "title": "Diplomovaný specialista", "text": "Diplomovaný specialista\n\nDiplomovaný specialista (ve zkratce DiS. uváděné za jménem a odděleno čárkou) je neakademický titul, přesněji dle školského zákona označení, které svým absolventům udělují vyšší odborné školy (VOŠ) a konzervatoře (kvalifikace – blíže: ISCED), tedy nejedná se o akademický titul absolventa vysoké školy (VŠ).\n\nDiplomovaný specialista, respektive tyto tituly (či zkratky označení) nižší úrovně, se většinou ve světě v praxi běžně neužívají; v některých zemích jako Česko však může být jejich formální užívání v praxi častější, nicméně ani zde se formální oslovování v podobě \"pane specialisto / paní specialistko\" běžně neužívá.\n\nOd roku 1994 přiznalo Ministerstvo školství, mládeže a tělovýchovy České republiky (MŠMT) absolventům vyššího odborného studia právo používat za svým příjmením \"titul\" podle druhu završeného studia: diplomovaný specialista, diplomovaný umělec, diplomovaný technik, diplomovaný ekonom, diplomovaný fyzioterapeut, diplomovaný ergoterapeut, diplomovaný správní specialista, diplomovaný informační specialista, diplomovaný sociální pedagog, diplomovaná všeobecná sestra, diplomovaný farmaceutický asistent. V roce 1996 přibyl \"titul\" diplomovaný sociální pracovník. Tato označení se nikterak ze zákona nezkracovala.\n\nV roce 1998 bylo označení školským zákonem sjednoceno. Za svým jménem mohou všichni absolventi vyšších odborných škol a od roku 2005 i konzervatoří, používat označení (neakademický titul) diplomovaný specialista, ve zkratce DiS. uváděné za jménem a oddělené od něj čárkou (blíže ISCED). Na diplomu se uvádí celé označení „Diplomovaný specialista v“ + \"jméno vystudovaného oboru\". Mezi jménem a označením se píše čárka, ve větě se píše (stejně jako u jiných titulů uváděných za jménem) čárka i za titulem, neboť se jedná o volný přívlastek (přístavek), např. „\"Jana Nováková, DiS., je novou zdravotní sestrou na oddělení.\"“ – nezkráceně tedy: „\"Jana Nováková, diplomovaná specialistka, je novou zdravotní sestrou na oddělení.\"“\n\nÚspěšným zakončením vzdělávacího programu v konzervatoři se dosahuje buďto středního vzdělání s maturitní zkouškou, nebo vyšší odborné vzdělání v konzervatoři, přičemž vzdělávání v konzervatoři rozvíjí znalosti, dovednosti a další schopnosti žáka získané v základním a v základním uměleckém vzdělávání, poskytuje všeobecné vzdělání a připravuje žáky pro výkon náročných uměleckých nebo uměleckých a umělecko-pedagogických činností v oborech hudba, tanec, zpěv a hudebně dramatické umění (typicky herectví). Vzdělávání v konzervatoři se zpravidla ukončuje příslušným absolutoriem. Žáci tedy mohou ukončit vzdělávání maturitní zkouškou, nejdříve však po čtvrtém ročníku v případě šestiletého vzdělávacího programu konzervatoře a po osmém ročníku v případě osmiletého vzdělávacího programu konzervatoře.\n\nVzdělávání na VOŠ nejprve předchází ukončené střední vzdělání s maturitní zkouškou. Denní studium trvá 2–3,5 let, dálkové 3–4 roky. Výuka je rozdělena na dva semestry, z nichž každý končí zkouškovým obdobím. Studium se skládá z přednášek, odborných seminářů, konzultací, cvičení a exkurzí. Zakončeno je absolutoriem, jehož součástí je obhajoba absolventské práce a zkoušky z odborných předmětů a cizího jazyka. Absolvent získá vyšší odborné vzdělání a je mu uděleno označení diplomovaný specialista (DiS.).\n\nNa rozdíl od studia na veřejných vysokých školách, školné se platí nejen na soukromých, ale též na veřejných VOŠ. Veřejné VOŠ mají jeho výši stanovenou zákonem (2,5–5 tisíc Kč), soukromé školy si ji stanovují samy. Školy také mohou prominout placení části školného (veřejné až o polovinu, soukromé dle svého uvážení).\n\nV porovnání s vysokoškolským bakalářským studiem by studium na VOŠ mělo být zaměřeno především na praxi (typické je v současnosti kupř. pro zdravotníky). Studium je legislativně upraveno školským zákonem (tedy zákonem č. 561/2004 Sb., zákon o předškolním, základním, středním, vyšším odborném a jiném vzdělávání, ve znění pozdějších předpisů), nikoliv vysokoškolským zákonem (tedy zákonem č. 111/1998 Sb., zákon o vysokých školách a o změně a doplnění dalších zákonů (zákon o vysokých školách), ve znění pozdějších předpisů).\n\nV rámci stávající legislativy se vyskytla možnost po zdárném ukončení studia na vyšší odborné škole nastoupit v případě zájmu o bakalářské studium přímo do vyššího ročníku bakalářských programů vysokých škol. Tuto možnost dává současné znění zákona o vysokých školách.\n\nParagraf 49 odst. 3 zákona č. 111/1998 Sb. ze dne 22. dubna 1998 o vysokých školách ve znění pozdějších předpisů (zákon o vysokých školách) totiž říká, že vysoká škola nebo fakulta může stanovit odlišné podmínky pro přijetí uchazečů, kteří absolvovali studijní program nebo jeho část nebo studují jiný studijní program na vysoké škole v České republice nebo v zahraničí anebo absolvovali akreditovaný vzdělávací program nebo jeho část ve vyšší odborné škole nebo studují akreditovaný vzdělávací program ve vyšší odborné škole v České republice nebo v zahraničí.\n\nDle zákona o vysokých školách (vysokoškolský zákon) mohou VŠ stanovit absolventům VOŠ odlišné podmínky pro přijetí a dokonce uznat některé zkoušky z absolvovaných předmětů. Student si tak může zkrátit bakalářský studijní program až o polovinu.\n\n\n"}
{"id": "75067", "url": "https://cs.wikipedia.org/wiki?curid=75067", "title": "Brjanská oblast", "text": "Brjanská oblast\n\nBrjanská oblast ( Бря́нская о́бласть [bŕjanskaja oblasť]) je jedna z oblastí Ruska. Leží v západní části země a jejím hlavním městem je Brjansk.\n\nBrjanská oblast hraničí na západě s Ukrajinou a Běloruskem, na severu se Smolenskou oblastí, na východě pak s Kalužskou, Orelskou a Kurskou oblastí. Její území je rovinaté, na východě se mírně zvedá v pahorkatinu. Hlavní měst Brjansk má dominantní postavení, je největším městem, soustřeďuje se zde průmysl a vedou sem všechny železniční i silniční spoje. Největší řekou, která územím oblasti protéká je Desna, pramenící ve Smolenské oblasti a tekoucí na jih do Ukrajiny.\n\n"}
{"id": "75069", "url": "https://cs.wikipedia.org/wiki?curid=75069", "title": "Vitalismus", "text": "Vitalismus\n\nVitalismus (z latinského \"vita\" = život) znamená:\n\nZa předchůdce vitalismu se považuje Aristotelés, který všem živým bytostem přisuzoval jakési vnitřní směřování k dokonalosti, jež nazýval entelechie. Zárodek a mládě se rozvíjí k dokonalosti svého druhu, rostlinám a některým živočichům doroste dokonce i ztracená část těla. Principem života je duše, u rostlin vegetativní, u živočichů sensitivní (vnímavá) a u člověka rozumná.\n\nZa zakladatele novověkého vitalismu se pokládá vlámský chemik a přírodovědec Jean-Baptiste van Helmont (1677-1744), za hlavní představitele německý lékař a přírodovědec Georg Stahl (1659-1734), francouzský lékař Paul-Joseph Barthez (1734-1806) a zoolog Johann Friedrich Blumenbach (1752-1840). Vitalisté byli přesvědčeni, že i chemie živých organismů je jiná a zavedli rozlišení organické a anorganické chemie. Když se německému chemikovi F. Wöhlerovi roku 1828 podařila syntéza močoviny, tato hranice padla. Koncem 19. století vitalismus oživil biolog a filosof Hans Driesch (1867-1941).\n\nVitalismus jako vědecký názor se dnes pokládá za překonaný a rozdíl mezi živým a neživým hledají vědci spíš v organizaci a zacházení s informací. Ve filosofii jej však v jiné podobě obnovil francouzský filosof Henri Bergson (1859-1941), zejména v knize “Vývoj tvořivý”, která ovlivnila řadu dalších vědců a filosofů, jako byli například Georges Canguilhem, Gilles Deleuze nebo Hans Jonas. Nejsou vitalisté v klasickém smyslu slova, ale odmítají také mechanismus a zdůrazňují, že každý organismus je celek, který nelze vysvětlit jen z jeho částí, a život je proces, který nelze zastavit a zase spustit.\n\nVitalistická teorie byla teorie, která se zakládala na myšlence, že organické sloučeniny vznikají za přispění tzv. vis vitalis (životní síla). Tato teorie byla vyvrácena Friedrichem Wöhlerem v roce 1828, který pomocí zahřívání kyanatanu amonného (anorganická sloučenina) připravil karbonyldiamid neboli močovinu (organická sloučenina).\n\nV české literární historii znamená vitalismus spontánní hnutí mladých spisovatelů a básníků, kteří zažili první světovou válku a po návratu chtěli vyjádřit protest proti válce i radost z prostého života a z jeho krásy, kterou jinak lidé přehlížejí. Někteří z nich byli ovlivněni filosofií H. Bergsona. Mezi představitele se počítá zejména:\n\n"}
{"id": "75077", "url": "https://cs.wikipedia.org/wiki?curid=75077", "title": "Obvod dráhy", "text": "Obvod dráhy\n\nObvod dráhy je podle českého \"Zákona o drahách\" území určené územním rozhodnutím pro stavbu dráhy.\n\nObvod dráhy u celostátní a regionální dráhy vymezují svislé plochy, které jsou vedené hranicemi pozemků určenými pro umístění dráhy a její údržbu. U ostatních drah (vlečky či speciální dráhy) je vymezen také svislými plochami, tyto jsou vedené 3 m od osy krajní koleje, či jakéhokoliv dalšího zařízení nutného pro provoz dráhy (tažného lana, elektrického vedení apod.)\n\n"}
{"id": "75078", "url": "https://cs.wikipedia.org/wiki?curid=75078", "title": "Rokytka (přítok Vltavy)", "text": "Rokytka (přítok Vltavy)\n\nRokytka je říčka v povodí dolní Vltavy. Protéká územím Středočeského kraje a Prahou v České republice. Délka toku činí 36,2 km (z toho 31,5 km v Praze (dle Pražské informační služby. Plocha povodí je 140,33 km². Průměrný průtok u ústí je 0,39 m³/s (dle DVH CR) (Říčanský potok v ústí do Rokytky 0,10 m³/s, Rokytka u Kyjského rybníka dle ČHMÚ 0,34 m³/s ).\n\nRokytka pramení jihozápadně od Tehovce. U osady Vojkov (administrativně součást Tehovce) se zleva vlévá Bublavý potok a o kilometr dál bezejmenný potůček od Tehova. V Radošovicích Rokytka prochází koupalištěm Na Jurečku. Před Nedvězím protéká bezejmenný rybník a přírodní rezervací Mýto, zprava se vlévá potok od Pacova. Mezi Nedvězím a Královicemi protéká přírodním parkem Rokytka (zprava se připojuje bezejmenný přítok od Křenic). Mezi Královicemi a Hájkem tvoří rybník Markéta, protéká Kolodějskou oborou (rybník V Oboře) a pokračuje do Běchovic. V Běchovicích se zprava vlévá Běchovický potok a zleva Říčanský potok. Z Počernického rybníka před Dolní Počernice Rokytka pravou stranou obtéká Hostavice (zprava se vlévá spojený Svépravický potok a Chvalka, zleva Hostavický potok), protéká Kyjský rybník, několikakilometrovou zákrutou až přes Hrdlořezy obtéká vrch Smetanka a teče podél Hořejšího rybníka za Teslou Hloubětín. Za ním podtéká u tramvajové smyčky Starý Hloubětín Poděbradskou ulici a pokračuje středem Vysočan, mezi oběma souběžnými vysočanskými tramvajovými tratěmi. Před Vysočanskou poliklinikou teče nad trasou B Pražského metra a podtéká pod Sokolovskou ulici, dále teče kolem parku Podviní a usedlosti Kolčavka (za ní podtéká silnici a dvě železniční tratě) směřuje k centru Libně. Libeň protéká prudkými oblouky (meandry), v oblasti mezi náměstí dr. Václava Holého a Elsnicovým náměstím (toto náměstí pak přímo podtéká) teče pod kulturní památkou - nejstarším betonovým silničním mostem v České republice z roku 1896. Do slepého ramene Vltavy po pravé straně Libeňského ostrova ústí Rokytka z pravé strany u Českých loděnic pod Libeňským zámkem. Ústí Rokytky do Vltavy je součástí protipovodňové bariéry chránící Prahu před velkou vodou. Po katastrofálních povodních v roce 2002 zde byla vybudována mohutná vrata a betonový val, který zajišťuje ochranu dolní Libně. Podél ústí Rokytky západně od Elsnicova náměstí na svahu pod nedalekým Libeňským zámkem byla městskou částí Praha 8 a pod patronací místní Základní školy Bohumila Hrabala zbudována školní naučná stezka Thomayerovy sady.\n\nPůvodně Rokytka protékala podél rybníka pod Starými Kyjemi. Na straně kostela a vlévala se do rybníka u železničních mostů přes Rokytku. V současné době se vlévá přímo do rybníka, který prošel několikráte procesem čištění od bahna. V rybníce byly při této akci objeveny vzácné říční škeble. Při výtoku z rybníka Rokytka zapuštěna do odtokové roury - v rámci výstavby železničního koridoru došlo k rekonstrukci železničních mostů - starší most byl zcela zbourán. Zrušen byl malý rybník, za mosty až k bývalému mlýnu.\n\nKyjský rybník byl svou rozlohou původně daleko větší než dnes - jeho břehy končily u zahrádek, dnes břeh tvoří panelová cesta.\n\nNacházejí se zde dva železniční viadukty na hlavní železniční trati 010 Praha - Kolín - Pardubice. V roce 2009 se byla zavedena i nová cyklostezka A26 (Vysočanská cyklostezka), po které je možné dojet po tělese bývalých železničních vleček do Tesly Hloubětín a vysočanských závodů ČKD přes Poděbradskou ulici (viadukt) až k Poliklinice Vysočany a dále přes Podvinný mlýn do Libně a Libeňského přístavu na Vltavě. Asfaltová cyklostezka začíná u Hořejšího rybníka, kde navazuje na značenou cyklotrasu s proměnlivým povrchem od Hrdlořez. Cyklostezka i cyklotrasa sledují tok Rokytky.\n\nRokytka v oblasti Čuprovy ulice překonává hranici mezi Prahou 9 a Prahou 8. V tomto úseku je vodní tok ve vybetonovaném korytě. Praha 8 v roce 2017 nechala zpracovat analýzu revitalizace Rokytky s cílem vytvořit v jejím okolí prostor pro odpočinek, procházky apod. Dalším smyslem navržených úprav je snížení přehřívání městské krajiny v letním období, tzv. tepelného ostrova. Na studii by měl navázat projekt, realizace se předpokládá v letech 2019-20. V oblasti Kolčavky bude v roce 2018 realizovaný tzv. vodní prostup Čuprova - napřímení a zjednodušení pěší a cyklistické trasy v této lokalitě.\n\nJeden stával v Kyjích, druhý Kejřův mlýn - v Hloubětíně, u bývalého koupaliště - mezi Průmyslovou a cyklostezkou A26. Podle History revue 11/2009 první zmínka o hloubětínském mlýnu pochází z roku 1544 a týká se prodeje. V průběhu staletí vystřídal mlýn spoustu majitelů. Josef Kejř vlastnil mlýn na počátku 20. století, nechal na vnější zeď budovy zasadit desku s nápisem \"Jos. Kejř 1917\". Dnes slouží mlýn jako obytný rekonstruovaný dům. Další mlýn stával v ul. Podviní na pravém břehu Rokytky. Poslední mlynář z rodu Košťálů zemřel kolem roku 1900 a mlýn přestal pracovat.\n\nV místech pod kopcem Smetánka a také v luzích, které tomuto místu předcházely, proběhla 6. května 1757 bitva u Štěrbohol, nejkrvavější střetnutí mezi rakouskými a pruskými vojsky během sedmileté války. Bitva skončila vítězstvím Prusů, následně byla Praha obležena, ale nebyla dobyta. Zabito bylo 9000 Rakušanů a 14000 Prusů.\n\nRokytka, podobně jako ostatní vodní toky v Praze, má podle informací Magistrátu hlavního města Prahy vysoký stupeň znečištění (v dolním toku IV. třída z V). Městská část Praha 9 posílá přibližně jednou měsíčně na její čištění odsouzené s alternativními tresty, občas jednorázově vypomáhají i různá občanská sdružení nebo skauti.\n\nNa krátké části toku se v Rokytce vyskytuje chráněná střevle potoční.\n\nV úseku Koloděje – Kyjský rybník je Rokytka úzkým a málokdy sjízdným tokem. Úsek Kyje – ústí do Vltavy v Libni (10,3 km) je sjízdný na jaře, po vydatných deštích a na podzim při organizovaném vypouštění. Sjezd je vhodný pouze pro zkušené vodáky. Dřívější nebezpečné jezy pod Smetankou byly přestavěny na skluzy. \n\nKristiánova legenda podává nejstarší výpověď o povodni na Rokytce z roku 938 (3.–4. 3., po vraždě sv. Václava z příkazu jeho bratra Boleslava I.): „I přišli v noci, vzali přesvaté tělo, a naloživše je na vůz, jeli až přijeli k potůčku, jenž slove Rokytnice (dnes Rokytka). A ejhle, voda byla tak vystouplá, že i přes břehy se valíc všechny lučiny zaplavila a těm, kteří svaté tělo přiváželi, nezbývalo naděje kromě smrti. Ale když v takové tísni byli, přišlo jim na mysl, aby prosili samého blaženého Václava, by se nad nimi smiloval…“ (Kristiánova legenda, ed. Pekař 1905, kap. 8, s. 117).\n\nStupně povodňové aktivity dle ČHMÚ, průtoky u Kyjského rybníka (výška hladiny kritériem není):\n\nStupně povodňové aktivity dle povodňového plánu MČ Praha 8 na rok 2002 ze dne 20. března 2002 (Kyjský rybník), bod 1.2 věcné části:\n\nN-letá voda (Kyjský rybník) dle ČHMÚ, evidenční list hlásného profilu:\nNa počátku června 2013 došlo k velké povodni, kdy se rozvodnila řada pražských vodních toků, kromě samotné řeky Vltavy se vylila z břehů i Rokytka, Botič a Šárecký potok. V pražské Libni, v oblasti Elsnicova náměstí a náměstím Dr. Václava Holého pod betonovým mostem, se voda rozlila do prostoru náměstí a do přilehlých ulic. Přerušena byla tramvajová doprava v Zenklově ulici. Vlivem povodně pak došlo k poškození podzemních prostor nedalekého Divadla pod Palmovkou.\n\nV 70. letech 20. století bývala přes Kyjský rybník cesta spojující část Aloisov (Tálínská ulice) s částí Kyjí u kostela. Při povodních bývala cesta zaplavována, což i v souvislosti s názvem ulice Tálínská připomínalo onu známou písničku: \"Když se ten Tálínský rybník nahání ...\"\n\nPodél potoka vede turistická značená trasa 1105, která vychází od konečné tramvají v Kobylisích a končí ve Starých Malešicích.\n\n\n"}
{"id": "75084", "url": "https://cs.wikipedia.org/wiki?curid=75084", "title": "Ústřední dílny Dopravního podniku (Praha)", "text": "Ústřední dílny Dopravního podniku (Praha)\n\nÚstřední dílny Dopravního podniku jsou hlavními dílnami, kterými disponuje Dopravní podnik hlavního města Prahy. Nacházejí se v městském obvodu Praha 10 a zasahují do čtyř katastrálních území: Malešice (městská část Praha 10, sem spadá budova hlavního vchodu a část budovy Správy vozidel Autobusy), Hostivař (městská část Praha 15, sem spadá většina dílenských budov), Strašnice (městská část Praha 10, do Strašnic patří hasičská stanice Dopravního podniku a celý areál depa metra Hostivař) a Štěrboholy (městská část Praha-Štěrboholy, leží zde jen nepatrná část tramvajových dílen).\n\nAdministrativně tvořily ústřední dílny Dopravního podniku nějakou dobu jeden celek (odštěpný závod Technické služby, v době, kdy se uvažovalo o obnovení trolejbusové dopravy, se krátce jmenoval Trolejbusy a opravny). Po zrušení tohoto odštěpného závodu je tramvajová a autobusová část dílen samostatná, autobusová část ústředních dílen je administrativně sloučená s autobusovou garáží. Tramvaje a autobusy mají od roku 2005 společného jen správce budov, odbor správy nemovitostí.\n\nDílny leží na okraji souvislé zástavby města, jsou napojené na tramvajovou síť (je zde ukončená tramvajová trať). Mohou zde být opravovány jak tramvaje (na začátku 21. století se zde modernizují tramvaje typu T3 na T3R.P), tak i autobusy a nedaleko leží také Opravárenská základna metra. Tramvajové dílny tvoří jednu velkou halu, vybudovanou a zprovozněnou v roce 1968. Nahradily tehdy již nevyhovující dílny Rustonka. Autobusy mají vlastní dílnu ve svém komplexu budov.\n\nPřímo před areálem se nachází tramvajová smyčka Ústřední dílny DP.\n"}
{"id": "75085", "url": "https://cs.wikipedia.org/wiki?curid=75085", "title": "Québec (rozcestník)", "text": "Québec (rozcestník)\n\nSlovo Québec (nebo jeho odvozeniny) může znamenat:\n\n\n"}
{"id": "75086", "url": "https://cs.wikipedia.org/wiki?curid=75086", "title": "Jeet Kune Do", "text": "Jeet Kune Do\n\nJeet Kune Do (v překladu cesta zadržující, dvojité pěsti) je svobodný, kreativní a individuální bojový styl vytvořený legendárním hercem, učitelem, filozofem a mistrem bojových umění Bruce Leem.\nZákladem Jeet Kune Do je spontánní rozhodování a přizpůsobování se, podle taoistického principu ne-konání. Jeet Kune Do neobsahuje pevně dané bojové systémy a rozhodně ne v takovém smyslu jako je tomu v japonských, korejských a ve většině čínských systémů. Například v Karate je základní tréninkovou metodou kata (nácvik technik).\nBruce Lee o svém umění řekl: \"„Aby bylo možné pochopit Jeet kune do, je nutné odhodit všechny ideály, vzory, styly, dokonce i koncepci toho, co je a co není ideální v Jeet Kune Do. Můžete se podívat na nějakou situaci bez toho, aniž byste ji pojmenovali? Když ji pojmenujete uděláte z ní slovo a to už vyvolává strach. Jeet Kune Do dává přednost beztvárnosti, aby tak mohl přijmout všechny formy.“\"\nBruce Lee svoji bojovou metodiku pojmenoval v 60. letech v přesvědčení, že ji nazval výstižně jako bojové umění, charakteristické svojí snahou o účinnost. Později ovšem litoval, že vůbec svůj styl nazval, když to není klasický systém bojového umění.\n\"„Naučit se Jeet Kune Do není věcí získávání znalostí a hromadění stylizovaných vzorů, ale je to věc objevení příčiny neznalosti.“\"\nJeet Kune Do je především nejen technikou, ale také vysoce rozvinutou tělesnou a duševní připraveností. Nemůžeme se stát mistry svých technik dokud neodstraníme všechna duševní omezení a dokud nedovedeme být duševně ve stavu úplné otevřenosti a prázdnoty, ve které je místo pro všechny existující techniky.\nPodle učení Bruce Leeho je cílem tradičních stylů bojových umění zapadnutí jednotlivce do systému. Cvičenci ve skutečném boji buď nikdy nebyli, nebo jsou nuceni zaujímat nepřirozené pózy. Tato bojová umění místo aby se dívala přímo na fakta, lpějí na formách, teoriích a stále více se zaplétají.\n\nFilozofie Jeet Kune Do vychází z orientální taoistické filozofie, a z ní čerpajícího zen buddhismu. Lze v ní také najít prvky západní filozofie. Svým životem vyjádřil Bruce Lee hlavní princip své filozofie - individualismus. \"„Ty, člověk, jsi nejdůležitější, nejsi tu kvůli vytvořeným věcem, ale naopak, všechno je tu kvůli tobě, protože ty jsi nejdůležitější.“\"\n\nV Jeet Kune Do je vyvinut úder, který se podobá úderu Wing Chun. Celý úder se vykonává uvolněnou paží. Každé napětí svalstva spotřebovává energii. Když je paže uvolněná, celá energie se přenese na překážku a ne na kontrakci svalstva. Aby se energie mohla přenést beze ztráty, pěst je vytočena palcem vzhůru a během úderu nerotuje. Energie tohoto úderu se podobá energii vytvořené při vymrštění těžkého předmětu ohebným držadlem, které se nejprve ohne a poté vymrští předmět. Jde o přesměrování energie nejde o tvrdost rány jde o její provedení.\n\nBruce Lee jako tvůrce Jeet Kune Do ukázal možnost individuálního a tvořivého přístupu k bojovým uměním. Jeho život, práce, filmy a boj jsou námětem pro mnoho studií, knih a filmů.\n\nNejde o porozumění jde o prázdnotu mysli. Musíte být vyrovnaní jak se svou minulostí, přítomností i budoucností, nesmíte vnímat okolní svět a až pak se můžete začít bavit o Jeet Kune Do.\n\n\n"}
{"id": "75092", "url": "https://cs.wikipedia.org/wiki?curid=75092", "title": "Yakuake", "text": "Yakuake\n\nYakuake je emulátor terminálu pro GNU/Linuxové desktopové prostředí KDE. Design YaKuake byl navržen podle konzole ve hře Quake a podle ní je také nazván.\n\nNejdříve ho vyvíjel François „neptune3k“ Chazal, potom z nedostatku času přestal. YaKuake byl později přidán do větve KDE Extragear, kde se jeho vývoje ujal Eike „Sho“ Hein.\n\nV současnosti má Yakuake tyto hlavní rysy:\n"}
{"id": "75093", "url": "https://cs.wikipedia.org/wiki?curid=75093", "title": "Společenstvo Prstenu", "text": "Společenstvo Prstenu\n\nSpolečenstvo Prstenu je název prvního ze tří svazků románu Johna Ronalda Reuela Tolkiena \"Pán prstenů\".\n\nNa počátku příběhu se hobit Frodo, synovec a dědic Bilba Pytlíka, dozví od čaroděje Gandalfa, že jeho prsten, který zdědil po Bilbovi (jak ten jej nabyl, se popisuje v předchozí části příběhu, v knize Hobit), považovaný jím za víceméně hračku, je ve skutečnosti Jeden prsten, který si kdysi vyrobil Temný pán Sauron a nechal do prstenu přejít značnou část své moci, aby si s jeho pomocí podrobil obyvatele Středozemě, především elfy. Dozví se, že Sauron byl kdysi dávno poražen a prsten mu byl odňat, nyní však opět získal svou ztracenou moc a touží Jeden prsten získat zpět. Je pravděpodobné, že se již Sauron dozvěděl o Bilbovi, a proto musí Frodo opustit Kraj, aby se Prstenu Sauron nezmocnil. Frodo se spolu se svým zahradníkem Samvědem Křepelkou (Samem) a přáteli Smělmírem Brandorádem (Smíškem) a Peregrinem Bralem (Pipinem) vydává na Gandalfovu radu do elfského sídla Roklinky, kam Sauronova moc nesahá a kde se má rozhodnout o dalším osudu Prstenu.\n\nBrzy je odhalí Černí jezdci, Prstenové přízraky, Sauronovi služebníci, a hobiti jsou nuceni celou cestu prchat před jejich pronásledováním. Přes další nebezpečí (málem podlehnou zlému duchu mohyly v Mohylových vrších) se dostanou do městečka Hůrky, kde se seznámí s Aragornem, dědicem starobylé lidské říše Gondor na jihu Středozemě, jenž se však hobitům představí jako hraničář Chodec. Aragorn nabídne hobitům pomoc s cestou do Roklinky. Tam skutečně dorazí, i když jsou cestou na vrchu Větrově téměř polapeni Prstenovými přízraky; Frodo je těžce zraněn (v Roklince je opět uzdraven, ne však zcela).\n\nV Roklince uspořádá pán Elrond poradu, jíž se zúčastní elfové, lidé, trpaslíci, Frodo se svými hobitími přáteli a čaroděj Gandalf. Elrond přítomným vypoví příběh Prstenu a v následné debatě, jak s ním naložit, je rozhodnuto, že jediný způsob, jak zamezit, aby se kdy opět dostal do Sauronovy moci, je zničit ho na místě, kde byl vyroben, tedy v srdci Sauronovy říše Mordoru v Puklinách osudu, průrvě ohnivé hory Orodruiny (Hory osudu). Protože se nikdo nechce dobrovolně do tak nebezpečného místa vydat, nabídne se nakonec Frodo.\n\nJeho nabídka je přijata a jsou mu ustanoveni společníci mající mu pomáhat na cestě: všichni jeho hobití přátelé, Aragorn, Gandalf, elf Legolas, trpaslík Gimli a Boromir, syn vládnoucího správce Gondoru. Družinu (Společenstvo Prstenu) zavede cesta do starobylé, nyní opuštěné podzemní trpasličí říše Morie, kde probudí démona z dávných časů, balroga (původ tohoto démona je vysvětlen v Silmarillionu). Gandalf, dosavadní vůdce výpravy, se v souboji s balrogem zřítí do propasti, zbylí členové družiny uniknou do elfské lesní říše Lothlórien. Jeho vládce Celeborn s chotí Galadriel poskytnou výpravě pomoc, družina dále putuje po Velké řece Anduině divočinou na jih směrem ke gondorské říši.\n\nPřed Rauroským vodopádem jsou poutníci nuceni opustit řeku, při tom se Boromir pokouší Frodovi sebrat prsten, po němž během cesty zatoužil. Vzápětí je družina napadena Uruk-hai, plemenem ohavných služebníků Saurona a Sarumana, míšenci mezi lidmi a skřety. Děj končí, když se Frodo rozhodne po zkušenosti s Boromirem jít do Mordoru sám (se Samem), aby Jeden prsten nepokoušel i ostatní.\n"}
{"id": "75096", "url": "https://cs.wikipedia.org/wiki?curid=75096", "title": "Rokytka", "text": "Rokytka\n\nPojem Rokytka je nejednoznačný a může mít následující významy:\n\n\n\n\n\n"}
{"id": "75097", "url": "https://cs.wikipedia.org/wiki?curid=75097", "title": "Jostedalsbreen", "text": "Jostedalsbreen\n\nJostedalsbreen, též Jostedalbre či Jostedalský ledovec, je největší ledovec pevninské Evropy. Leží v kraji Vestland při západním pobřeží jižního Norska.\n\nJostedalsbreen zakrývá údolí v délce 60 km a pokrývá 489 km², zasahuje tak do obcí Luster, Balestrand, Jølster a Stryn. V nejsilnějším místě má led tloušťku přibližně 600 metrů. Nejvyšší vrchol v oblasti je Lodalskåpa s 2083 metry nad mořem.\n\nV roce 1991 byl vyhlášen Národní park Jostedalsbreen (Jostedalsbreen nasjonalpark), který zahrnuje území o celkové rozloze 1310 km².\n\n"}
{"id": "75098", "url": "https://cs.wikipedia.org/wiki?curid=75098", "title": "Ljublinsko-Dmitrovskaja (linka metra v Moskvě)", "text": "Ljublinsko-Dmitrovskaja (linka metra v Moskvě)\n\nLjublinskaja ( ) je linka moskevského metra. Je vyznačena světle zelenou barvou či alternativně číslem 10.\n\nTato linka je jedna z nejnovějších v celé síti metra. Její první úsek o délce 12,1 km byl otevřen roku 1995. Výstavba byla zahájena již za dob SSSR (koncem 80. let), ekonomické potíže Ruska však výstavbu zpozdily, někde i zastavily. Po otevření prvního úseku se roku 1997 začalo budovat jižní prodloužení, práce byly ale v roce 2000 na dlouhou dobu zastaveny. Výstavba však pokračovala ve směru do centra a severním směrem, kde první úsek do stanice Trubnaja byl otevřen 30. srpna 2007 (s druhou stanicí Sretěnskij Bulvar, otevřenou v prosinci 2007) a následně v roce 2010 byl otevřen úsek do stanice Mar'ina Rosča. Poté byly dokončeno rozestavěné jižní prodloužení do stanice Zjablikovo, kde je možno přestoupit na Zamoskvoreckou linku (stanice Krasnogvardějskaja). Poté se opět pokračovalo severním směrem do stanice Petrovsko-Razumovskaja, kde lze přestoupit na Serpuchovsko-Timirjazevskou linku. 22. března 2018 byly následně otevřen úsek ze stanice Petrovsko-Razumovskaja do stanice Seligerskaja přes stanice Okružnaja a Věrchnije Lichobory.\n\nNa roky 2021-2022 se počítá s dalším prodloužením severního rádiusu do stanic Ulica 800-letija Moskvy, Lianozovo a Fiztech.\n\nNa lince jezdí staré vozy typu 81-71 (ty byly původně stažené na Ljublinskou z ostatních linek), od roku 1998 jsou nasazovány i modernější vlaky typu Jauza. Existují plány na nákup dalších těchto souprav, ty však selhávají, protože výroba vlaků jde velmi pomalu (zatím jich bylo vyroben pouze 35). Linka má vlastní depo, jmenuje se Pečatniki.\n\n\n"}
{"id": "75099", "url": "https://cs.wikipedia.org/wiki?curid=75099", "title": "Honza", "text": "Honza\n\nHonza je domácká podoba mužského rodného jména Jan, řídce užívaná také jako samotné rodné jméno. Pochází z německého jména Hans, které je stvořené z hebrejského jména Johan (Jan).\n\nDalšími variantami tohoto jména jsou: Honza, Honzík, Honzíček, Honzin, Jenda, Jeník, Jeníček\n\n\n\nve filmu:\n\n"}
{"id": "75101", "url": "https://cs.wikipedia.org/wiki?curid=75101", "title": "Telepatie", "text": "Telepatie\n\nTelepatie (z řeckého vzdálený a cítění) je přenos informací umožněný mimosmyslovými schopnostmi, tedy nevyužívající technické pomůcky ani známé smysly.\nJako jev ji předpokládá parapsychologie či psychotronika. Zkušenosti, které si lidé vykládají jako telepatii, interpretuje také psychiatrie, psychologie a hlubinná psychologie. Podle tvrzení některých nových náboženských hnutí jim bylo jejich učení předáno rovněž telepatickou cestou. Víra v telepatii je v západních společnostech poměrně běžná a telepatie je časté téma i v populární kultuře.\n\nExistence telepatie není prokázána. Všeobecně přijímaná vědecká teorie nevysvětluje, jak by telepatie mohla fungovat, a pokusy v rámci experimentální psychologie, včetně těch konaných na vojenskou zakázku, nenašly empirický důkaz existence tohoto jevu. Je také obtížné telepatii definičně odlišit od jiných parapsychologických jevů, například jasnozřivosti.\n\nTermín telepatie zavedl Frederic W. H. Myers a oficiálně se začal používat od založení Society for Psychical Research, která vznikla roku 1882. Termín původně vyjadřoval schopnost lidského myšlení působit na dálku bez pomoci zjevné vnější vibrace.\n\nPojem telepatie se v Československu objevuje na začátku 20. století spolu s metapsychologií.\nPropagátory metapsychologie byli u nás Viktor Mikuška a Karel Kuchynka.\nFenomén telepatie byl spolu s fenoménem jasnovidectví studován okultisty tzv. metapsychologií subjektivní, která pojednávala o psychických manifestacích vycházejících z nevědomí a podvědomí člověka. Pod názvem „telepatie“ se rozuměl přenos dojmů (vjemů), představ, myšlenek atd. od jedné osoby ke druhé, bez prostřednictví známých smyslů.\n\nS telepatií byly konány pokusy ve vojenských laboratořích USA i bývalého SSSR, aniž byl tento jev prokázán a tím spíš shledán vojensky použitelným.\n\nSkeptici tvrdí, že případy telepatie jsou domnělé a lze je vysvětlit jako výsledek podvodu, sebeklamu anebo halucinace, podle nich není důvod pro existenci mimosmyslového vnímání nebo paranormálních sil, nic pro ně nesvědčí a nikdy nebyly nalezeny. Z hlediska biologie lze, podle nich, rovněž mimosmyslové vnímání vyloučit, protože nebyl v organismu nalezen emitor ani receptor síly, a z hlediska informatiky nelze dálkový mimosmyslový přenos realizovat.\n\nPodle Antropologického slovníku se někteří lidé domnívají, že telepat je nadán schopností přijímat elektromagnetické signály, které vznikají v pracujícím lidském mozku. Tyto elektromagnetické vlny jsou velmi slabé, a zanikají několik centimetrů od lidské hlavy a zcela zanikají v elektromagnetickém šumu prostředí. Podle Vojtěcha Mornsteina myšlenkový obsah z nich nebude možno nikdy jednoznačně dešifrovat, protože „vypadají často skoro stejně, když myslíme na způsob dopravy k tetě, či naopak řešíme diferenciální rovnici“.\n\nPodle Milana Nakonečného představuje telepatie identifikaci právě probíhajících událostí za účasti určité osoby a s vyloučením přímého vnímání (např. události, která se někomu přihodila ve velké vzdálenosti od subjektu, jenž má vizi této události), ale také identifikace představ a pocitů v mysli osoby (nesprávně tzv. „čtení myšlenek“ druhého) s vyloučením známých možností identifikace těchto mentálních obsahů – v podstatě tu jde o fenomén „paranormální komunikace“, tj. komunikace nevysvětlitelné známými zákonitostmi.\n\nHans Eysenck a Carl Sargent uvádějí, že existují bohaté důkazy, které dosvědčují, že paranormální jevy, mezi nimi i telepatie, jsou skutečné. Tyto schopnosti jsou, i když ne tak zřetelnou, částí osobnosti, jako jsou inteligence a charakter a mají praktický význam.\n\nTelepatie je podle L. L. Vasiljeva „sugescí na vzdálenost“. Vasiljev provedl analýzu spontánních jevů telepatie a rozdělil ji do pěti stupňů. První stupeň se projevuje neurčitým emocionálním neklidem. V druhém stupni již lze na rozdíl od prvního identifikovat emocionální impuls s konkrétní osobou \"induktora\" (vysílatele). Ve třetím stupni dochází k uvědomění podrobností proběhlé události u vysílatele \"percipientem\" (přijímatelem) s nepřesnostmi v symbolické formě a je doprovázena jeho psychickými reakcemi. Čtvrtý stupeň má formu zřetelné halucinace, tzv. telepatická halucinace. Přijímatel vidí přízraky osob a jejich „role“ v událostech jako jsou nehody, úmrtí, zrození života a jiné extrémní dobré i špatné události. Informace nemají symbolickou podobu, ale jeví se jako skutečné s jednoznačným výkladem. V pátém stupni se stává přijímatel svědkem a účastníkem události buď přímo, nebo jako pozorovatel z dálky. U telepatie v pátém stupni je smazán rozdíl s jevem jasnovidnosti.\n\nGanzfeld experiment (z německého výrazu pro „celé pole“) je parapsychologický experiment, který má prokázat existenci mimosmyslových schopnosti a přenosu síly psí, konkrétně např. jasnovidectví nebo telepatie u lidí. Princip ganzfeld postupu je v oddělení osoby „vysílající“ a „přijímající“. Například první osobě se překryjí oči a ozáří se červeným světlem. Do uší se pustí ze sluchátek šum. Druhá osoba se pak snaží na dálku vyslat telepaticky informaci o obrázku, videosekvenci a podobně. První osoba pak popisuje co „vidí“ ve svém homogenním zorném poli a hodnotitelé pak určí, kterému ze čtyř obrazů je popis nejpodobnější. Hodnotitelé neznají, který z obrazů je správný. Pokud mimosmyslový přenos neexistuje, uhádne zkoušející osoba správný obrázek ve 25%. Vyšší hodnota má dokázat existenci přenosu.\n\nV 80. letech 20. století Bem a Honorton (1985) shromáždili 28 studií o 835 ganzfeld experimentech. Méně než polovina (43%) poskytovala statisticky významné výsledky. Tyto studie podrobili souhrnné analýze (metaanalýze) a došli k výsledku, že „přijímatelé“ jsou úspěšní v 38% případů oproti očekávaným 25%. Statisticky tento výsledek považovali za vysoce významný a o pravděpodobnosti, že by mohl vzniknout náhodně tvrdili, že je menší než jedna k miliardě (Bem a Honorton, 1985).\n\nPozornost vzbudila práce Bema a Hortona z r. 1994, jejíž výsledky svědčily pro existenci mimosmyslového vnímání. Výsledky analýzy Bema a Honortona tvrdě napadeny ze strany skeptiků, zejména prof. Ray Hymanem. Což vedlo k provedení společných exaktních pokusů Honorton – Hyman. J. Heřt uvádí, že některé pokusy vyzněly pozitivně, ale přesně koncipovaný zásadní experiment, který byl iniciován zástupcem parapsychologů Honortonem a zástupcem vědců, psychologem Hymanem, došel v r. 1996 k negativním výsledkům. V „pozitivních“ experimentech byly prokázány statistické chyby. Naproti tomu Atkinson uvádí, že se Hyman a Honorton v diskusi o výsledcích metaanalýzy v základních kvantitativních výsledcích shodli. Rozdílná byla především interpretace výsledků provedených pokusů. Předmětem diskuse byly problémy opakovatelnosti (nepodařilo se dosáhnout), nedostatečné kontroly (možnost senzorického prosakování, nedostatečné postupy náhodného výběru apod.), problém zásuvky (možnost, že nebyly zohledněny nezveřejněné negativní studie), anekdotické doklady (doklady telepatie vycházející pouze z ústního popisu osobní zkušenosti, nevěrohodné pro vědu) aj.\n\nSpor neskončil a parapsychologové od té doby publikovali desítky dalších ganzfeld experimentů včetně metaanalýz. Výsledky jsou stále sporné a statisticky neprůkazné.\n\nRupert Sheldrake studoval telepatii u zvířat.\nVýsledky shrnuje v knize Váš pes to ví.\n\nVelmi kontroverzní je samotný předpoklad experimentu, že statistická odchylka od pravděpodobnosti je důkazem telepatie, tento předpoklad je často spojován s argumentem známým pod názvem God of the Gaps („Bohu vyplňujícím mezery“ – zjednodušeně: někdo konfrontuje vědce s hádankou, tvrdí, že nemůže být vědecky vyřešena, a vyvozuje z toho, že potřebujeme Boha, abychom nalezli vysvětlení). Přísně vzato, odchylka od pravděpodobnosti je pouze důkazem, že to byl vzácný, statisticky nepravděpodobný jev, že to je jen náhoda, popřípadě je to důkaz toho, že \"něco\" ovlivnilo náhodný výběr. Předpoklad experimentu, že za odchylkou musí být telepatie, je klamný.\n\nStručný výkladový slovník českých skeptiků k tomu uvádí, že pokud ganzfeld experimenty prováděli skeptici, výsledek byl vždy negativní právě tak jako výsledky jiných analogických pokusů parapsychologů, např. hádání karet, vidění na dálku nebo ovlivňování generátorů náhodných čísel.\n\nVíra v telepatii je jedním z diagnostických kritérií pro schizotypní poruchu osobnosti (kód 301.22 podle DSM-IV, kód F21 podle MKN-10), toto kritérium se řadí mezi obsahové poruchy myšlení. Uvedená porucha myšlení bývá spojována s magickým myšlením.\n\nPodle psychoterapeutky Barbory Janečkové může být telepatie (vedle bludů a změn vnímání) jedním ze symptomů jedné formy psychospirituální krize (DSM-IV/V62.89), kterou nazývá otevření mimosmyslového vnímání. Psychospirituální krizi samotnou nepokládá za psychopatologické onemocnění, nicméně doporučuje lékařské vyšetření.\n\n\n\n\n"}
{"id": "75108", "url": "https://cs.wikipedia.org/wiki?curid=75108", "title": "Dutozemě", "text": "Dutozemě\n\nDutozemě je označení pro konspirační teorii, že naše planeta je dutá. Tyto teorie lze rozdělit na dvě skupiny: \nTyto teorie byly populární od 19. století a stále je na celém světě mnoho jejich zastánců.\n\nPrvní dochovanou zmínkou o duté zemi je dopis, který zaslal 15. dubna 1818 John Cleves Symmes Jr. členům kongresu USA. Tvrdil v něm, že na pólech jsou otvory do zemského nitra, kde se nachází pět soustředných sfér. Navrhoval provést expedici k pólu a projít do těchto vnitřních světů. Na téma duté Země pořádal přednášky a po jeho smrti v této činnosti pokračoval i jeho syn.\n\nV roce 1870 přišel Američan Cyrus Reed Teed s myšlenkou, že žijeme na vnitřní stěně dutiny uvnitř nekonečné skály. Na propagaci svého učení (koreshismus), jehož základy prý obdržel osvícením při čtení knihy Josue v roce 1869, začal vydávat vlastní časopis a založil novou církev. V roce 1894 měl 4000 věřících. Zemřel v roce 1908. Tvrdil, že se jeho mrtvola nebude rozkládat, ale stalo se tak teprve, když jeho příznivci nechali tělo urychleně nabalzamovat. \n\nV roce 1913 publikoval Američan Marshall Gardner ideu, že Slunce je uprostřed duté Země a tlak jeho záření nás udržuje na jejím vnitřním povrchu.\n\nSyntézu provedl německý letec Peter Bender, který objevil Symmesův časopis během svého zajetí ve Francii za 1. světové války. Předpokládal, že pohled na zakřivenou hladinu a jiné důkazy kulatosti Země jsou jen optický klam. Malou kouli noční oblohy vidíme prý díky tomuto klamu neúměrně zvětšenou, když je za ní malé Slunce schováno.\n\nBenderova teorie zaujala nacistické pohlaváry natolik, že v roce 1942 nechali provést na ostrově Rujána experiment s radary. Tento experiment měl využít vlastností duté Země ke zjišťování nepřátelských lodí, které jsou ve viditelném spektru za obzorem. Po neúspěchu tohoto experimentu ale teorie upadla v nemilost i v Německu a Bender zemřel v koncentračním táboře.\n\n"}
{"id": "75117", "url": "https://cs.wikipedia.org/wiki?curid=75117", "title": "Ternopil", "text": "Ternopil\n\nTernopil (, či ) je město ležící v západní části Ukrajiny na řece Seret. Městem prochází hlavní železniční trať mezi Lvovem a Kyjevem a silnice Lvov – Vinnycja – Umaň. Ternopil je hlavním městem Ternopilské oblasti; žije zde přibližně obyvatel.\n\nV roce 1540 byla polským velitelem Janem Tarnowskim založena pevnost proti tatarským nájezdům. Roku 1540 byla městu polským králem Zikmundem I. Starým garantována městská práva. V roce 1544 byl dokončen Tarnopolský hrad a město odrazilo první útoky tatarů. Na základě lublinské unie v roce 1569 připadlo Polsku. Během Chmelnického povstání bylo město vypáleno a zažilo pogromy na židovské obyvatelstvo. Za svou existenci bylo město několikrát vyplundrováno Turky a Tatary. Po prvním dělení Polska od roku 1772 patřilo Rakousku, v letech 1809 až 1815 Rusku, v letech 1815 až 1918 opět Rakousku, respektive Rakousku-Uhersku. Na přelomu 19. a 20. století prodělalo rychlý rozvoj a stalo se obchodním centrem oblasti. Na podzim 1915 se v blízkosti města odehrávaly boje 1. světové války (mj. bitva u Zborova) a byla u něj zastavena ofenziva rakousko-uherských a německých vojsk.\n\nPo 1. světové válce bylo město střídavě součástí Ukrajinské lidové republiky, Polska a bolševického Ruska. Konec listopadu 1918 — 2. ledna 1919 zde sídlila Západoukrajinská lidová republika. Od roku 1919 až do září 1939 bylo město součástí 2. polské republiky a hlavním městem jejího Tarnopolskéhu vojvodství. V září 1939 po přepadení Polska Německem bylo připojeno k Sovětskému svazu (Ukrajinská SSR). V roce 1939 mělo město 40 000 obyvatel, z toho 77 % Poláků, 10 % Ukrajinců a relativně vysoký počet Židů. Od 3. července 1941 do 14. dubna 1944 bylo obsazeno Německem, které vedlo židovské pogromy. Polská Zemská armáda založená proti nacistické nadvládě tehdy bránila etnické Poláky proti násilí ze strany ukrajinských nacionalistů (UPA). Ternopil byl osvobozený Rudou armádou 15. dubna 1944. Poté byl až do vyhlášení ukrajinské nezávislosti 24. srpna 1991 součástí Sovětského svazu. Nyní je jedním z 24 oblastních měst republiky Ukrajina.\n\nDnes má město zhruba 218 000 obyvatel. Ternopil je sídlem Ševčenkova činoherního divadla, filharmonie a několika muzeí a galerií. Z dochovaných památek stojí za vidění především několik kostelů, zejména kostel Zmrtvýchvstání (Воздвиженська церква), dominikánský z 18. století) a také místní zámek (založen v 16. stol., přestavěn v 19. století).\n\nNa řece Seret byl již v době založení města zbudován velký rybník, který na počátku 20. století téměř zanikl, avšak v padesátých letech byl přestavěn na nádrž o rozloze 3 km², jež v sovětské éře nesla název \"Komsomolské jezero\"; dnes slouží především rekreačním účelům a v jeho okolí se nacházejí rozlehlé parky.\n\nVe městě je zastoupen především potravinářský, bavlnářský, strojírenský (sklízecí kombajny) a farmaceutický průmysl. Ternopil je od roku 1870 důležitou stanicí na železniční trati Lvov – Chmelnyckyj – Žmerynka – Kyjev/Oděsa, další tratě vedou do Černovic, Šepetivky a Chodoriva. Město také leží na západovýchodním evropském silničním tahu E50, frekventovaná silnice vede severním směrem na Kremenec, Dubno a Rivne.\n\nV Ternopile je více než 30 škol, vysokých škol a dalších středních škol a 10 univerzit.\n\nUniverzity:\n\n\n\nMezi osobnosti spjaté s městem patří mj. čeští učitelé Jozef Hořica (Horitza), František Adolf, polský šlechtic Stanisław Koniecpolski, generálové Władysław Langner a Franciszek Kleeberg, polský slavista Aleksander Brückner, ukrajinský nacionalista Jaroslav Stecko, židovský německojazyčný spisovatel Soma Morgenstern, izraelská politička Tova Sanhadra'i, bývalý ukrajinský prezident Viktor Juščenko, či ukrajinský diplomat Jevhen Perebyjnis.\n\nTernopil uzavřel partnerství s polským městem Tarnów.\n\n"}
{"id": "75143", "url": "https://cs.wikipedia.org/wiki?curid=75143", "title": "KEO", "text": "KEO\n\nSatelit KEO je plánovaná satelitní časová kapsle, která měla být původně vyslána do vesmíru v roce 2001 aby uchovala vzkazy obyvatel planety Země svým potomkům v budoucnosti vzdálené 50 000 let. Datum vyslání bylo několikrát odsunuto – nejdříve na rok 2003, 2006 a posléze 2007 až 2008, 2010 až 2011 2012, 2014, 2015, 2017. V únoru 2020 webové stránky KEO stále uváděly předpokládané vypuštění na rok 2019. Projekt získal podporu Evropské kosmické agentury a organizace UNESCO. Časová kapsle byla pojmenována podle tří nejběžnějších hlásek lidské řeči – /k/, /e/ a /o/.\n\nKaždý jednotlivec má možnost přispět svým vzkazem určeným budoucím obyvatelům planety Země. Zpráva může být zadána přímo na oficiálním webu projektu, nebo zaslána organizátorům e-mailem. Organizátoři také vyzvali všechny, aby získávali vzkazy od dětí, starších občanů či těch, kteří nemají potřebné vzdělání tak, aby každá kultura, etnikum či skupina lidí na Zemi byla zastoupena. Satelit má kapacitu nést až čtyřstránkový vzkaz od každého z více než 7 miliard obyvatel planety Země. Všechny obdržené vzkazy budou po vypuštění satelitu publikovány na internetu (bez jmen svých autorů).\n\nKEO ponese na palubě také diamant, který bude obsahovat kapku lidské krve, vzorky vzduchu, mořské vody a půdy. Na jedné z plošek diamantu bude zaznamenána DNA lidského genomu. Mimo to ponese satelit také astronomické hodiny, které budou ukazovat rotační frekvence několika pulsarů, dále pak ponese fotografie lidí všech kultur žijících na Zemi a tzv. „Současnou Alexandrijskou knihovnu“ – encyklopedický souhrn současného lidského vědění.\n\nVzkazy a encyklopedie znalostí budou uloženy ve skleněných, radiaci odolných DVD. Symbolické návody v několika různých formátech budou zobrazovat soubor instrukcí k sestavení DVD přehrávače, který za 50 000 let nemusí existovat ani jako artefakt.\n\nTělo samotného satelitu bude mít přibližný tvar hladké koule o průměru 80 centimetrů s mapou Země na svém povrchu, obklopené vrstvou hliníku, vrstvou tepelné ochrany a několika dalšími vrstvami titanu a dalších těžkých kovů vyplněných vakuem. To by mělo zajistit odolnost proti kosmickému záření, při vstupu do atmosféry, srážkám s drobným kosmickým smetím atd. Až dojde ke vstupu satelitu do pozemské atmosféry, termální vrstva vytvoří umělou polární záři a tím upozorní případné pozorovatele, neboť neponese žádný aktivní komunikační (ani pohonný) systém. Naplánovaná oběžná dráha se vzdáleností 1800 kilometrů nad povrchem je navržena tak, aby se sonda vrátila zpět za zhruba 500 století, tedy za stejně dlouhý čas, jako uplynul od vytvoření prvních lidských jeskynních maleb.\n\nProjekt KEO byl navržen v roce 1994 francouzským vědcem a umělcem Jean-Marc Philippem, průkopníkem v oblasti kosmického umění, který zemřel v listopadu 2008.. Vzkazy začaly být shromažďovány se záměrem vypustit sondu v roce 2001. Studie technické proveditelnosti a další různá zdržení způsobily několikanásobné odklady startu až na období 2010 až 2011, za předpokladu dostupnosti rakety Ariane 5, kterou přislíbila ESA. Start byl opět odložen na rok 2013.\n\nNěkolik dalších kosmických sond, které byly v minulosti vyslány do vesmíru, obsahují časové schránky určené obyvatelům Země budoucnosti nebo i mimozemským civilizacím. Satelit LAGEOS, který vstoupí zpět do atmosféry Země za 8,4 milionů let, nese na své palubě plaketu ukazující konfiguraci pozemských kontinentů v minulosti, současnosti i budoucnosti podle současných znalostí. Sondy Pioneer 10 a Pioneer 11 obě obsahují zlatou plaketu nesoucí základní informace o lidské civilizaci ve formě nákresů. Pravděpodobně nejznámější je zlatá deska Voyageru, kterou na palubě nesou sondy Voyager 1 a Voyager 2 a která obsahuje zvuky a obrazy ze Země spolu se symbolickými instrukcemi pro přehrání záznamu a umístěním planety Země.\n\n"}
{"id": "75149", "url": "https://cs.wikipedia.org/wiki?curid=75149", "title": "Martingale", "text": "Martingale\n\nMartingale [\"mártyngejl\"] je strategie sázení v hazardních hrách. Její základní varianta se týká her, kde se hráči v případě výhry vyplácí dvojnásobek vkladu (např. sázení na barvu v ruletě). Martingale spočívá ve zdvojnásobení vsazené částky v případě prohry v minulém kole. V případě výhry se tak hráči jeho prohrané peníze vrátí zpět ještě s původní vsazenou částkou navíc. Ačkoliv strategie vypadá lákavě, ve skutečnosti by byla výhodná pouze za předpokladu, že by sázející disponoval nekonečně velkými prostředky. Jinak je z matematického hlediska strategie pro hráče vždy nevýhodná, a to tím více, čím déle hraje. Rychlý exponenciální růst nutných sázek v případě po sobě jdoucích proher totiž vede k bankrotu hráče, který vlastní jen konečné prostředky. Navíc systém naráží na řadu praktických problémů, jako je horní hranice povolených sázek, které jeho užití ještě více omezují. Někdy se uvádí, že důvodem omezení sázek v kasinu je právě omezení hráčů hrajících \"martingale\", nicméně předpoklad, který za tím stojí, je chybný. Takový hráč nemá z dlouhodobého hlediska žádnou matematickou výhodu oproti jiným systémům sázení či dokonce proti naprosto náhodnému pokládání sázek.\n\nDefinujme jedno kolo jako posloupnost po sobě jdoucích proher následovaných výhrou nebo po sobě jdoucích proher, které vedou k bankrotu hráče. Pokud hráč vyhraje, hraje opět od základní částky a začíná tak další kolo. Takto definované kolo nám umožní rozdělit průběžné vkládání sázek na jednotlivá kola. Nyní budeme analyzovat očekávané výhry v jednom kole.\n\nNechť \"q\" je pravděpodobnost prohry (např. v americké ruletě s dvěma nulami při sázce na barvu, sudou-lichou, malou-velkou 20/38, v evropské 19/37). Nechť \"B\" je částka, kterou vkládáme jako první, a nechť \"n\" je počet sázek, které můžete v řadě prohrát, než zbankrotujete.\n\nPravděpodobnost, že prohrajete všech \"n\" sázek je \"q\". Celková částka, kterou v tomto případě prohrajete je \n\nPravděpodobnost, že neprohrajete všech \"n\" sázek je 1 − \"q\". Pokud neprohrajete všech \"n\" sázek, pak vyhrajete částku \"B\" (první vložené peníze). Očekávaná výhra za toto jedno kolo je to, co v průměru vyhráváte, minus to, co v průměru prohráváte, tedy:\n\nKdykoliv je pravděpodobnost prohry \"q\" > 1/2, je výraz 1 − (2\"q\") < 0 pro všechna \"n\" > 0. To znamená, že v jakékoliv hře, ve které je větší pravděpodobnost prohry než výhry dané sázky (např. ruleta), v průměru v každém kole ztrácíte peníze. Navíc čím vícekrát jste ochotni vsadit, tím víc prohráváte.\n\nPředstavte si, že máte k dispozici k sázení např. 6300. Vsadíte 100 (ve výše zmíněném vzorci to znamená B = 100) na první roztočení. Když prohrajete, vsadíte 200 na druhé roztočení, v případě další prohry 400 na třetí, 800 na čtvrté, 1600 na páté a 3200 na šesté.\n\nPokud např. vyhrajete hned po prvním roztočení, získáte 100 navíc a začnete martingale znovu.\n\nPokud např. prohrajete 100 po prvním roztočení a vyhrajete 200 po druhém, získáte opět čistý zisk 100 a martingale se opět začíná od znova.\n\nPokud prohrajete prvních pět roztočení, prohrajete celkově 3,100 (3,100 = 100 + 200 + 400 + 800 + 1600). Na šesté roztočení vsadíte 3200. Pokud vyhrajete, opět máte čistý zisk 100.\n\nPokud prohrajete prvních šest roztočení, prohrajete celkem 6300, což je celá suma, kterou jste měli k dispozici, a tak už vklad nemůžete v dalším kole zdvojnásobit (ve vzorci výše tedy \"n\" = 6). V tomto bodě v \"martingalu\" nemůžete pokračovat.\n\nV tomto případě je pravděpodobnost prohry 6300 (kdy v martingalu již nemůžete pokračovat) rovna pravděpodobnosti šesti po sobě jdoucích proher. To v případě např. americké rulety (\"q\" = 20/38) činí (20/38)^6 = 2.1256%. Pravděpodobnost výhry 100 je rovna 1 minus pravděpodobnosti 6 po sobě jdoucích proher, v našem případě tedy 1 - (20/38)^6 = 97.8744%.\n\n\nPředchozí úvahy byly založeny na hledání očekávané hodnoty výhry či prohry, tedy vztahu mezi tím, jaká je pravděpodobnost, že prohrajeme, a kolik v tom případě prohrajeme. Můžeme k problému přistoupit i odjinud a ptát se, jaká je pravděpodobnost, že užitím \"martingalu\" nezbankrotujeme dříve, než zdvojnásobíme částku, s kterou jsme do kasina přišli.\n\nVezmeme-li v úvahu stejné podmínky jako výše, můžeme se ptát, jaká je pravděpodobnost šesti po sobě jdoucích proher, když sázíme jen na červenou/černou či sudou/lichou. Ačkoliv pravděpodobnost šesti po sobě jdoucích proher ze šesti roztočení je vcelku malá (2, 1256 %), s rostoucím počtem roztočení stoupá velmi rychle.\n\n\nAbychom zdvojnásobili naši původní částku 6,300 s tím, že náš první vklad je 100 (jako výše), potřebovali bychom minimálně 63 roztočení (v extrémně nepravděpodobném případě, že bychom všech těchto 63 roztočení vyhráli napoprvé), maximálně 378 roztočení (ve stejně nepravděpodobné variantě, že vyhráváme každé kolo právě až při 6 roztočení). S velkou pravděpodobností budeme potřebovat kolem 150 roztočení. Nicméně již při 150 roztočeních máme pravděpodobnost šesti po sobě jdoucích proher 80,6 % (viz výše).\n\nKlasické sázení na červenou a černou můžeme nahradit nějakými jinými hrami. Limitní případ nastává např. při házení mincí, kde mají obě dvě strany stejnou pravděpodobností hodnotu a pravděpodobnost prohry je tak stejná jako výhry (platíme-li za výhru dvojnásobek vsazeného, jedná se tedy o spravedlivou hru – takovou však v kasinech nenajdeme). Tam je při 150 roztočeních šance, že prohrajeme šestkrát za sebou, 70,7 %. V jakékoliv hře, kde je pravděpodobnost prohry větší než 50 %, je tedy i tato hodnota vyšší.\n\nNaše úvahy byly založeny na šesti po sobě jdoucích prohrách. Ve větších kasinech lze sázet i větší částky a mohli bychom naše sázky po prohře zdvojnásobovat i vícekrát. Bez ohledu na to však pravděpodobnost zdvojnásobení naší částky dříve, než zbankrotujeme, zůstává stejná. Musíme totiž sice prohrát vícekrát než šestkrát v řadě, aby došlo k bankrotu, zrovna tak ale musíme hrát déle, abychom naše peníze zdvojnásobili. \n\nZ výše uvedeného vyplývá, že hráč užívající \"martingale\" nemá proti kasinu žádnou výhodu. Je velmi pravděpodobné, že prohraje všechno, s čím přišel, dokonce ještě dříve, než by stihl svůj obnos zdvojnásobit.\n\nHorní limity sázek v kasinech jsou zavedeny z důvodu ochrany před hráči užívajícími \"martingale\" či jakoukoliv jinou strategii. Jejich důvod je prostý. Kasino si nemůže dovolit riskovat v několika málo hrách příliš mnoho peněz, protože by nemělo čím je vyplatit. Stoly bez limitů si mohou dovolit jen velmi velká kasina, jejichž zisk je dostatečně velký na to, aby jim nevadilo v několika hrách vyplatit velké částky. Hráči užívající \"martingale\" budou v takových kasinech vřele vítáni.\n\n\n"}
{"id": "75156", "url": "https://cs.wikipedia.org/wiki?curid=75156", "title": "Saitama", "text": "Saitama\n\nSaitama (さいたま市; \"Saitama-ši\") je hlavní město prefektury Saitama na ostrově Honšú v Japonsku. Vzniklo spojením měst Urawa, Ómija a Jono v roce 2001. V roce 2005 se spojilo s městem Iwacuki. Od roku 2003 je „městem z titulu vládního nařízení“. Mnoho z jeho obyvatel dojíždí za prací do Tokia.\n\nSaitama je jedním z mála japonských měst, jehož název se nezapisuje pomocí kandži, ale pouze hiraganou.\n\nK 1. lednu 2016 byl odhadovaný počet obyvatel města 1 275 331 a hustota osídlení 5 459 obyvatel na km². Celková rozloha města je 217,49 km².\n\nSaitama je rozdělená na 10 čtvrtí (\"ku\"):\n\n\n\n"}
{"id": "75158", "url": "https://cs.wikipedia.org/wiki?curid=75158", "title": "Sídliště", "text": "Sídliště\n\nSídliště je obecně název používaný pro místo dlouhodobě obývané lidmi. Sídliště se nazývají také nové části měst, často satelitní, které jsou primárně stavěny jako obytné zóny, pro rychle se rozrůstající městskou populaci, s vícepatrovými obytnými domy, např. panelovými domy, tzv. „paneláky“, obytnými panelovými věžovými domy (věžáky), malými až středně velkými obchody, školami a parky. Sídliště tohoto typu byla stavěna v 40. až 90. letech 20. století na okrajích velkých i malých měst.\n\nV Praze jsou kromě mnoha samostatných sídlišť i ucelené sídlištní komplexy, složené z několika sídlišť \nPozději, zejména v devadesátých létech a od začátku 21. století obdobná, byť ne panelová, sídliště staví velcí developeři zpravidla pod jinými názvy, např. „obytný soubor, rezidenční čtvrť“, případně bez takového označení. Konkretními příklady jsou Obytný soubor Nový Prosek (Skanska Reality) nebo Prosek Park (Finep).\n\nZcela tvořena sídlištní zástavbou jsou města Most, Meziboří a Orlová. Nejtypičtějším příkladem této urbanistické koncepce je zřejmě Havířov.\n\nV Brně jsou sídliště například v částech Lesná, Brno-Bystrc, Brno-Vinohrady a Brno-Líšeň.\n\nV Plzni jde především o sídliště v severní části města – největším je Košutka, poté Bolevec, Skvrňany a Vinice.\n\nMnoho sídlišť vzniklo v městech podkrušnohorské pánevní oblasti:\n\nNejvětším bratislavským a slovenským sídlištěm je Petržalka.\n\n\n"}
{"id": "75168", "url": "https://cs.wikipedia.org/wiki?curid=75168", "title": "Fort Sumter", "text": "Fort Sumter\n\nFort Sumter byla jedna z pevností chránících Charlestonský přístav. Měla půdorys pětiúhelníku a nacházela se na ostrůvku přímo v ústí Charlestonského zálivu. Před vypuknutím americké občanské války ještě nebyla stavebně dokončena.\n\nI přes její nedokončenost ji 26. prosince 1860, šest dní po vystoupení Jižní Karolíny z Unie, obsadila federální posádka pod velením majora Roberta Andersona. Vlastnictví Charlestonských opevnění bylo předmětem sporu mezi vládami Jižní Karolíny a USA. Když se Abraham Lincoln v březnu rok 1861 rozhodl pevnostní posádku posílit, konfederační vojsko pevnost obklíčilo. Major Anderson odmítl pevnost vydat a tak 12. dubna 1861 ve 4:30 ráno padly první výstřely Americké občanské války. Posádka se držela po 34 hodin v neustávající nepřátelské palbě. Teprve požár a následný výbuch skladu střelného prachu ji donutil kapitulovat. Kvůli tomuto „incidentu“ Abraham Lincoln ve svém slavném projevu dne 15. dubna 1861 povolal 75 000 dobrovolníků a toto datum je považováno za počátek války.\n\n"}
{"id": "75169", "url": "https://cs.wikipedia.org/wiki?curid=75169", "title": "Baptisie jižní", "text": "Baptisie jižní\n\nBaptisie jižní (\"Baptisia australis\") je vytrvalá bylina pocházející z jižních států USA (druhové jméno \"australis\" poukazuje v této souvislosti na jih, a nikoli na Austrálii). Dává přednost bohaté půdě udržující vlhkost a stanovišti na slunci nebo v částečném stínu. Za těchto podmínek dorůstá někde do výšky dospělého člověka. Většinou se však růst zastaví na 1 m. Druh je považován za jedovatou rostlinu při požití.\n\nJe to otužilá rostlina a vydrží v zimě teploty do −18 st.Celsia. Pro snadnější zimování se doporučuje na podzim přikrýt chvojím. Kvete v létě modrými souměrnými květy. Poté vytváří plody. Plodem je modročerný lusk.\n\nNa počátku 21. století se s druhem lze setkat na zahradách, kde je pěstována jako nenáročná okrasná rostlina. Kromě modré barvy květů jsou na území mimo ČR šlechtěny i barevné kultivary, které kvetou bíle, žlutě a fialově. Na území mimo ČR je hojně nabízen kultivar \"“Purple Smoke“\", který je křížencem druhů \"Baptisia alba\" a \"Baptisia australis\". Okrasné jsou také trojčetné listy.\n\nV období před 21. stoletím se listy rostliny používaly na barvení látek a vlny na modro. V angličtině se často rostlina označuje jako Wild False Indigo, což znamená nepravé divoké indigo. \n\nSeveroameričtí indiáni používali kořeny baptisie k dezinfikování ran. Pozdější výzkumy ukázaly skutečnost, že kořeny opravdu obsahují látky, které brzdí záněty. Účinné látky z kořenů posilují odolnost proti bakteriálním infekcím, snižují horečku.\n\nPodle některých zdrojů čaj z kořene vyvolává zvracení, kořen je účinný proti popáleninám a proti bolestem zubů (jedovatý při požití). Rostlina není vhodná jako léčivo v těhotenství a při aplikaci je třeba kvalifikovaného dozoru.\n\nNěkterými zdroji jsou také doporučovány kombinace léčiva s dalšími antibakteriálními prostředky, jako je terčovka nachová, sušený kořen líčidla amerického (\"Phytolacca americana\") nebo mateřídouška. Baptisie je podle některých zdrojů též užitečná při vředové bolesti v krku, je to antistreptokokum.\n\nPopisována jako rostlina která je po ujmutí relativně odolná k přísuškům a velmi teplému počasí, ačkoliv původně roste na vlhkých štěrkových loukách, tedy preferuje přiměřeně vlhkou propustnou půdu. Preferuje půdu bez obsahu vápníku.\n\nJedovatá rostlina, obsahuje řadu alkaloidů, z nichž některé jsou toxické i pro hmyz.\n"}
{"id": "75171", "url": "https://cs.wikipedia.org/wiki?curid=75171", "title": "Perovo (stanice metra v Moskvě)", "text": "Perovo (stanice metra v Moskvě)\n\nPerovo () je stanice moskevského metra.\n\nPerovo se nachází na žluté Kalininsko-Solncevské lince. Je mělce založená, v hloubce pouhých 9 m. Konstruována je jako jednolodní, její stěny jsou obloženy mramorem a podlaha několika druhy žuly. Osvětlení je umístěno nejen na stropě, ale i na sloupech, vybíhajících přímo prostředku nástupiště. Perovo má sice 2 výstupy, patří ale k méně vytíženým stanicím. Veřejnosti slouží od 30. prosince 1979.\n\n"}
{"id": "75174", "url": "https://cs.wikipedia.org/wiki?curid=75174", "title": "Bitva u Borodina", "text": "Bitva u Borodina\n\nBitva u Borodina (nebo též bitva u Moskvy) proběhla 7. září 1812. Jednalo se o největší a nejkrvavější jednodenní bitvu napoleonských válek. Zúčastnilo se jí celkem na čtvrt miliónu vojáků. Tato bitva, v níž se utkala vojska francouzského císaře Napoleona I. a ruského generála Michaila Kutuzova, skončila podle vojenských historiků nerozhodně. Napoleon ovšem o svém vítězství nepochyboval a uchýlil se i se svým vojskem do města Moskvy, kde chtěl uzavřít mírovou smlouvu s ruským carem. K jednání však nedošlo. Tehdy převážně dřevěná Moskva byla předem záměrně vyklizena a poté podpálena ruskými dobrovolníky. Napoleonovo vojsko nechal Kutuzov vyhladovět a Napoleon se musel vrátit zpět do Francie. Z jeho původní tzv. Velké armády \"(Grande Armée)\", která měla zpočátku sílu kolem 500 000 mužů, se podle některých odhadů uspořádaně vrátilo do Francie nebo jiných zemí jen 10 000 vojáků.\n\nPo spojení ruské 1. a 2. armády se rozhodl generál Kutuzov svést klíčovou bitvu ve velmi silném obranném postavení u Borodina, vzdáleného 110 km od Moskvy. Aby ruská vojska získala potřebný čas k vybudování mohutných polních opevnění, uchýlil se Kutuzov 5. září k taktice zdržovacích bojů o redutu u Ševardina, které donutily Napoleona k předčasnému rozvinutí své síly. Kutuzov tímto tahem získal přehled o uspořádání i kvalitě nepřítelových formací a posílil své levé křídlo.\n\nPředehra skončila 7. září nad ránem, kdy vypukla vlastní bitva. V 5.30 hod. byl veden francouzský útok 5. (polským) sborem pod velením knížete Poniatowského na levé křídlo ruského postavení, v 6.00 hod. přešly Napoleonovy hlavní síly do pozice 2. armády Rusů pod velením knížete Bagrationa, kterým se říkalo „Bagrationovy valy“. Ty v tomto okamžiku čelily ohromnému tlaku francouzských jednotek, a to 1. sboru pod velením Davouta, 3. Neyova sboru a 8. Junotova sboru, které byly podporovány jezdeckými zálohami maršála Murata. V poledních hodinách ruská strana mohutnému náporu podlehla a byla donucena ustoupit do týlového postavení. Kníže Bagration byl při této operaci smrtelně zraněn, velení převzal generálporučík Konovnicyn. \n\nRajevského baterie maršála Barclaye de Tolly, která obsadila hlavní pozici 1. ruské armády, odrazila dva útoky vedené 4. sborem prince de Beauharnais. Kutuzov se rozhodl poslat k Rajevského baterii své jezdecké jednotky pod velením generála Uvarova a kozácké sbory atamana Platova, aby zasadily tvrdý úder do boku a týlu napoleonské armády, což zpozdilo hlavní útok Napoleona o dvě hodiny. Tento útok začal ve 14.00 hod. a po dalších dvou hodinách byli ruští obránci nuceni vyklidit své opevněné pozice. Francouzům ale zbyla v záloze jenom císařská garda, a tak se v podvečer omezili pouze na dělostřelecké ostřelování ruských pozic a dokonce sami vyklidili dobytou Rajevského baterii z obavy před ruským protiútokem. Pro masivní ztráty na Kutuzovově straně nebyla jeho armáda schopná pokračovat v boji a generál vydal rozkaz k dalšímu ústupu, nejdříve do Možajska a potom až za Moskvu. Tím byla bitva ukončena. Zajímavé je, že ji obě strany prezentovaly jako své vítězství. Dne 11. září 1812 jmenoval ruský car Alexandr I. Kutuzova generálem-polním maršálem.\n\nVesnice Borodino a její okolí se staly bojištěm i za druhé světové války. Na borodinském bojišti se v říjnu 1941 marně bránily dvě sovětské střelecké divize útoku jedné německé tankové divize a jedné divize SS. Při těchto bojích bylo zpustošeno zdejší muzeum bitvy u Borodina.\n\n"}
{"id": "75175", "url": "https://cs.wikipedia.org/wiki?curid=75175", "title": "Andělika lékařská", "text": "Andělika lékařská\n\nAndělika lékařská (\"Archangelica officinalis\", syn. \"Angelica archangelica\"), nazývaná též děhel lékařský, je dvouletá až víceletá mohutná bylina z čeledi miříkovitých. Botanický název \"Archangelica\" je odvozen z latinského archangelus = archanděl.\n\n\n\nV některých zemích je i pěstována např. (Německo), přičemž vyžaduje hlubokou, vlhčí, humózní půdu. Rozmnožuje se semeny, která ale brzy po dozrání ztrácejí klíčivost a vyžadují promrznutí a světlo, aby vyklíčila. Proto je vyséváme na podzim nebo brzy na jaře, a to bez zahrnování. Vzhledem ke svému mohutnému vzrůstu vyžaduje časté hnojení. V 1. roce se vyvíjí jen malá listová růžice, ve druhém velké listy, dlouhá dutá rýhovaná lodyha s velkými okolíky zelenobílých květů.\n\nJako koření se nejčastěji používají zralá semena, která se vydrolují z usušených okolíků, nebo na podzim dobývaný oddenek velikosti dětské pěsti, z něhož vyrůstají až 30 cm dlouhé vedlejší kořeny. Ty se splétají v cop okolo oddenku a suší pomalu při teplotě nepřesahující 35 až 40 °C (siličná droga). Sušení je velmi zdlouhavé. Vedle éterického oleje obsahují kořeny a plody hořčinu, pryskyřici a jiné látky. Při zpracování kořene je nutno brát v úvahu, že citlivým lidem vyvolává na rukou puchýře, a to zvláště při práci na slunci (fotodermakózy).\n\nVe volné přírodě se s ní setkáte v podhůří zejména v teplých humózních půdách\n\nPůvodní areál výskytu zahrnoval severovýchodní části Evropy, Skandinávii, Island, Grónsko - původní areál sahá zhruba od východního Německa po Ural. Dříve se často pěstovala jako léčivka, na mnoha místech tedy zplaněla, a proto dnes roste na mnoha místech i mimo své původní areály. Do střední Evropy, kde zdomácněla se dostala ze Skandinávie ve 14. století.\n\nRoste v Evropě a v Severní Asii. V některých zemích se pěstuje.\n\nV Česku se mezi původní místa výskytu počítají pouze Krkonoše, na ostatních místech je pravděpodobně zplanělá. Vyskytuje se v ostatních pohořích i v nížinách, zejména u řek, u lesních potoků, na vlhkých loukách.\n\nAndělika lékařská je významnou léčivou rostlinou používanou již od středověku. Všechny části rostliny mají silně aromatickou vůni a ostrou, nahořklou chuť. Jako koření se nejčastěji používají zralá semena. Jako léčivá droga se používá kořen s oddenkem a to nejčastěji ve formě prášku či macerátu. Jako koření se přidávají do polévek, omáček a salátů. Ve středověku byl kořen užíván jako zvláště dobrý prostředek k odstraňování jedu z lidského těla. Mladé lodyhy, nakrájené na kolečka a nasycené horkým cukrovým sirupem, jsou chutnou ozdobou dortů.\n\nVyužívá se zejména v oblasti problémů s trávením: tlumí nadýmání, při hnilobné i kvasné dyspepsii, při nechutenství, zahlenění dýchacích cest a při žaludeční neuróze. Díky těmto vlastnostem bývá součástí žaludečních likérů z kořenů anděliky, chartreuse a benediktýnka. Působí také jako expektorans. Zevně jako antirevmatikum. Vnitřně v odvaru působí na nervovou soustavu, dále jako stomachikum a karminativum a má protikřečový účinek. Při zánětu ústní dutiny se užívá jako kloktadlo. Při hysterii a lehce zvýšené nervové vzrušivosti se používá jako přísada do koupele.\n\nIng. Jiří Janča, CSc. a Josef A. Zentrich v knize „Herbář léčivých rostlin“ nedoporučují léčbu andělikou lékařskou při zánětech ledvin a při vředových chorobách trávicího ústrojí. Při dlouhodobém užívání je nutné vyvarovat se pobytu na slunci, obsažené furanokumariny způsobují záněty kůže.\n\n\nObsahuje silice, hořčiny, třísloviny, organické kyseliny, cukry a jiné látky.\n\n\n\n \n"}
{"id": "75179", "url": "https://cs.wikipedia.org/wiki?curid=75179", "title": "Lelíček ve službách Sherlocka Holmese", "text": "Lelíček ve službách Sherlocka Holmese\n\nLelíček ve službách Sherlocka Holmese je česká filmová komedie z roku 1932. Hlavní roli vytvořil Vlasta Burian a režisérem byl Karel Lamač.\n\nPortorický předseda vlády (Theodor Pištěk) pověřil detektiva Sherlocka Holmese (Martin Frič), aby našel dvojníka portorickému králi Fernandu XXIII. (Vlasta Burian). Slabý a ustrašený král se bojí anarchistů a nechce se ukazovat na veřejnosti. Nespokojená je i královna (Lída Baarová), pár je totiž stále bez následníka. Sherlock Holmes najde v českých novinách obrázek Františka Lelíčka (opět Vlasta Burian) z Prahy a hned se za ním vydal. Lelíček je vykutálený Čech, který myslí jen na peníze a na jídlo. Doma má dluhy a věřitelé (Jan W. Speerger a další) ho stále pronásledují a když mu Sherlock nabídne peníze, tak se s ním vydá do Portorika. Ve vlaku se naučí „Španělsky snadno a rychle“. V Portoriku se doví svůj úkol: dělat dvojníka. Nejdřív se mu to nelíbí ale pak se nechá přemluvit, setká se s předsedou vlády, s dvorním maršálkem (Čeněk Šlégl) etiketou a i se samotným králem. Když král odjede do exilu, Lelíček začne vládnout. Ukáže se lidu, a přestojí s Holmesovou pomocí atentát. nechal se fotit na známky, vynadal ministrům, vyřídil resty a ujal se vlády pevnými otěžemi, nechá i vyhlásit novou hymnu a setká se s královnou, je to ale její dvojnice (také Lída Baarová). Když ho pravá královna uvidí, jak vyvádí při býčích zápasech tak si s ním sjedná schůzku a pak už je spokojená... Atentátníci však přichystali další atentát a Sherlock Lelíčka a dvojnici na poslední chvíli zachrání. Dvojnice uteče, ale královna je s Lelíčkem spokojená. Atentátníci jsou zavřeni, přijde ale zpráva, že pravý král zemřel. Místo toho, aby si Lelíček šel za něj lehnout na hřbitov se prohlásí za krále a Sherlocka pověří hledáním nového dvojníka. Příběh končí, když si Lelíček s „kšiltovkou“ dá s pravou královnou při slavnosti dlouhý polibek.\nVlasta Burian ve své legendární dvojroli (a v jedenáctém filmu). Role dokazuje Burianovo herecké umění, když dokázal rozlišit charaktery obou hlavních postav. V tomto filmu nemusel vůbec hrát zamilovaného, byl do Baarové zamilovaný doopravdy a chtěl se kvůli ní rozvést. Zajímavostí také je, že v úvodu filmu číšník osloví Buriana „pane Lemlíček“. Nebyl to omyl – v předloze a ještě na začátku filmu se hlavní postava jmenovala právě Lemlíček. Byla také natočena francouzská verze, v ní ale Burian nehrál.\n\n\n\nOriginální název: Lelíček ve službách Sherlocka Holmesa\n\n"}
{"id": "75189", "url": "https://cs.wikipedia.org/wiki?curid=75189", "title": "Tlučná", "text": "Tlučná\n\nTlučná je obec v okrese Plzeň-sever v Plzeňském kraji, při západním okraji Plzně. Žije v ní obyvatel.\n\nTlučná se nachází asi 10 km západně od Plzně v údolí Vejprnického potoka. Vsí prochází železniční trať Plzeň–Domažlice a silnice II/180 z Plzně do Nýřan, jižně od vsi se nachází dálnice D5 z Prahy do Norimberku. Tlučná sousedí na západě s městem Nýřany, na východě s vesnicí Vejprnice, na jihu se vsí Líně a na severní straně jsou nejbližšími vesnicemi Myslinka, Kozolupy a Vochov.\n\nPůvodní název vsi byl \"Tlucná,\" později však byla přejmenována na Tlučnou, protože ve stejném okrese se nacházela jiná ves stejného jména. Původ názvu obce pochází ze slova \"tluč\", což je staročeské slovo pro nahrubo roztlučené obilí (šrot). Právě odtud pochází klasy ve znaku obce.\n\nKdy přesně byla Tlučná založena, není známo. První písemná zmínka pochází z roku 1115, kdy Tlučná byla majetkem kladrubského kláštera. Od roku 1367 část Tlučné patřila chotěšovskému klášteru. Později ves prošla vlastnictvím více pánů, v letech 1621 až 1850 byla součástí panství Křimice.\n\nV roce 1825 měla Tlučná 222 obyvatel a 30 domů. Většího rozvoje se dočkala po roce 1855, kdy se zde začalo těžit černé uhlí, a také po vybudování železnice z Plzně do Domažlic v roce 1860. Do roku 1938 tak vzrostl počet obyvatel na 3 480 žijících v 386 obydlích, později počet lidí v obci opět poklesl. Těžba uhlí byla ukončena v polovině 90. let. V současnosti je obec vesnicí příměstského charakteru s trvale rostoucím počtem obyvatel, v roce 2005 jejich počet znovu přesáhl hranici 2 500, v roce 2012 v obci žilo přes tři tisíce obyvatel.\n\n\n\n\n"}
{"id": "75192", "url": "https://cs.wikipedia.org/wiki?curid=75192", "title": "Funebrák", "text": "Funebrák\n\nČeský film Funebrák je film z roku 1932 v režii Karla Lamače, v němž hlavní roli vytvořil Vlasta Burian.\n\nZaměstnanec pohřebního ústavu Lux - Vendelín Pleticha (Vlasta Burian) nejdříve urazí v rychložehlírně záhadného pána (Theodor Pištěk) a ještě řekne, že je rád, že nejel vlakem, který se srazil s druhým u Vrňan. Poté zavolá z telefonní budky svému šéfovi (Viktor Nejedlý) a ten mu řekne, aby zašel k vdově Plicové a vše zařídil, nevyslechl však co má zařídit, vyrušil ho otec svedené dívky (Jaroslav Marvan), ten musí volat otci. Pleticha měl koupit svatební dar, protože neteř Plicové se vdává, on si myslí, že tam je pohřeb. A tak tam jede a splete si švagry Plicové (Josef Rovenský a Václav Menger) s nebožtíky. Nakonec se vše vysvětlí, nevěsta Anna Plicová (Růžena Šlemrová) si vezme svého milého šoféra (Jan Sviták) místo svého pravého ženicha (Čeněk Šlégl), toho si odvedl právě otec dívky, kterou svedl. Na hostině Pleticha předvede téměř čtrnáct minut dlouhé kabaretní pásmo „Jak různí národové dělají zvyky a obyčeje o svatbě“. Pak se dozví od švagra Boleslava Hnipírda, že prodělal srážku vlaků v Vrňan a proto ho napadne, že půjde vymáhat odškodné místo něho, ale peníze si nechá. A tak si obvázal nohu, vzal si berle – košťata a šel na ředitelství drah a tam se setkal s paní Rozmarovou (Lída Baarová). Pak jde do kanceláře kde má pěkně dlouhý monolog s ustrašeným úředníkem (Martin Frič) a inspektorem Jahnem (Jan Richter). Místo bolestného ho však čeká pokuta, kterou nevědomky zaplatí pravý Hnipírdo. Pletichovi se to nelíbilo a tak si chtěl stěžovat vrchnímu železničnímu radovi Klapkovi – je to ale ten pán, kterého na začátku urazil a kterému řekl, že u srážky nebyl. A tak ho rada vyhodil a Pleticha utekl…\nV tomto dvanáctém filmu Vlasty Buriana jsou vlastně dva příběhy, které jsou k sobě spojené velmi vratkým můstkem. Zde také je vidět jaký asi byl na divadelním jevišti a to díky kabaretnímu pásmu na hostině a také díky rozhovorům s úředníkem a s inspektorem na ředitelství drah. Film byl vyroben za pouhých šest dnů (celý byl natočen v ateliéru).\n\n\n\n\n\n"}
{"id": "75193", "url": "https://cs.wikipedia.org/wiki?curid=75193", "title": "Ladislav Chudík", "text": "Ladislav Chudík\n\nLadislav Chudík (27. května 1924 Hronec – 29. června 2015 Bratislava) byl slovenský herec a divadelní pedagog. Na přelomu osmdesátých a devadesátých let 20. století působil na pozici ministra kultury Slovenské republiky v porevoluční vládě Milana Čiče.\n\nStudoval gymnázium v Kremnici, filozofickou fakultu bratislavské univerzity (1943–1944) a dramatické oddělení Státní konzervatoře v Bratislavě. Od roku 1944 působil v činohře SND. Stal se uznávaným a velmi populárním hercem doma i v zahraničí. Věnoval se i pedagogické práci (roku 1964 získal titul docent). Roku 1968 na čas emigroval do Vídně, ale vrátil se zpět do vlasti.\n\nZ množství jeho televizních rolí patří k nejúspěšnějším postava primáře Sovy v seriálu \"Nemocnice na kraji města\" (1977 a 1981). V rozhlase taktéž ztvárnil řadu postav a recitoval literární díla. Za své herecké mistrovství získal mnohá ocenění. V roce 1965 titul zasloužilý umělec, roku 1982 národní umělec a roku 1999 se stal prvním držitelem Ceny Jozefa Kronera za celoživotní dílo. V letech 1989–1990 byl ministrem kultury Slovenské republiky. Byl dvakrát ženatý, jeho poslední manželka Alena byla právničkou.\n\nV roce 2010 obdržel Českého lva jako nejlepší herec ve vedlejší roli za film \"Kawasakiho růže\", o týden později pak cenu Trebbia za celoživotní umělecký přínos.\n\n\n\n\nHronec, Bratislava, Kremnica, Brezno, Trenčianske Teplice\n\n\n\"(seznam literatury není úplný)\"\n\n"}
{"id": "75198", "url": "https://cs.wikipedia.org/wiki?curid=75198", "title": "Anton Špelec, ostrostřelec", "text": "Anton Špelec, ostrostřelec\n\nAnton Špelec, ostrostřelec je česká filmová komedie z roku 1932 v režii Martina Friče, v níž hlavní roli vytvořil Vlasta Burian. Hlavní ženskou roli ztvárnila Růžena Šlemrová, dramatická umělkyně, která byla poctěna v roce 1932 státní cenou.\n\nAntonín Špelec (Vlasta Burian) je výrobce hudebních nástrojů, také člen gardy ostrostřelců a právě se svými zaměstnanci – škudlilem Kukačkou (Jindřich Plachta) a nenažrancem a lenochem Aloisem (Theodor Pištěk) opravuje varhany. Když se najednou ozvou rány z děla a do dílny se přiřítí Špelcův kamarád, bednář a také ostrostřelec Kačaba (Jaroslav Marvan), a připomene mu, že je výroční vyznamenání ostrostřelců a že dostane medaili. Špelec něco naznačí své ženě Rézi (Růžena Šlemrová). Při předávání se ale Špelec dozví, že medaili dostane až na přes rok. To ho naštve a v místní hospodě se opije „liguérem“, urazí velitele ostrostřelců Čtvrtečku (Jiří Dréman) a císaře pána výrokem: „Císař pán je vůl!!!“. K tomu se v hospodě strhne rvačka, po ní se Špelec dostane před soud, kde dostane tři měsíce nepodmíněně. Špelec vyhodí z domu svého kamaráda Kačabu, protože se za něj u soudu nezaručil. Špelcova žena Rézi však vymyslí, aby si to za Špelce odseděl někdo jiný, jinak by mohli živnost zavřít. Přemluví svého dělníka Kukačku, aby si to odseděl, a slíbí mu až čtyřicet zlatých. Špelec se začne tajně schovávat v zadní dílně. Mívá však hlad, protože dělník Alois mu vždy jídlo sní. On neví, že se Špelec schovává, myslí si, že je zavřený. Antona to už štve a také jeho ženu, hlavně, když teta Rézi, Josefína (Ella Nollová) Špelce pomlouvá a on to všechno musí poslouchat. Mezitím se Kukačka seznámí s jedním pobudou (František Kreuzmann), který chce být přes zimu zavřený v teple ve vězení a tak mu nabídne, jestli by si za něj nechtěl sednout a on hned šel. Kukačka si pak našel děvče. Pobuda však ve vězení umřel a všichni si mysleli, že to je Špelec a proto Rézi dostala úmrtní list. Špelec se proto šel schovat ke kamarádu Kačabovi. V den svého pohřbu se Špelec začne vydávat za svého bratra, dvojče Rudolfa. Kukačka mu pak vysvětlí, jak se to má s tím úmrtím, a proto se začne vydávat za bratra navždy, vezme si svoji ženu, také se přihlásí k ostrostřelcům. V hospodě se opět opije „liguérem“ a chce opět urazit císařský majestát, velitel mu ale přinese vysněnou medaili.\nJedna píseň z filmu byla dána před soud kvůli porušení autorských práv.\n\n\n"}
{"id": "75201", "url": "https://cs.wikipedia.org/wiki?curid=75201", "title": "Kozlovice (okres Plzeň-jih)", "text": "Kozlovice (okres Plzeň-jih)\n\nKozlovice jsou obec v okrese Plzeň-jih. První písemná zpráva pochází z roku 1551. Obec se nachází v nadmořské výšce 485 metrů. Žije zde obyvatel.\n\n"}
{"id": "75207", "url": "https://cs.wikipedia.org/wiki?curid=75207", "title": "Lokomotivy Mallet", "text": "Lokomotivy Mallet\n\nLokomotivy soustavy Mallet jsou stroje s děleným pojezdem. Přední parní stroj je umístěn v otočném podvozku, zadní v rámu lokomotivy. Jsou vynálezem francouzského konstruktéra Anatole Malleta.\n\nTehdejší lokomotivy s děleným pojezdem (Fairlie, Meyer) trpěly především nedostatečným utěsněním pohyblivých přívodů páry. Anatole Mallet tuto nevýhodu částečně zmírnil tím, že sdružený parní stroj konstrukčně rozdělil. Vysokotlaký parní stroj byl s příslušnými dvojkolími zabudován v rámu lokomotivy, zatímco nízkotlaké válce se nacházely v samostatném podvozku. A. Mallet si nechal toto uspořádání v roce 1884 patentovat. V roce 1888 postavil v Belgii první malletku – jednalo se o lokomotivu na rozchodu 600 mm. Veřejnosti byla představena na výstavě v Paříži v roce 1889.\n\nVe Spojených státech zavedla malletky v roce 1904 společnost Baltimore & Ohio Railroad. V roce 1911 jich bylo v provozu již přes 500. Časem pak byl opuštěn princip sdruženého stroje, zůstal však zachován dělený pojezd. I tyto lokomotivy bývají obvykle nazývány malletky. Patří k největším parním lokomotivám na světě.\n\nAnatole Mallet se však již tohoto vývoje nezúčastnil.\n\nMalettova konstrukce lokomotiv je založena na členění pojezdu do dvou samostatných částí, z nichž zadní je pevně spojena s rámem lokomotivy a přední je otočná. Výhodou je zkrácení pevného rozvoru lokomotivy a tím umožnění průjezdu lokomotivy i obloukem poměrně malého poloměru.\n\nObě části členěného pojezdu jsou vybaveny samostatnými parními stroji, které typicky pracují ve sdruženém uspořádání. V pevné zadní části je vysokotlaký parní stroj, z něj se pára přestupníkovým potrubím přivádí do předního nízkotlakého stroje. Odtud je pak vyfukována do komína.\n\nPůvodně byl tento návrh myšlen pro lokomotivy na úzkorozchodných drahách, avšak hlavní uplatnění našel u velkých lokomotiv pro horské tratě, kde se uplatnila vysoká adhezní váha a s ní i tažná síla spojená se schopností projíždět oblouky o malých poloměrech.\n\nKonstrukce byla využita i v USA při stavbě největších lokomotiv na světě (lokomotiva Big Boy). U novějších konstrukcí se ovšem většinou nejednalo o pravé malletky, neboť jejich parní stroje nebyly sdružené. V Česku jezdí dodnes (2006) lokomotiva U 47.001 z majetku Národního technického muzea na jindřichohradeckých úzkorozchodných drahách. V Maďarsku vyrobené a na Slovensku provozované lokomotivy 636.0 měly největší adhezní váhu ze všech parních lokomotiv v síti ČSD.\n\nKotel většiny malletek byl po konstrukční stránce shodný s jednoduchými parními lokomotivami. Přední část kotle spočívala na předním podvozku prostřednictvím podpěr s kluznicemi, které umožňovaly natočení podvozku pod kotlem. Pára byla do předního parního stroje přiváděna a z něj odváděna potrubím s kulovými přírubami a s proměnnou délkou. Výhodné z hlediska minimalizace pohybů a tím i problémů s těsněním bylo vedení potrubí těsně nad nápravami předního podvozku s kulovou přírubou v blízkosti jeho připojovacího čepu.\n\nS řešením děleného kotle přišel Samuel Vauclain z lokomotivky Baldwin. Vycházel při tom z měření, která prokázala, že ve vzdálenosti 22 stop od topeniště již spaliny nepředávají žádné teplo vodě, resp. páře. Toto zjištění jej vedlo ke konstrukci kotle, kde vlastní válcový kotel zaujímal pouze zadní část celého kotle. V přední části, která se tak vlastně stala značně prodlouženou dýmnicí, byl umístěn přehřívač, ohřívač vody a ohřívaný přestupník. Dělený kotel se vyskytoval ve dvou provedeních – pevném a kloubovém.\n\nKloubové uspořádání bylo použito při konstrukci dvou lokomotiv Malletova uspořádání – 1158 a 1159 pro společnost AT&SF v roce 1910. Konstruktéři si od něho slibovali lepší průjezdy oblouky, menší namáhání koleje, vyšší stabilitu z důvodu nevybočování přední části kotle v oblouku a zjednodušení parních potrubí. Společnost použila kloubový dělený kotel ještě jednou u čtyř strojů řady 3300. Pevný dělený kotel využila ATSF u rekonstrukcí jednoduchých lokomotiv na malletky, které uskutečnila ve vlastních dílnách v letech 1910–1911 – řady 1157, 3296 a 3000. Všechny stroje byly vyřazeny již ve 20. letech 20. století.\n\nNa obrázku \"Kloubové dilatační a otočné propojení děleného kotle\" je vidět provedení spojení obou částí kotle stroje 1158 pomocí dvojitého kulového kloubu a dilatační příruby. Z technického hlediska je toto řešení obdobou krytu pro zapouzdření Kardanova hřídele, jehož vnitřkem procházejí spaliny.\n\nNa obrázku \"Vlnovcové dilatační a otočné propojení děleného kotle\" je vidět provedení spojení obou částí kotle stroje 1159 pomocí vlnovce tvořeného mezikružími, kdy byly sousední mezikruží spojeny vně a vnitřně po obvodu. Množství takto spojených mezikruží při malé lokální deformaci dovolovalo při velkém počtu mezikruží potřebnou prostorovou flexibilitu ohledně postavení dvou částí kotle. Průchod spalin byl usměrněn vnitřním tubusem tak, aby byl směr spalin směrován do druhé části kotle. V detailu obrázku je patrný princip propojení mezikruží a uchycení vlnovce k obvodu kotle.\n\n\n\n\n"}
{"id": "75213", "url": "https://cs.wikipedia.org/wiki?curid=75213", "title": "Frederik Willem de Klerk", "text": "Frederik Willem de Klerk\n\nFrederik Willem de Klerk (* 18. března 1936, Johannesburg) je bývalý státní prezident Jihoafrické republiky a nositel Nobelovy ceny míru. Spolu s Nelsonem Mandelou se podílel na destrukci politiky rasové segregace, tzv. apartheidu v JAR.\n\nJeho otcem byl dlouholetý senátor a ministr Johannes de Klerk, který se v dubnu 1975 sám nakrátko stal státním prezidentem země. Frederik Willem de Klerk vystudoval střední školu v Krugersdorpu, poté úspěšně absolvoval univerzitu Potchefstroom v roce 1958, obor práv. Poté vedl advokátní kancelář ve městě Vereeniging, za které byl také v roce 1969 zvolen do parlamentu. V roce 1978 se stal členem jihoafrické vlády, kde na různých postech strávil 11 let.\n\nDe Klerk se stal státním prezidentem 15. září 1989. Po svém nástupu do funkce apartheid odsoudil, nechal z vězení propustit Nelsona Mandelu, uvězněného roku 1964 na doživotí, a umožnil obnovení politické činnosti Afrického národního kongresu.\n\nKromě Nobelovy ceny míru je nositelem dalších ocenění, která získal za svou politickou činnost:\n\n\n"}
{"id": "75215", "url": "https://cs.wikipedia.org/wiki?curid=75215", "title": "Teherán", "text": "Teherán\n\nTeherán (persky تهران) je hlavním městem Íránu, centrem stejnojmenné provincie a sídlem nejvyšších úřadů státní správy. V roce 2016 v něm žilo 8 737 510 obyvatel, v širším okolí metropole, zhruba totožným s hranicemi provincie, pak 13 267 637 lidí. Teherán je místem, kde se nacházejí četné univerzity, muzea a pamětihodnosti, své zastoupení zde mají významné domácí i zahraniční firmy a instituce.\n\nNa území Teheránu je jedno letiště, Mehrabád, které zajišťuje spojení se všemi hlavními obchodními a politickými středisky na světě. Z průmyslových odvětví zastoupených ve městě mají největší význam automobilový a elektrotechnický průmysl, textilnictví, výroba stavebních hmot, zbraní, chemických látek a cukru.\n\nPrvní zpráva o Teheránu pochází z roku 942 a stejně jako pozdější popisy z 13. a 14. století hovoří o sídlišti s ovocnými zahradami a čistou vodou ležícím severně od města Rajj. Obyvatelé, kteří si své příbytky zřizovali většinou pod zemí, v jeskyních a skalních rozsedlinách, prý byli obávanými silničními lupiči. Počátky osídlení na území dnešního velkoměsta však sahají až do neolitu.\n\nPro rozvoj Teheránu měl rozhodující význam vpád Mongolů v roce 1220, neboť sem uprchla řada obyvatel seldžucké rezidence Rajj, dosavadního přirozeného centra oblasti. Již ve 14. století získalo rozrůstající se sídliště jistý hospodářský význam, jeho pravý rozkvět ale nastal až za Safíovců, dynastie, která v zemi vládla od roku 1501. Teprve tehdy se stal Teherán definitivně městem.\n\nPrvní Evropan, který do Teheránu zavítal, byl Španěl Ruy Gonzáles de Clavijo v roce 1404, když cestoval ke dvoru Tímúra Lenka. Sídliště bylo tehdy ještě neopevněné – první hradby z nepálených cihel, jež obklopovaly i citadelu v místech dnešního Golestánského paláce, se objevily až za vlády Tahmáspa I., druhého safíovského šáha. Abbás I. Veliký (1587–1629) učinil z Teheránu jednu ze svých rezidencí a dal vybudovat široké ulice odpovídající nové roli sídlištní aglomerace.\n\nV roce 1722 město vyplenili Afghánci, brzy však bylo obnoveno. Za Karíma Chána, který zde dočasně sídlil, byl po roce 1758 přebudován palác z dob Abbáse I. a na ochranu před kmeny ze severu zesíleny městské hradby. Nesmírný rozmach však město zaznamenalo až od vlády Ágy Muhammada Chána (1795–1797), zakladatele dynastie Kádžárovců, který se zde nechal korunovat na šáha. Sám sice po sobě nezanechal větší stavební památky, jeho rozhodnutí usadit se v těchto místech ale učinilo z Teheránu centrum celé Persie.\n\nBěhem vlády druhého kádžárovského šáha Fath Alího byla postavena řada mešit, medres a palácových staveb a současně rozšířen Golestánský palác, sídlo panovníka. Šáh Násiruddín dal po roce 1857 strhnout safíovské hradby a zahájil moderní výstavbu města, na níž se podílel i český rodák Karel August Kříž. Za perské konstituční revoluce, probíhající v letech 1905–1911, zde mělo své středisko revoluční hnutí. V roce 1906 se v Teheránu sešel první perský parlament, v platnost vstoupila ústava, která omezila moc šáha.\n\nV roce 1921 provedl důstojník kozácké perské jízdy, Rezá Chán, státní převrat a roku 1925 se nechal zvolit poslanci parlamentu novým šáhem – dynastie Kádžárovců byla sesazena. Rezá Šáh Pahlaví, jak znělo vladařské jméno nového pána Persie, sledoval politiku modernizace, založil v Teheránu dvě státní univerzity a roku 1935 změnil název státu na Írán. V srpnu 1941, kdy se už delší dobu Teherán dostával pod vliv nacistického Německa, okupovala zemi i město vojska SSSR a Velké Británie. Na přelomu listopadu a prosince 1943 se v Teheránu konala konference Velké Trojky. Po skončení války nastal velký rozvoj aglomerace, který utlumil až pád monarchie během islámské revoluce v roce 1979. Od těch dob je Teherán hlavním městem Íránské islámské republiky a sídlem jejího prezidenta.\n\nTeherán leží na severu země, v oblasti, kde se zvedá Íránská náhorní plošina. Průměrná nadmořská výška města přesahuje tisícimetrovou hranici, činí 1200 metrů nad mořem. Nejnižší bod leží ve výšce 1160 m, nejvyšší ve výšce 1800 metrů nad mořem. Vzhledem k vysoké nadmořské výšce metropole se průměrné teploty v jednotlivých částech roku výrazně liší. V lednu se teplota průměrně pohybuje okolo 3 °C a v červenci okolo 29 °C. V lednu spadne průměrně 45 milimetrů srážek, v červenci 5 milimetrů.\n\nMěstu zajišťují bohaté zásoby pitné i užitkové vody řeky Karadž a Džadžrúd, na nichž byly ve 20. století zřízeny přehrady. Podél hlavních ulic města probíhají otevřené kanály, jimiž protéká voda z okolních hor.\n\nV Teheránu mezi sebou kontrastují staré čtvrti v jižních částech metropole a moderní rozložené na severu. Mezi nejzajímavější místa patří Golestánský palác v samém srdci města, obklopený parkovými plochami a kanály. Jeho počátky sahají již do safíovské doby, dnešní podobu však získal až po rozsáhlých přestavbách za turkmenské dynastie Kádžárovců, panující v letech 1795–1925. Z objektů v areálu je nejvýznamnější \"Audienční palác\" z dob šáha Fath Alího (1797–1834), v němž se až do 20. století nacházela oficiální rezidence perských šáhů (dnes muzeum). Za zmínku stojí i \"Palác mramorového trůnu\", jenž za svou dnešní podobu taktéž vděčí Fath Alímu, a \"Bílý palác\", zbudovaný šáhem Muzaffaruddínem.\n\nJižně od palácového komplexu leží rozlehlý, složitě strukturovaný prostor bazaru spolu s mešitou imáma Chomejního, původně nazývanou \"Masdžid-e šáh\", tedy \"Šáhova mešita\". Mešita pochází z let 1809–1824 a do jejího vnitřního dvora vedou čtyři mohutné vstupy s charakteristickou podobou ívánů; nad severním z nich se vypínají minarety z dob šáha Násiruddína. Bazar tvoří samostatnou čtvrť a kromě typických krámků v něm lze nalézt i banky, dílny, medresy, čajovny či restaurace.\n\nMimo centrum směrem na sever se v městské čtvrti Darband nachází někdejší letní sídlo šáhů, dnes známé pod názvem \"Sádábádské palácové muzeum\". Je rozložené na ploše 410 ha a jeho centrálním objektem je \"Bílý palác\" Rezy Šáha Pahlavího, dokončený roku 1936. Z 54 místností dvoupatrové budovy sloužilo deset pro audienční a slavnostní účely, mohutná socha Rezy Šáha však byla po islámské revoluci z části odstraněna, zbyla z ní jen spodní část sahající po stehna.\n\nTeherán je spolu se svým okolím průmyslovým a obchodním centrem Íránu, pochází odtud 65 % průmyslové produkce země. Své sídlo zde má National Iranian Oil Company, která spravuje ropná pole v okolí Ábádánu a na jiných místech u hranic s Irákem. Hospodářství podléhá z velké části státní kontrole, v soukromých rukou jsou jen menší podniky. Od roku 1968 funguje ve městě pod názvem Tehran Stock Exchange (TSE) burza.\n\nZ hlediska životního prostředí způsobuje městu vážné problémy provoz některých zastaralých závodů a pohyb zhruba 2,5 milionu vozidel, z nichž 35 až 40 % bylo vyrobeno před více než dvaceti lety.\n\nVeřejnou dopravu v Teheránu obstarávají většinou autobusy (maďarské Ikarusy), od roku 2000 je v provozu také metro. To má v současnosti v provozu tři linky (1, 2 a 5), a plánována je výstavba dalších dvou. Tramvajová síť se ve městě nenachází.\n\nOd roku 1992 v Teheránu jezdí trolejbusy. Ve městě je vytvořena samostatná síť oddělená od silniční dopravy. Provoz v Teheránu zajišťují československé trolejbusy Škoda 15Tr.\n\nPřes Teherán vede Transíránská železnice postavená v letech 1927-1938, která prochází přes celý stát od Perského zálivu na jihozápadě až ke Kaspickému moři na severu. Větev na sever ve skutečnosti opouští Teherán směrem na jihovýchod a k severu se stáčí až u Garmsáru, kde začíná železniční trať Garmsár – Mašhad vedoucí na východ do Mašhadu. Na severozápad směrem do Tabrízu a ke Kavkazu vede železniční trať Teherán – Tabríz a přímo na jih vede železniční trať Teherán – Isfahán do Isfahánu.\n\n\n\n\n"}
{"id": "75219", "url": "https://cs.wikipedia.org/wiki?curid=75219", "title": "Deskriptor", "text": "Deskriptor\n\nDeskriptor je slovní výraz, který slouží k popisu obsahu dokumentů a jejich následnému vyhledávání. Spolu s nedeskriptorem \"(což je soubor výrazů, který nahrazuje deskriptor)\", tvoří slovníkovou jednotku tezauru.\n"}
{"id": "75232", "url": "https://cs.wikipedia.org/wiki?curid=75232", "title": "Na Můstku", "text": "Na Můstku\n\nNa Můstku (německy \"Brückchen\") je název nedlouhé ulice v centru Prahy (na Starém Městě).\n\nUlice navazuje na Václavské náměstí v jeho dolní části. Název ulice pochází z doby, kdy ve středověku v těchto místech stávaly městské hradby Starého města pražského s hradebním vodním příkopem, přes který vedl můstek ke Starohavelské bráně v městských hradbách.\n\nMůstek nebo Na Můstku se neoficiálně (tradičně) jmenuje i křižovatka této ulice a Václavského náměstí s ulicí Na příkopě, po níž prochází hranice Starého Města s Novým Městem. Od této křižovatky převzala jméno i stanice metra.\n\nNázev Můstek, který se dochoval z dob středověku, pochází od \"můstku\", který vedl přes vodní příkop před hradbami. Příkopy mezi Starým a Novým Městem byly zasypávány v letech 1760–1780. V 70. letech 20. století byl při stavbě metra záchranným archeologickým výzkumem původní můstek odkryt. Dnes jsou jeho pozůstatky zakomponovány do vestibulu stejnojmenné stanice metra, která se pod Můstkem nachází.\n\nAčkoliv se podobné můstky nacházely u všech třinácti bran staroměstského opevnění, název Na můstku se od 15. století uchytil jen u tohoto místa. Ve středověku měla tato křižovatka pro mimořádnou rušnost i lidové pojmenování „na kolotoči“.\n\nMůstek byl vždy rušnou křižovatkou. Již ve 2. polovině 19. století tu byla zřízena koňka, později nahrazená elektrickou tramvají; v roce 1925 tudy vedla i první linka autobusů. Můstek byl v polovině minulého století jednou z nejvýznamnějších křižovatek v celé pražské dopravě. 2. září 1919 byla křižovatka na Můstku první křižovatkou v Praze, kde začala být řízena doprava strážníkem, po roce 1927 pak druhou pražskou křižovatkou se světelnou signalizací.\n\nPřestože v letech 1980 a 1984 byly místní tramvajové tratě zrušeny a nahradilo je metro, i nyní tudy (ale už v podzemí), cestuje stále velká část Pražanů.\n\n\n"}
{"id": "75233", "url": "https://cs.wikipedia.org/wiki?curid=75233", "title": "Můstek (rozcestník)", "text": "Můstek (rozcestník)\n\nMůstek může být:\n\n\n\n"}
{"id": "75243", "url": "https://cs.wikipedia.org/wiki?curid=75243", "title": "Edgar Rice Burroughs", "text": "Edgar Rice Burroughs\n\nEdgar Rice Burroughs (1. září 1875, Chicago – 19. března 1950, Encino, Kalifornie) byl americký spisovatel dobrodružných románů. Proslavil se především svým cyklem románů o hrdinovi z afrického pralesa Tarzanovi. Jeho knihy jsou přímočaře dobrodružné a odehrávají se v exotických prostředích, často vytvořených spisovatelovou fantazií.\n\nEdgar Rice Burroughs se narodil v Chicagu v roce 1875, vystudoval michiganskou vojenskou akademii a poté, co nesložil zkoušky na \"United States Military Academy\" ve West Pointu, sloužil od roku 1895 u jezdectva ve Fort Grant v Arizoně. Roku 1897 byl však z vojenské služby propuštěn kvůli srdečním problémům.\n\nPo skončení vojenské služby vykonával Burroughs neúspěšně celou řadu povolání. Několik měsíců byl například kovbojem a byl několikrát těžce zraněn zloději dobytka a ve zlatých dolech onemocněl těžkým zápalem plic. Rozhodl se proto zkusti své štěstí jako spisovatel. Nejprve se živil tvorbou reklam a inzerátů, později působil jako prakticky neznámý autor drobných dobrodružných povídek a příběhů z venkovského prostředí.\nBurroughsova cesta k slávě začala v říjnu roku 1912, když v \"pulp časopise\" \"All-Story Magazine\" začala vycházet jeho první příběh o hrdinovi z afrického pralesa Tarzanovi, \"Tarzan of the Apes (Tarzan z rodu Opů)\". Román v krátké době získal značnou popularitu a hned v příštím roce se v časopise \"New Story Magazine\" objevilo jeho pokračování s názvem \"The Return of Tarzan (Tarzanův návrat)\". Brzy následovala úspěšná knižní vydání a postupně vyšlo i dalších dvacet čtyři pokračování.\n\nKromě cyklu o Tarzanovi sepsal Burroughs také tři další série považované dnes za klasiku science-fiction a fantasy literatury. Dvě z nich se neodehrávají na Zemi, ale na sousedních planetách Marsu a Venuši (obzvláště seriál o Marsu s hlavním hrdinou Johnem Carterem byl ve své době velmi populární) a další umístil do tajemného světa Pellucidar uvnitř Zeměkoule.\n\nLiterární činnost přinesla Burroughsovi nejen slávu, ale také velké finanční zisky. Stal se průmyslníkem a bohatým farmářem. Poblíž Hollywoodu zakoupil rozsáhlý pozemek, na kterém pro milovníky Tarzanových dobrodružství vybudoval osadu Tarzanwild.\n\nEdgar Rice Burroughs zemřel v březnu roku 1950. Jeho celoživotní literární dílo tvoří 59 dobrodružných a fantastických děl, která byla přeložena do 56 jazyků. V době autorovy smrti zůstalo mnoho rukopisů nedokončeno.\n\nNa jeho počest je pojmenován kráter Burroughs na Marsu.\n\nCyklus líčí osudy potomka anglického lorda Greystoka, kterého po tragické smrti svých rodičů v Africe vychová pralesní opice a dá mu jméno Tarzan (Bílá kůže) a který se brzy díky své síle a důvtipu stane nejmocnějším tvorem džungle. Další části série vyprávějí o jeho návratu do civilizace, kde se vlivem lásky k mladé Američance změní v gentlemana a o četných bojích jeho i jeho syna při své obraně i ochraně jiných jak v divočině tak i v civilizovaných zemích.\n\nCyklus se skládá celkem z dvaceti čtyř dílů, z nichž dva vyšly knižně až po smrti autora.\nJde o cyklus jedenácti sci-fi a fantasy románů odehrávající se ve fiktivním světě Barsoom na Marsu, jehož hlavním hrdinou je veterán americké občanské války a zlatokop John Carter, který je na Mars přenášen blíže nepopsanou mystickou silou. Díky prostředí s menší gravitací převyšují fyzické schopnosti jeho pozemských svalů schopnosti všech místních obyvatel a John Carter se stává pravým supermanem, vezme si za ženu barsoomskou princeznu Dejah Thoris a stane se pánem planety.\nSci-fi série o tajemném světě Pellucidar, který leží uvnitř duté Zeměkoule na jejím vnitřním povrchu a je osvětlován a zahříván žhavým jádrem naší planety, se skládá ze sedmi dílů. Pellucidar je zvláštní svět, kde pozemskému povrchu odpovídají moře a naopak a kde žijí dávno na povrchu Země vymřelí ještěři. Nejdokonalejší rasou jsou zde však obludní ptakoještěři, pro které musí zde žijící lidé otrocky pracovat.\nJde o pětidílnou sci-fi sérii odehrávajících se ve světě Amtor na Venuši s hlavním hrdinou Carsonem Napierem, který se do tohoto světa dostane pomocí vlastními silami sestrojené rakety a nalezne zde svět vzájemně bojujících království.\n\nCyklu se skládá z těchto knih:\n\n\n\n"}
{"id": "75245", "url": "https://cs.wikipedia.org/wiki?curid=75245", "title": "Tmavomodrý svět", "text": "Tmavomodrý svět\n\nTmavomodrý svět je píseň Jaroslava Ježka, Jiřího Voskovce a Jana Wericha z roku 1929. Jedná se o první společné blues této trojice. Původně bylo složeno pro užití ve skeči Babylon, později bylo zařazeno ve sborové úpravě do revue Ostrov Dynamit.\n\nJiří Voskovec o vzniku skladby ve svých vzpomínkách píše: \"„…jednoho májového odpoledne v Brně jsme všichni tři vespolek míchali tóny se slovy, až jsme rukou společnou a nerozdílnou zhotovili nejmodřejší ze všech svých blues: Tmavomodrý svět.“\"\n\nSkladba prakticky vystihuje Ježkův životní osud – téměř úplnou slepotu – byl schopen rozeznávat jen tmavé odstíny modré.\n\nÚryvek z textu písně:\n\nTak kam se poděl můj doposud dokonalý zrak\nNa všem leží neproniknutelný modrý mrak\nTmavomodrý mrak\nPíseň i její tvůrci jsou zmiňováni v písni Zdenka Svěráka a Jaroslava Uhlíře \"Vzpomínka na Ježka\", kde také zazní úryvek ústřední melodie.\n\nPíseň byla také použita ve stejnojmenném filmu.\n\n"}
{"id": "75246", "url": "https://cs.wikipedia.org/wiki?curid=75246", "title": "Severní Tyrolsko", "text": "Severní Tyrolsko\n\nSeverní Tyrolsko (něm. Nordtirol) je severní částí historické země Tyrolska a v současnosti také největší část rakouské spolkové země \"Tyrolsko\". Po první světové válce bylo Tyrolsko rozděleno na 4 části. Itálie získala části dnes známé jako \"Jižní Tyrolsko (něm. Südtirol)\" a \"Tridentsko (něm. také Welschtirol)\", Rakousku připadly Severní a Východní Tyrolsko (něm. Osttirol). Tím byla původní země přepůlena na dvě části, mezi kterými se nachází Salcbursko. Hlavním městem této oblasti je Innsbruck.\n"}
{"id": "75250", "url": "https://cs.wikipedia.org/wiki?curid=75250", "title": "USS Enterprise (NCC-1701)", "text": "USS Enterprise (NCC-1701)\n\nUSS \"Enterprise\" (registrační číslo NCC-1701) je fiktivní hvězdná loď známá ze sci-fi příběhů Star Trek. \"Enterprise\" patří k Hvězdné flotile Spojené federace planet. Jedná se zřejmě o její nejznámější loď jak v našem reálném světě, tak i ve světě Star Treku, v němž na první \"Enterprise\" navázaly další lodě stejného jména.\n\nByla středobodem hraného seriálu \"Star Trek\" (natočený ve druhé polovině 60. let 20. století), stejnojmenného animovaného seriálu (z let 1973 a 1974) a prvních tří „startrekovských“ filmů (1979–1984). V odlišné podobě se objevila i ve filmu \"Star Trek\" z roku 2009, který se odehrává v alternativní a paralelní časové linii. V modernizované podobě, vycházející však z původního designu, se objevila též v úplném závěru první řady seriálu \"\" (2018).\n\nUSS \"Enterprise\" je těžký křižník třídy \"Constitution\", do služby byla zařazena v roce 2245 a zničena roku 2285. Na začátku 70. let 23. století podstoupila rozsáhlou modernizaci (refit).\n\nDesign původní \"Enterprise\" vytvořil Matt Jefferies, přičemž jeho koncepce sestávající z primárního trupu (talíře), sekundárního trupu a warp gondol pak zůstala základem pro vzhled lodí Federace ve světě Star Treku.\n\nPro první pilotní epizodu „Klec“ (1965) byl postaven model lodi dlouhý 91,4 cm (3 stopy). Ten byl v průběhu dalšího natáčení seriálu upraven do podoby druhého (většího) modelu a v této podobě se představil v díle „Rekviem za Metuzaléma“ (1969). Druhý model \"Enterprise\" postavil Richard Datin a je dlouhý 3,4 m. Původně se jednalo o statickou rekvizitu, která nebyla vybavena žádnou elektronikou. Kvůli natočení druhé pilotního epizody „Kam se dosud člověk nevydal“ (1966) byly na lodi provedeny menší úpravy, v průběhu dalšího natáčení byla například doplněna blikající světla, byl zmenšen deflektorový talíř, apod. Tento druhý model se nachází v National Air and Space Museum (\"Národním leteckém a vesmírném muzeu\") ve Washingtonu, D.C.\n\nPro epizodu seriálu \"\" „“ (1996) vytvořil Greg Jein další model původní \"Enterprise\", který byl poloviční kopií modelu o délce 3,4 m. V epizodě „Toto jsou cesty…“ (2005) seriálu \"\" a v remasterované verzi původního seriálu se objevily další modely lodě vytvořené již pomocí počítačové grafiky.\n\nPřestavěná \"Enterprise\" „hrála“ v prvních třech filmech ze světa Star Treku (1979–1984). Navrhli ji Mike Minor, Joe Jennings, Andrew Probert, Douglas Trumbull a Harold Michaelson, kteří vycházeli z náčrtů Matta Jefferiese pro nikdy nenatočený seriál \"\". Model byl dlouhý 152 cm (8 stop) a později byl použit i jako \"Enterprise\"-A ve filmech číslo čtyři, pět a šest (1986–1991).\n\nOproti původní podobě \"Enterprise\" se zvenčí na první pohled liší hlavně jiným tvarem warp gongol a jejich držáků. Ty měly původně tvar roury, nový model (loď po přestavbě) je má protáhlé víc ke konci sekundárního trupu.\n\nPro film \"Star Trek\" z roku 2009 odehrávající se v paralelní časové linii byl design \"Enterprise\" upraven. Režisér J. J. Abrams chtěl při zachování původního tvaru více „hot-rod“ vzhled, jinak ale nechal designérům z Industrial Light & Magic (ILM) volnou ruku. Základní vzhled, který navrhl Ryan Church, byl dále rozvíjen a upravován do foto-realistických modelů týmem Alexe Jaegera z ILM. Roger Guyett (ILM) nazval původní \"Enterprise\" jako „velice statickou“ a do filmového modelu proto přidal různé pohyblivé součásti.\n\nPrvní loď Spojené federace planet jména \"Enterprise\" byla postavena v letech 2243 až 2245 v sanfranciských docích na oběžné dráze Země. Vypuštěna byla roku 2245, prvním kapitánem se stal Robert April, který jí velel na první pětileté misi (nejsou o ní žádné informace). Na začátku 50. let jej vystřídal Christopher Pike, jeho vědeckým důstojníkem byl Spock, míšenec Vulkánce a Pozemšťanky. Pod vedením kapitána Pikea \"Enterprise\" podnikla další dvě pětileté mise, jedno její dobrodružství bylo popsáno v pilotní epizodě „Klec“ původního seriálu \"Star Trek\".\n\nV roce 2264 (nebo 2265) se kapitánem lodi stal James T. Kirk, v té době nejmladší kapitán Hvězdné flotily. Jeho pětiletá mise zahrnovala průzkumy dosud nenavštívených částí Galaxie, kontakty s novými civilizacemi a rovněž poměrně časté střety s nepřátelskými Klingony a Romulany; \"Enterprise\" rovněž objevila zrcadlový vesmír a cestovala do minulosti. Kvůli takovým náročným úkolům za pět let zemřelo 58 členů posádky z celkových 430. Naopak díky této misi se loď stala ve vesmíru široce známou. První roky Kirkovy mise byly natočeny v letech 1966 až 1969 jako původní seriál \"Star Trek\".\n\nNěkterá dobrodružství z konce 60. let 23. století se objevila v televizích jako animovaný seriál \"Star Trek\", který, ačkoliv vznikal pod kontrolou tvůrce Star Treku Genea Roddenberryho, se později nestal součástí tzv. kánonu.\n\nV roce 2269 (nebo 2270) se \"Enterprise\" po ukončení pětileté mise podrobila v docích na orbitě Země rozsáhlé přestavbě a modernizaci. James Kirk byl povýšen na admirála a sám jako kapitána lodi vybral Willarda Deckera. V první polovině 70. let, v době, kdy se modernizace blížila konci, byla loď narychlo vyslána vyřešit krizi s blížícím se neznámým objektem, který se později identifikoval jako V'Ger. Velení převzal sám admirál Kirk, kapitán Decker, působící jako první důstojník, se při této misi stal nezvěstným. Tyto události byly popsány v snímku \"\".\n\nVelení lodi zřejmě někdy v 70. letech převzal po Jamesi Kirkovi kapitán Spock, z \"Enterprise\" se stala loď pro výcvik kadetů. V roce 2285, zatímco byl admirál Kirk na inspekční cestě na palubě \"Enterprise\", byla Khanem Singhem ukradena loď USS \"Reliant\", která začala ohrožovat vědeckou stanici Regula I nad planetou Genesis. Kirk převzal velení \"Enterprise\" a loď se vydala na stanici pomoc. V bitvě s \"Reliantem\" byla loď těžce poškozena, ji i její posádku zachránil sebeobětováním kapitán Spock (viz film \"\").\n\n\"Enterprise\" se vrátila zpět na Zemi a byla určena k vyřazení. Kirk ale se svými důstojníky po informaci, že by Spock mohl žít, loď v docích ukradl a odletěl zpět ke Genesis. Zde byli překvapeni klingonským Dravcem, který poškozenou a neopravenou loď zcela ochromil. Kapitán se i s posádkou musel transportovat na povrch Genesis a \"Enterprise\" nechal pomocí autodestrukčního systému zničit. Tento příběh se odehrál ve filmu \"\".\n\nVe filmu \"Star Trek\", který se odehrává v paralelní alternativní realitě, byl v roce 2258 kapitánem \"Enterprise\" Christopher Pike. Jako vlajková loď Flotily byla nově postavená \"Enterprise\" vyslána k planetě Vulkán, odkud přicházelo tísňové volání. Zde kapitána Pikea zajal Romulan Nero, velení lodi tak přešlo na jeho prvního důstojníka Spocka. Pozici kapitána nakonec získal James T. Kirk, neboť Spock byl silně emocionálně ovlivněn Neronovým zničením jeho rodné planety. Spock s Kirkem zachránili kapitána Pikea a následně zabránili Neronovi zničit Zemi. Na konci filmu byl Kirk povýšen na kapitána a definitivně převzal velení \"Enterprise\", Spock zůstal na lodi jako první důstojník.\n\nVyšší důstojníci sloužící na můstku lodi v původním seriálu z let 1966–1969 (základní posádka).\n\n\n\n"}
{"id": "75251", "url": "https://cs.wikipedia.org/wiki?curid=75251", "title": "Zlatá deska Voyageru", "text": "Zlatá deska Voyageru\n\nZlatá deska Voyageru je pozlacená měděná gramofonová deska, uložená v sondách Voyager 1 a Voyager 2, vyslaných do vesmíru v roce 1977, zachycující zvuky a obrazy Země, a tak i různorodost života na naší planetě. Je určena případným mimozemským civilizacím, které by ji mohly v daleké budoucnosti nalézt při její cestě za hranicemi Sluneční soustavy.\n\nNa návrh novináře Erika Burgesse zhotovili Carl Sagan, jeho manželka a Frank Drake plaketu s poselstvím pro mimozemské civilizace již u sond Pioneer 10 a Pioneer 11, které byly ze Země vyslány v březnu 1973 a březnu 1974 na cestu k Jupiteru, Saturnu a dále ven za Sluneční soustavy. Právě tehdy padlo rozhodnutí vybavit takovým vzkazem i další sondy k vnějším planetám.\n\nPoselství obsahuje 115 obrázků zakódovaných v analogové formě. Zbytek nahrávky je zvukový záznam, zaznamenaný při rychlosti 16⅔ otáček za minutu. Zachycuje pozdravy v mnoha různých jazycích obyvatel planety Země pro případné mimozemské civilizace.\n\nNa zlaté desce je zahrnuto následujících 55 jazyků:\n\nKrátkou větu v češtině navrhl a namluvil fyzik Václav Kostroun, profesor na Cornellově univerzitě v Ithace ve státě New York. Zní: „Milí přátelé, přejeme vám vše nejlepší“.\n\nPo sekci obsahující zvuky Země obsahuje deska 90minutový výběr hudby různých kultur včetně klasických skladeb Západu i Východu.\n\nMezi uloženými obrázky je také krajinářská fotografie amerického fotografa Ansela Adamse \"The Tetons - Snake River\" (Hadí řeka).\n\nDeska je ukázána a použita v ději americkém sci-fi filmu \"Starman\" z roku 1984.\n\nCelkový seznam nahrávek:\n\n1. Greeting from Kurt Waldheim, Secretary-General of the United Nations\n\n2. Greetings in 55 Languages\n\n3. United Nations Greetings/Whale Songs\n\n4. The Sounds of Earth\n\n5. Brandenburg Concerto No. 2 in F Major, BWV 1047: I. Allegro (Johann Sebastian Bach) - Munich Bach Orchestra/Karl Richter\n\n6. Ketawang: Puspåwårnå (Kinds of Flowers) - Pura Paku Alaman Palace Orchestra/K.R.T. Wasitodipuro\n\n7. Cengunmé - Mahi musicians of Benin\n\n8. Alima Song - Mbuti of the Ituri Rainforest\n\n9. Barnumbirr (Morning Star) and Moikoi Song - Tom Djawa, Mudpo, and Waliparu\n\n10. El Cascabel (Lorenzo Barcelata) - Antonio Maciel and Los Aguilillas with Mariachi México de Pepe Villa/Rafael Carrión\n\n11. Johnny B. Goode - Chuck Berry\n\n12. Mariuamangɨ - Pranis Pandang and Kumbui of the Nyaura Clan\n\n13. Sokaku-Reibo (Depicting the Cranes in Their Nest) - Goro Yamaguchi\n\n14. Partita for Violin Solo No. 3 in E Major, BWV 1006: III. Gavotte en Rondeau (Johann Sebastian Bach) - Arthur Grumiaux\n\n15. The Magic Flute (Die Zauberflöte), K. 620, Act II: Hell’s Vengeance Boils in My Heart (Wolfgang Amadeus Mozart) - Bavarian State Opera Orchestra and Chorus/Wolfgang Sawallisch\n\n16. Chakrulo - Georgian State Merited Ensemble of Folk Song and Dance/Anzor Kavsadze\n\n17. Roncadoras and Drums - Musicians from Ancash\n\n18. Melancholy Blues (Marty Bloom/Walter Melrose) - Louis Armstrong and His Hot Seven\n\n19. Muğam - Kamil Jalilov\n\n20. The Rite of Spring (Le Sacre du Printemps), Part II—The Sacrifice: VI. Sacrificial Dance (The Chosen One) (Igor Stravinsky) - Columbia Symphony Orchestra/Igor Stravinsky\n\n21. The Well-Tempered Clavier, Book II: Prelude & Fugue No. 1 in C Major, BWV 870 (Johann Sebastian Bach) - Glenn Gould\n\n22. Symphony No. 5 in C Minor, Opus 67: I. Allegro Con Brio (Ludwig Van Beethoven) - Philharmonia Orchestra/Otto Klemperer\n\n23. Izlel e Delyu Haydutin - Valya Balkanska\n\n24. Navajo Night Chant, Yeibichai Dance - Ambrose Roan Horse, Chester Roan, and Tom Roan\n\n25. The Fairie Round (Anthony Holborne) - Early Music Consort of London/David Munrow\n\n26. Naranaratana Kookokoo (The Cry of the Megapode Bird) - Maniasinimae and Taumaetarau Chieftain Tribe of Oloha and Palasu’u Village Community in Small Malaita\n\n27. Wedding Song - Young girl of Huancavelica\n\n28. Liu Shui (Flowing Streams) - Guan Pinghu\n\n29. Bhairavi: Jaat Kahan Ho - Kesarbai Kerkar\n\n30. Dark Was the Night, Cold Was the Ground - Blind Willie Johnson\n\n31. String Quartet No. 13 in B-flat Major, Opus 130: V. Cavatina (Ludwig Van Beethoven) - Budapest String Quartet\n\n\n"}
{"id": "75253", "url": "https://cs.wikipedia.org/wiki?curid=75253", "title": "Haifa", "text": "Haifa\n\nHaifa ( חֵיפָה , حيفا ) je největší severoizraelské město, hlavní město Haifského distriktu a třetí největší město v Izraeli s celkovou populací 281 100 obyvatel. Město leží na izraelské pobřežní planině, při Haifském zálivu na celkové ploše 63,7 km². Nachází se 90 kilometrů severně od Tel Avivu a je hlavním regionálním centrem severního Izraele. Má smíšenou židovskou a arabskou populaci. Je domovem Světového centra Bahá'í, které je zapsáno na seznamu Světového dědictví UNESCO.\n\nHaifa je hlavním a největším izraelským přístavem a centrem izraelského průmyslu a technologií. Nachází se zde množství hi-tech parků, mezi nimiž je i největší a nejstarší park v zemi (průmyslová zóna Matam). Dále je zde průmyslový přístav a ropná rafinerie. Dříve bylo město koncovou stanicí ropovodu z Iráku. V Haifě se rovněž nachází dvě uznávané akademické instituce: Technion a Haifská univerzita.\n\nVznik Haify, která byla vystavěna při úpatí hory Karmel, se datuje do biblických dob. Nejstarší známé osídlení v sousedství bylo malé přístavní město Tel Abu Hawam založené v pozdní době bronzové (14. století př. n. l.). Ve 3. století n. l. byla Haifa známá jako centrum výroby textilních barviv. Po následující století bylo město pod nadvládou Byzantinců, Arabů, křižáků, Osmanů, Egypťanů a Britů. Od založení Státu Izrael v roce 1948 je město spravováno haifským magistrátem.\n\nPůvod jména Haifa není jasný. Podle historika Alexe Carmela může pocházet z hebrejského slovesa חפה (\"chafa\" – skrýt, zakrývat), ve smyslu, že se Haifa skrývá za Karmelem. Další možný výklad názvu je odvozenina z arabského slova حفَّ (\"chafa\"), což znamená „pláž“ nebo slovo حيفة (\"chajfa\"), mající význam „předměstí“ či „část města.“ Jindy je název Haify spojován s hebrejským slovem חוף (\"chof\" – pláž) nebo חוף יפה (\"chof jafe\" – krásná pláž). Někteří křesťanští poutníci věří, že je město pojmenováno po jeruzalémskému veleknězi z Ježíšových dob Kaifášovi nebo po sv. Petru, jehož jméno je v aramejštině כפא (\"Kefa\").\n\nPrvní osídlení v oblasti dnešní Haify, kterým bylo malé přístavní město Tel Abu Hawam, pochází již z pozdní doby bronzové (14. století př. n. l.). Řecký geograf Skylaks z Kariandy jej popsal, jako místo „mezi zálivem a Diovým útesem“ (pravděpodobně narážka na Karmel). Během období helénismu se zdejší starý přístav přesunul kvůli zanášení pískem jižně, do místa dnešní čtvrti Bat Galim. V Talmudu je Haifa zmíněna až zhruba ve 3. století n. l., jako malá rybářská osada a domov rabiho Avdimose a dalších židovských učenců. Haifa se nacházela nedaleko Šikmony, která byla centrem výroby tradičního textilního barviva techelet, užívaného při výrobě oděvů pro velekněze Chrámu. V Bibli Haifa zmíněna není, nachází se v ní však zmínka o hoře Karmel i o řece Kišon. Na vrcholu Karmelu se nachází Elijášova jeskyně tradičně spojována s prorokem Elijášem a jeho učněm Elíšou. Nejvyšší vrchol karmelského hřbetu se v arabštině nazývá \"Muhraka\" (doslova „místo pálení“), což odkazuje k zápalným obětem v kanaánských a raně izraelitských dobách.\n\nPrvní zdejší osídlení bylo v oblasti současné Rambamovy nemocnice a židovského hřbitova v ulici \"Derech Jafo\". První obyvatelé se zabývali rybolovem a zemědělstvím.\n\nOd 4. století spadala Haifa územně pod Byzantskou říši, pod jejíž nadvládou nadále vzkvétala, avšak nikdy nedosáhla velkého významu. V 7. století bylo město dobyto Peršany. Po perské nadvládě byl na blízkém východě ustanoven chalífát, kterému vládli volení chalífové. V 9. století byly za Umajjovců a Abbásovců zahájeny obchodní styky s egyptskými přístavy a v Haifě došlo k rozvoji loděnic. Zatímco měl chalífát kontrolu nad vládou a civilní správou, Arabové a Židé se zabývali různými druhy obchodu, včetně námořního, a Haifa až do 11. století prosperovala. Nejlukrativnějším odvětvím průmyslu té doby byla výroba skla a produkce textilních barviv z mořských plžů.\n\nProsperita města skončila rokem 1100, kdy byla Haifa obklíčena křižáckými vojsky, která zdejšímu židovskému obyvatelstvu hrozila útokem, pakliže nepřistoupí na křesťanství. Poté, co Židé odmítli, byla Haifa dobyta v nelítostné, téměř měsíc trvající bitvě mezi křižáky a zdejšími židovskými a muslimskými obyvateli, při které bylo město zničeno a obyvatelstvo takřka vyhlazeno. Za křižácké nadvlády byla Haifa malou rybářskou a zemědělskou obcí, jež byla součástí Galilejského knížectví v rámci Jeruzalémského království.\n\nV roce 1155 byl v Haifě podle tradice Bertoldem Kalabrijským založen křesťanský řád karmelitánů, který na hoře Karmel nechal postavit kostel. V roce 1265 bylo město dobyto Mamlúky. Definitivně se pod muslimskou nadvládu dostala Haifa v roce 1291 po pádu Akka. Karmelský kostel byl pod arabskou nadvládou přestavěn na mešitu a později se stal nemocnicí. V 19. století byl obnoven jako Karmelitánský klášter, který se nachází nad Elijášovou jeskyní.\n\nZdejší křižácká pevnost byla zničena v roce 1187 sultánem Saladinem po porážce Jeruzalémského království v bitvě u Hattínu. V roce 1265 město dobyla armáda mamlúckého sultána Bajbarse a zničila městské opevnění a většinu zdejších domů, aby zabránila návratu křižáků. Po většinu mamlúcké nadvlády během 13. až 16. století město pustlo. Informací z tohoto období je velmi málo.\n\nV roce 1761 nechal Daher el-Omar, beduínský vládce Akka a Galileje, město zbořit, znovuvybudovat na vhodnějším místě a opevnit jej hradbami. Tato událost se pokládá za začátek moderních dějin Haify. Lokalita této raně novověké Haify a skromné zbytky původní zástavby se dochovaly v dnešní čtvrti Chejfa el-Atika. Po el-Omarově smrti v roce 1775 bylo město až do konce první světové války v roce 1918 pod osmanskou nadvládou, s výjimkou dvou krátkých období: v roce 1799 Haifu dobyl v rámci svého palestinského tažení Napoleon Bonaparte, který se ale ještě téhož roku stáhl, a v letech 1831−1840 měl tuto oblast pod kontrolou egyptský místokrál Muhammad Alí.\nV letech po egyptské okupaci došlo k vzestupu významu města a jeho populace, zatímco nedaleké přístavní město Akko zaznamenalo propad. V roce 1854 žilo v Haifě 2012 obyvatel, z toho 1200 muslimů, 870 křesťanů (400 řeckokatolíků, 300 řeckých pravoslavných, 50 římskokatolíků a 30 maronitů) a 32 Židů. Přelomovým bodem ve vývoji města byl příchod německých templerů v roce 1868, kteří se usadili v místě dnes známém jako Německá kolonie (). Templeři vybudovali a provozovali parní elektrárnu, továrny a klíčovou roli v modernizaci města rovněž sehrála výstavba dlážděné silnice do Nazaretu a ke Galilejskému jezeru a výstavba železnice z Haify do Damašku.\nPrvní evropští Židé přišli do Haify koncem 19. století z Rumunska. Ústřední židovská kolonizační společnost a rumunští Židé zakoupili poblíž města 1000 akrů půdy. Rumunští Židé však nebyli příliš zemědělsky založení, a proto ponechali obdělávání půdy na bývalých arabských nájemcích.\n\nV roce 1909 se stalo město centrem víry Bahá’í poté, co byly do Akka přeneseny ostatky Bába a na hoře Karmel byla vybudována bahá'istická Svatyně. Pro stoupence tohoto náboženství se Haifa stala významným bohoslužebným, poutním a správním centrem. Bahá'istické světové centrum (sestávající ze Svatyně Bába, terasových zahrad a správních budov) se nachází při severním úpatí hory Karmel. Pro víru Bahá'í je Haifa důležitá, jelikož zde byl její zakladatel Báb před svou smrtí vězněn Osmany. Bahá'istická svatyně a zahrady se staly jednou z nejnavštěvovanějších haifských památek a v roce 2008 byly zapsány na seznam světového dědictví UNESCO.\n\nPočátkem 20. století byla Haifa průmyslovým přístavním městem a rozrůstajícím se populačním centrem. V tomto období byly postaveny Hedžaské železnice a Technion. V roce 1917 byla Palestina obsazena Brity pod velením generála Edmunda Allenbyho, v roce 1919 pak bylo na Pařížské mírové konferenci území Palestiny svěřeno pod britskou správu, a vznikl tak protektorát Britský mandát Palestina, mezi jehož hlavní cíle patřilo provedení Balfourovy deklarace. Haifský mandátní distrikt byl domovem přibližně 20 tisíců obyvatel, z nichž 82 % byli muslimští Arabové, 14 % křesťanští Arabové a 4 % Židé. Počet Židů se průběžně zvyšoval díky imigraci (\"alija\"), a to zejména z Evropy. V roce 1946 již bylo náboženské složení obyvatelstva odlišné: 33 % byli muslimové, 20 % křesťané a 47 % Židé, což vyjádřeno v absolutních číslech bylo 70 910 Arabů (41 000 muslimů a 29 910 křesťanů) a 74 230 Židů. Mezi významné mezníky v době mandátu patří vybudování přístavu ve 30. letech a napojení na ropovod Mosul-Haifa.\nPodle plánu OSN na rozdělení Palestiny z roku 1947 měla Haifa připadnout židovskému státu. Poté, co arabští představitele plán odmítli, neuniklo město násilí, které se ihned rozšířilo po celé zemi. 30. prosince 1947 vhodili členové Irgunu bomby do davu palestinských Arabů, kteří stáli před branami rafinerií v Haifě, čímž zabili 6 z nich a 42 dalších zranili. V odvetě zabili Arabové 39 židovských zaměstnanců rafinerie a tyto události z konce roku 1947 vešly ve známost jako masakr z ropné rafinerie v Haifě. Židovské ozbrojené složky následující den na tuto arabskou odvetu reagovaly útokem na arabskou vesnici Balad al-Šajch, kde žili někteří z arabských zaměstnanců ropné rafinerie. Při tomto útoku, který se stal známý jako Balad al-Šajchský masakr, útočníci podpalovali a demolovali domy a bylo zabito na 60 Arabů. Kontrola města byla kvůli zdejšímu průmyslu a rafinériím považována za klíčový cíl války za nezávislost, která bezprostředně následovala po vyhlášení izraelské nezávislosti. Britové se z města stáhli 21. dubna 1948. Kontrola nad městem byla získána 23. dubna 1948 při operaci Bi'ur Chamec, které velel velitel karmelské brigády Moše Karmel.\n\nV průběhu konfliktu došlo k masivnímu vysídlení zdejších Arabů. Podle časopisu The Economist z 2. října 1948 zůstalo ve města z původních 62 tisíc Arabů ne více než 5 až 6 tisíc. Benny Morris a další historikové ve svých publikacích píší, že haifští Arabové město opustili kvůli kombinaci sionistických hrozeb, výzev arabských vůdců, a také z důvodu ostřelování arabských vesnic a čtvrtí. Arabové naopak zdůrazňují význam sionistických hrozeb. Zahraniční média zdůrazňovala roli arabského vedení jako motivační faktor uprchlíků. The Economist vysvětlil v říjnu 1948 tuto myšlenku slovy: „Je jen málo pochyb, že nejúčinnější z faktorů bylo oznámení představitelů Vysoké arabské komise vyzývající Araby k odchodu… bylo jasné, že ti Arabové, kteří zůstanou v Haifě a přijmou židovskou ochranu budou vnímáni jako zrádci.“ 3. května 1948 interpretoval tyto událostí časopis Time takto: „Masová evakuace, částečně způsobena strachem, částečně příkazy arabských vůdců udělala z arabské čtvrti v Haifě město duchů… odchodem arabských dělníků doufali v paralyzování Haify.“ Většina haifských Arabů utekla z města prostřednictvím lodí do Libanonu.\n\nPo válce za nezávislost hrálo město významnou roli jako brána židovského přistěhovalectví. Tisíce imigrantů (\"olim\") se během války usadily v opuštěných arabských domech a následně pro ně byly vybudovány nové čtvrtě jako jsou Kirjat Chajim, Ramot Remez, Ramat Ša'ul, Kirjat Šprincak a Kirjat Eli'ezer. V poválečném období byla dále ve čtvrti Hadar ha-Karmel postavena Nemocnice Bnej Cijon (dříve Rothschildova) a Ústřední synagoga. V roce 1953 byl vytvořen dopravní a architektonický plán pro rozvoj města.\n\nV roce 1959 vypukly nepokoje mezi mizrachim, převážně marockého původu (viz nepokoje ve Vádí Sálib). Rebelové tvrdili, že je stát diskriminuje. Mnoho z nich žilo v domech dříve patřících haifským Arabům. Jejich požadavek na „chléb a práci“ byl namířen proti státním institucím a proti aškenázským elitám ve Straně práce a Histadrutu.\n\nZatímco Tel Aviv získal na významu, došlo k poklesu významu Haify coby regionálního centra. Tento trend ještě umocnilo otevření přístavu v Ašdodu (Ašdodský přístav). Později došlo také k odlivu turistů poté, co ministerstvo cestovního ruchu upřednostnilo rozvoj Tiberiasu, jakožto turistického centra.\n\nPočátkem 70. let dosáhla haifská populace 200 000 obyvatel. Masová imigrace ze zemí bývalého Sovětského svazu přivedla do města dalších 35 000 lidí.\n\nZa izraelské správy došlo k demolici mnoha historických osmanských budov ve čtvrti Vádí Sálib a v 90. letech došlo kvůli výstavbě městského centra ke zbourání hlavní části Starého města.\n\nV roce 2006 zasáhlo město během druhé libanonské války 93 raket Hizballáhu, které zabily jedenáct civilistů. Tyto raketové útoky, při kterých byla zasažena i zdejší ropná rafinerie, vedly k dočasnému útěku takřka poloviny obyvatel během prvního týdne války.\n\n2. prosince 2010 vznikl nedaleko jižního okraje města, na výšinách pohoří Karmel, lesní požár, který se nepodařilo do večera lokalizovat a do 3. prosince 2010 již kvůli němu muselo být evakuováno přes 15 000 lidí, včetně obyvatel haifské čtvrti Hod ha-Karmel. Šlo o největší lesní požár v dějinách státu Izrael. Vyžádal si dle údajů z dopoledne 3. prosince 41 obětí, z velké části šlo o strážné z věznice Damon, kteří při evakuaci nápravného ústavu uvízli v autobusu uprostřed požáru. Při požáru byla těžce zraněna i Ahuva Tomerová z velitelství haifské policie.\n\nHaifa se nachází na izraelské středomořské pobřežní planině, historické spojnici Evropy, Afriky a Asie. Rozkládá se při Haifském zálivu u hory Karmel a je rozvrstveno do tří částí. Nejnižší je centrem obchodu a průmyslu a zahrnuje i Haifský přístav. Prostřední se nachází při úpatí hory Karmel a sestává ze starších rezidenčních čtvrtí, zatímco nejvyšší zahrnuje moderní rezidenční čtvrti. Z nejvyšších částí Haify je výhled na oblast západní Galileje směrem k Roš ha-nikra a libanonským hranicím.\n\nMasiv Karmelu člení četná boční údolí a vádí, která prudce spadají směrem k moři. Příkladem takové výrazné terénní rýhy je vádí Nachal Giborim (s přítoky Nachal Vardija, Nachal Tan a Nachal Even), které se svažuje směrem k Haifskému přístavu a odděluje centrální části města a východní předměstí. Směrem k západu tečou skrz Haifu vádí Nachal Šikmona, Nachal Alija, Nachal Lotem, Nachal Amik, Nachal Siach, Nachal Ezov, Nachal Achuza, Nachal Amiram, Nachal Ovadja, Nachal Tira a Nachal Neder. K severu a severovýchodu vedou vádí Nachal Ben Dor a Nachal Katija.\n\nMezi jednotlivými údolími terén stoupá do vyvýšených náhorních plošin, většinou stavebně využitých. Terén se postupně zvedá směrem k jihu, k centrálním částem pohoří Karmel. Na jižním okraji města je to hora Har Tlali s nadmořskou výškou okolo 480 metrů.\n\nMěsto se nachází 90 km severně od Tel Avivu a má velké množství pláží při Středozemním moři. Na rozdíl od Tel Avivu se pláže nacházejí mimo centrum a jsou spíše oblázkové. Mezi nejznámější patří Karmelská pláž, Studentská pláž, či pláž Bat Galim.\n\nHaifa má typické středozemní podnebí s horkými léty a chladnými deštivými zimami (Köppenova klasifikace podnebí – Csa). Jaro přichází v březnu s nárůstem teploty ovzduší. V létě je průměrná teplota 26 °C a v zimě 12 °C. Sníh je zde vzácný, ale teploty tu někdy, zejména v ranních hodinách, klesnou až na 6 °C. Vlhkost vzduchu je díky blízkosti moře celoročně vysoká. Průměrný roční úhrn srážek je 524 mm a nejvíce prší v období od října do dubna.\n\nPřítomnost rostlinných a živočišných druhů a jejich biologická diverzita je do jisté míry ovlivněna zastavěnou plochou města a významnými ekologickými stresory, jimiž jsou průmyslové továrny podél řeky Kišon, která je v jejich důsledku kontaminovaná. Na druhou stranu se ve městě nachází zachované části přírody, jako například přírodní dubové lesy na hoře Karmel, které jsou součástí zdejšího národního parku (\"Mount Carmel National Park\"). Právě karmelská flóra je díky specifickému klimatu, tvořenému zdejšími mořskými proudy, velice bohatá.\n\nMezi zdejší zástupce flóry patří například dub kermesový (\"Quercus coccifera\"), řečík palestinský (\"Pistacia palaestina\"), planika obecná (\"Arbutus unedo\"), či řešetlák (\"Rhamnus\"). Karmelské pohoří je rovněž výjimečné, coby jediná lokalita výskytu borovice halepské (\"Pinus halepensis\") v Izraeli. Z kvetoucích rostlin se zde nachází například lilie bělostná (\"Lilium candidum\") a různí zástupci sasanek (\"Anemone\"), bramboříků (\"Cyclamen\") a orchidejí (\"Orchidaceae\").\n\nNa pohoří Karmel se nachází i přírodní rezervace Karmel Chaj Bar, kde se organizace Chaj bar snaží do volné přírody navrátit rostlinné a živočišné druhy, které se v minulosti volně vyskytovaly v zemi Izraelské či druhy, jež jsou v současné době ohrožené. Mezi zástupce ptactva patří například sup bělohlavý (\"Gyps fulvus\"), orel mořský (\"Haliaeetus albicilla\") či sup mrchožravý (\"Neophron percnopterus\"). Savce zastupuje například daněk mezopotámský (\"Dama dama mesopotamica\"), gazela obecná (\"Gazella gazella\") a srnec obecný (\"Capreolus capreolus\"). Obojživelníky pak třeba mlok skvrnitý (\"Salamandra salamandra\").\n\nHaifa se vyvíjela stupňovitě od moře směrem k vrcholu hory Karmel. Nejstarší čtvrtí je Vádí Salib, označovaná také jako \"Staré město\", která se nachází v blízkosti přístavu. V minulosti byla rozdělena hlavní silnicí a částečně zbořena kvůli výstavbě vládních budov. Nedaleko se rozkládá další starší čtvrť Vádí Nisnas, která je centrem současného místního arabského života. V 19. století došlo pod osmanskou nadvládou k výstavbě čtvrti ha-Mošava ha-Germanit (Německá kolonie), kterou zbudovali němečtí templeři a která byla prvním plánovitým sídelním okrskem. Některé z budov byly obnoveny a kolonie se stala centrem nočního života.\n\nO něco výše ve svazích Karmelu leží čtvrť Hadar, kde byly první domy postaveny počátkem 20. století a kde se již výrazně projevovala židovská osidlovací aktivita. Tato čtvrť byla od 20. do 80. let kulturním a obchodním centrem Haify a nachází se v sousedství arabských čtvrtí. Dnešní Hadar se táhne od přístavu, kolem Německé kolonie, Vádí Nisnas a Vádí Sálib. Jsou zde dvě komerční centra obklopená staršími městskými čtvrtěmi.\nNad Hadarem se v druhé části nachází čtvrť Neve Ša'anan, která je domovem ortodoxních Židů a obyvatel pocházejících ze zemí bývalého Sovětského svazu. Byla založena ve 20. letech a původně zde stály samostatně stojící patrové domy, které však byly v 50. letech nahrazeny novějšími čtyřpatrovými domy apartmánového typu.\n\nDole při hranici mezi městem a přístavem a západně se nachází převážně židovské čtvrti Bat Galim a Kirjat Eli'ezer (poblíž archeologické lokality Tel Šikmona). Západně a východně od Hadaru jsou arabské čtvrti Abbás a Chalisa postavené zejména v 60. a 70. letech. Jižně od karmelského mysu se nachází čtvrti Ejn ha-Jam, Ša'ar ha-Alija, Kirjat Šprincak a Neve David. Dále k jihu Kfar Samir (se hřbitovem Sde Jehošua).\nNejvyšší a nejmladší je zástavba na vrcholových partiích pohoří Karmel. Nad Hadarem a západně od Neve Ša'ananu jsou to bohaté, převážně židovské čtvrtě. Patří mezi ně Karmel Carfati, Karmel Merkazi, Romema, Karmelija, Vardija, Ramat Golda nebo Hod ha-Karmel (zvaná též Denja). Přestože stále existuje jasný rozdíl mezi židovskými a arabskými čtvrtěmi, lze pozorovat vzestupný trend, kdy se bohatí Arabové stěhují do židovských čtvrtí s lepší adresou. Specifická je čtvrť Kababir, ležící sice na vrcholu Karmelu, ale osídlená převážně Araby. Je zde sídlo Národního vedení izraelské ahmadijské muslimské komunity. Kababir je od čtvrtě Karmelija oddělen hlubokým kaňonem vádí Nachal Siach. Právě boční údolí jako Nachal Siach, jež člení hřbet Karmelu a vytvářejí izolované stavebně využité náhorní terasy, jsou typickým prvkem městské struktury Haify. Hluboká údolí podél sezónních toků zde pronikají i přímo do centra města (Nachal Lotem, Nachal Giborim).\n\nPro účely statistické, administrativní a demografické je Haifa rozdělena na devět čtvrtí. Jde spíše o umělé jednotky. Jsou to čtvrtě:\n\nDalší čtvrtě se rozkládají severovýchodně od centra města, při pobřeží Haifského zálivu. Jde o Kirjat Chajim a Kirjat Šmu'el, které sice administrativně spadají pod město Haifa, ale urbanisticky jsou propojeny s konurbací samostatných měst při Haifském zálivu zvaných Krajot. V současné době je bytová výstavba soustředěna právě do oblasti Kirjat Chajim a Kirjat Šmu'el, kde bylo v letech 2002–2004 vystavěno 75 tisíc m² obytných prostor, Karmel a Ramot Neve Ša'anan, oba po 70 tisících m². Neobytné administrativní budovy se nejvíce staví v dolní části města (90 tisíc m²), u Haifského zálivu (72 tisíc m²) a Ramot Neve Ša'anan (54 tisíc m²). K roku 2004 bylo 80 % všech staveb ve městě v soukromém vlastnictví.\n\nVe čtvrti Vádí Sálib došlo k přestavbě původních interiérů paláce Paša, tureckého lázeňského domu a hudebního a tanečního klubu, a v současné době slouží jako taneční kluby, divadla a kanceláře. Haifa Economic Corporation Ltd. plánuje postavit na dvou parcelách o rozloze 1000 m² kancelářské a obchodní prostory, které budou zahrnovat turecké a arabské „stavební prvky,“ a vládní centrum v dolní části města. Jiné vládní centrum postavené ve stejné oblasti v 90. letech nedokázalo podpořit ekonomiku tak, jak se očekávalo. Současný projekt je kontroverzní kvůli vystěhování rodin z okolí a plánované demolici historických budov, včetně bývalého domu palestinského intelektuála Emila Toumy.\n\nK 31. prosinci roku 2017 v Haifě žilo 281 100 obyvatel (z toho 217 600 Židů). 25 % populace města tvoří imigranti ze zemí bývalého Sovětského svazu. Podle Centrálního statistického úřadu tvoří Arabové 9 % obyvatelstva města a žijí převážně ve čtvrtích Vádí Nisnas, Abbas a Chalisa.\n\nHaifa je často představována jako modelový příklad soužití mezi Araby a Židy, nicméně i zde existuje jisté napětí a nepřátelství. Existuje zde množství palestinských organizací bojujících proti diskriminaci, přerozdělování zdrojů, protestujících proti vysídlení haifských Arabů, jejichž domy zabrali Židé a proti destrukci arabského kulturního dědictví v oblasti Haify.\n\nHaifa je třetí největší izraelské město a nachází se zde 103 tisíc domácností. V porovnání s Tel Avivem a Jeruzalémem populace Haify stárne a vliv na to má především migrace mladého obyvatelstva do centra země za vzděláním a prací a stěhování mladých rodin za Haifu.\n\nVyznání haifského obyvatelstva je z 82 % židovské, 4 % muslimské a 14 % křesťanské. Relativně velké množství křesťanské populace vzniklo uzavřením svazků mezi arabskými křesťany a imigranty ze zemí bývalého Sovětského svazu.\n\nVzhledem ke stárnutí židovské populace, související s odchodem mladých lidí z města, dochází k nárůstu křesťanské a muslimské populace. V roce 2006 bylo 27 % Arabů ve věku 0–14 let, oproti 17 % Židů. Tento trend se vyskytuje i u ostatních věkových skupin. Celkem 27 % Arabů zastupuje věkovou skupinu 15–29 let a 23 % věkovou skupinu 30–44 let. Oproti tomu Židé představují 22 % a 18 %. U věkových skupin staršího věku se trend obrací a skupinu 45–59 let zastupuje 19 % Židů oproti 14 % Arabů. Stejný vývoj je i u starších skupin. Celkem 14 % Židů zastupuje skupinu 60–74 let oproti 7 % Arabů a skupinu starších 75 let zastupuje 10 % Židů oproti 2 % arabské populace.\n\nVzhledem k národním standardům je haifská židovská populace relativně sekulární. K roku 2006 se 2,9 % zdejších Židů označilo jako charedim, což je výrazně pod 7,5% celostátní průměr. 66,6 % se označilo sekulární, což je naopak nad 43,7% celostátní průměr. Malé množství imigrantů z bývalého Sovětského svazu se nezařazuje do žádné skupiny, neboť často pocházejí ze smíšených manželství s židovskými předky.\n\nÚsloví „v Haifě se pracuje, v Jeruzalémě se modlí a v Tel Avivu se baví“ odkazuje na pověst Haify, coby města pracujících. Hlavní průmyslová základna města se nachází na severovýchodě, blízko řeky Kišon. V Haifě se také nachází jedna ze dvou izraelských ropných rafinérií (druhá je v Ašdodu). Zdejší rafinerie zpracuje ročně na 9 milionů tun (66 milionů barelů) ropy. V době britského mandátu byla dvojice chladicích věží rafinérie postavených ve 30. letech 20. století nejvyššími stavbami v zemi.\n\nNa jižním okraji města se nachází průmyslový park Metam (zkrácenina \"Merkaz Ta'asijot Mada\" – Vědecké průmyslové centrum), který je největším a nejstarším průmyslovým parkem v zemi. Sídlí v něm množsžví výzkumných a vývojových izraelských a mezinárodních hi-tech společností, jako například Intel, IBM, Microsoft, Motorola, Google, Yahoo!, Elbit Systems, Zoran, Philips a Amdocs. Kampus Haifské univerzity je domovem laboratoří IBM.\n\nHaifský přístav je předním izraelským přístavem pro osobní dopravu a hlavním izraelským nákladním přístavem.\n\nVe městě se nachází množství nákupních a obchodních center, mezi které patří Hucot Hamifrac, OC Horev, Panorama Center, Castra Center, Colony Center (Lev ha-Mošava), OC Hanevi'im, Kanyon Haifa, OC Lev Hamifrac a Grand Kanyon.\n\nK roku 2005 v Haifě existovalo 13 hotelů s celkem 1462 pokoji. Z celkem 17 kilometrů pobřeží zabírají 5 kilometrů pláže. Hlavní turistickou atrakcí města je Světové centrum Bahá'í se zlatou svatyní Bába a přilehlými zahradami, které je od roku 2008 na seznamu světového dědictví UNESCO. V letech 2005 až 2006 navštívilo svatyni na 86 037 turistů. Mezi další turistické cíle patří obnovená osada Německá kolonie, karmelitánský klášter zvaný Stella Maris („Mořská hvězda“) či Elijášova jeskyně. Ve městě se také nachází zoologická a botanická zahrada, Muzeum přírodního prostředí (\"Museum of Natural History\"), Zoologický institut a Přírodovědné muzeum (\"Museum of Nature\"). Mezi místní atrakce dále patří futuristicky řešená lanová dráha či zajímavě konstrukčně řešený Karmelit – jediné metro v Izraeli. Z Haify se rovněž podnikají výlety do drúzských měst na jihu.\n\nNedaleko Haify se nachází umělecká kolonie Ejn Hod, kde má přes 90 umělců a mistrů svá studia a stálé expozice, národní park Karmel, kde byly v jeskyních nalezeny pozůstatky neandrtálců, a který je specifický svým kosodřevinovým lesem.\n\nZpráva haifské radnice z roku 2007 uvádí, že město volá po výstavbě více hotelů, trajektové dopravě mezi Haifou, Akkem a Ceasareou, rozvoji západní části přístavu coby rekreační a zábavní oblasti, expanzi místního letiště a přístavu tak, aby byl s to přijmout mezinárodní cestovní a nákladní lodě.\n\nNavzdory obrazu přístavního a průmyslového města je Haifa kulturním centrem severního Izraele. Během 50. let 20. století vyvinul starosta Abba Huši zvláštní úsilí přilákat spisovatele a básníky do města a nechal založit Haifské divadlo, které bylo vůbec prvním městským divadlem v zemi. Hlavní arabské divadlo sloužící potřebám arabské populace je divadlo al-Midan. Mezi další divadla ve městě patří Kriegerovo centrum a Rappaportovo umělecké a kulturní centrum. Zdejší Kongresové centrum hostí výstavy, koncerty a zvláštní události.\n\nNový haifský symfonický orchestr založený roku 1950 má více než 5000 abonentů. Za rok 2004 navštívilo jeho koncerty 49 tisíc lidí. Haifská kinotéka založená roku 1975 hostí každoroční Haifský mezinárodní filmový festival, který se koná během svátku Sukot. Nachází se zde 29 kin. Vychází zde místní noviny Jediot Haifa a je zde místní rádio Radio Haifa.\n\nNa území města v minulosti proběhlo několik archeologických vykopávek, v jejichž rámci byly odkryty pozůstatky z byzantského a raně islámského období.\nVe městě se nachází přes tucet muzeí. Nejpopulárnější je Izraelské národní muzeum vědy, technologií a vesmíru, kam v roce 2004 zavítalo na 150 000 návštěvníků. Nachází se v historické budově Technionu ve čtvrti Hadar. V Haifském muzeu umění se nachází expozice moderního a klasického umění, stejně jako expozice věnovaná historii Haify. Tikotinovo muzeum japonského umění je jediné muzeum na Blízkém východě věnované pouze japonskému umění. Z dalších zdejších muzeí lze zmínit Muzeum pravěku, Národní mořské muzeum, Haifské městské muzeum, Hechtovo muzeum, Dagonovo archeologické muzeum, Železniční muzeum, Muzeum tajné imigrace a námořnictva, Izraelské muzeum naftového průmyslu a Chagallův umělecký dům.\n\nVe městě jsou dva hlavní fotbalové kluby, a to Makabi Haifa (současně v izraelské Premier League) a ha-Po'el Haifa (Liga Leumit), a oba mají domovský stadion Kirjat Eli'ezer. Maccabi vyhrál izraelský pohár desetkrát, zatímco Hapoel pouze jednou.\n\nVe městě nachází množství klubů působící v oblastních ligách, jako třeba Bejtar Haifa a ha-Po'el Achva Haifa v lize Bet a ha-Po'el Spartak Haifa a Makabi Neve Ša'anan v lize Gimel.\n\nV roce 1996 město hostilo Světové mistrovství ve windsurfingu. Haifský tenisový klub v jihovýchodní části města patří mezi největší v Izraeli.\n\nVe městě sídlí profesionální basketbalový klub Maccabi Haifa. V nedávné době postoupil do nejvyšší divize ligy ha-Al. Tým hraje v basketbalové aréně Romena, která má kapacitu 3000 míst.\n\nHlavními stadiony v Haifě je čtrnáctitisícový stadion Kirjat Eliezer a stadion Thomas D'Alesandro. Atletický stadion Neve Ša'anan má kapacitu 1000 míst. V jihovýchodní části města je plánován třicetitisícový stadion schválený UEFA, který by měl být dostavěn v roce 2009.\n\nLékařská zařízení v Haifě mají celkovou kapacitu 4000 lůžek. Největší nemocnicí je vládou provozovaná Rambamova nemocnice s 900 lůžky a 78 tisíci ošetřenými pacienty za rok 2004. Nemocnice Bnej Cijon a Karmel mají každá po 400 lůžkách. Mezi další nemocnice ve městě patří Italská nemocnice, nemocnice Eliša (100 lůžek), Choreb Medical Center (36 lůžek) a Ramat Marpe (18 lůžek). Dále má město 20 rodinných zdravotnických center. V roce 2004 bylo v Haifě ošetřeno celkem 177 478 pacientů.\n\nBěhem druhé libanonské války v roce 2006 byla Rambamova nemocnice pod přímou palbou Hizballáhu a byla nucena přijmout zvláštní opatření k ochraně svých pacientů. Celá křídla nemocnice byla přesunuta do velkých podzemních krytů.\n\nHaifa je domovem dvou mezinárodně uznávaných univerzit a několika fakult. Technion – Izraelský technologický institut, označovaný jako izraelský MIT, byl založen roku 1924. Má 18 fakult a 42 výzkumných institutů. V původní budově univerzity dnes sídlí Haifské vědecké muzeum. První technologická střední škola v Izraeli, Basmat, byla založena v Haifě roku 1933. Haifská univerzita založená roku 1963, se nachází na vrcholu hory Karmel. Univerzitní kampus byl navržen brazilským architektem Oscarem Niemeyerem, který mimo jiné navrhl podobu města Brasília či hlavní sídlo Organizace spojených národů v New Yorku. Nejvyšší patrum Eškolovy věže v kampusu poskytuje panoramatický pohled na severní Izrael. V kampusu se rovněž nachází Hechtovo muzeum s významnými archeologickými a uměleckými sbírkami.\nMezi další akademické instituce ve městě patří Gordonova fakulta vzdělávání, Ša'anova fakulta náboženské pedagogiky, akademie WIZO Design a Tiltanova fakulta designu. V Haifě se také nachází fakulta managementu Michlala Leminchal soukromé vysoké školy Open University of Israel. Dále se zde nachází fakulta ošetřovatelství a P.E.T. (Praktická stavební škola).\n\nMezi lety 2006 až 2007 se ve městě nacházelo 70 základních škol, 23 středních škol, 28 akademických škol a 8 odborných vysokých škol. V městských školkách bylo 5133 dětí, na základních školách 20 081 žáků, na středních školách 7911 žáků, na akademických vysokých školách 8072 studentů a na odborných vysokých školách 2646 studentů. Celkem 86 % studentů navštěvovalo školy, kde byla učebním jazykem hebrejština, 14 % pak navštěvovalo školy, kde byla arabština. Celkem 5 % připadá na speciální vzdělávání. K roku 2004 měla Haifa 16 knihoven s 367 323 knihami.\n\nJakožto průmyslové přístavní města je Haifa tradičně silnou državou Strany práce. Díky velkému množství pracovníků v docích a odborům si město vysloužilo přezdívku „Rudá Haifa.“ Mimo to mnoho prominentních Arabů z izraelské komunistické strany, jako třeba Tawfik Toubi, Emile Habibi, Zahi Karkabi, Bulus Farah a Emile Toma byli z Haify. V uplynulých letech však došlo k posunu v orientaci na politickém spektru směrem ke středu. Nejvíce to bylo patrné v parlamentních volbách v roce 2006, kdy zde Kadima získala 28,9 % hlasů oproti Straně práce, která se umístila na druhém místě s 16,9 %.\nPřed rokem 1948 byla haifská radnice jedinečným příkladem rozvinuté spolupráce mezi smíšenou arabskou a židovskou komunitou, se zastoupením obou skupin na správě města. Za starosty al-Haje měla městská rada v letech 1920–1927 šest arabských a dva židovské členy a přes celkové arabské vedení, byla rada smíšená. Smíšená spolupráce se ještě více rozvinula během druhého funkčního období starosty Hasana Bej Šukriho v letech 1927–1940, který spolupráci mezi Židy a Araby na vedení města podporoval. I přes odlišné zacházení s oběma skupinami z hlediska potřeb bylo větší soužití i nadále podporováno. Hlavní změna ve vedení města nastala v roce 1940, kdy byl zvolen vůbec první židovský starosta Šabtaj Levy. Židé od té doby již nebyli jako občané druhé kategorie. Levyho dva zástupci byli Arabové (jeden muslim, druhý křesťan) a zbytek rady města byl tvořen čtyřmi Židy a šesti Araby.\n\nDnes je město spravováno svou v pořadí dvanáctou městskou radou, které předsedá starosta Jona Jahav. Zastoupení v městské radě je poměrné na základě komunálních voleb. Městská rada je legislativním orgánem města a má pravomoc vydávat městské vyhlášky. Dvanáctá městská rada zvolená v roce 2003 má 31 členů a nejvíce zástupců v ní má liberální uskupení Šinuj-Zelení (6), následované Likudem (5). Mnohá rozhodnutí městské rady jsou výsledkem doporučení, které ji bylo dáno různými komisemi, kde se orgány mimo městskou správu setkávají s zástupci městské rady. Některé komise jsou dobrovolné, jiné naopak závazné, jako například bezpečnostní komise, výběrová komise či finanční komise.\n\nHaifou prochází pobřežní železniční trať Izraelských drah z Naharije do Tel Avivu. Vede podél pobřeží Haifského zálivu. Nachází se tu na ni železniční stanice Chejfa Chof ha-Karmel, železniční stanice Chejfa Bat Galim, železniční stanice Chejfa Merkaz ha-Šmona, železniční stanice Lev ha-Mifrac, železniční stanice Chucot ha-Mifrac a železniční stanice Kirjat Chajim. Železniční stanice Kirjat Mockin leží nedaleko za katastrálními hranicemi města. Dohromady tvoří příměstskou železniční linku Haifa-Krajot („Parvarit“). Přímé vlakové spoje vedou z Haify do Tel Avivu, na Ben Gurionovo mezinárodní letiště, do Naharije, Akka, Kirjat Mockinu, Binjaminy, Lodu, Kirjat Gatu, Beerševy a dalších měst. Přes přestupové uzly Binjaminu a Tel Aviv jsou pak s přestupem dostupné všechny železniční zastávky Izraelských drah.\n\nV 1. polovině 20. století vycházela z Haify rovněž železniční trať v Jizre'elském údolí s výchozí železniční stanicí Chejfa mizrach. Po roce 1948 byl provoz na této trati zrušen, ale do budoucna existují plány na její obnovu v historické trase přes Jizre'elské údolí do Afulu a Bejt Še'anu a pak doAmmánu v Jordánsku, s možným přípojem do Nazaretu. V březnu 2010 oznámil ministr dopravy Izraele plán masivních investic do dopravní infrastruktury. V jeho rámci se uvažovalo o výstavbě trati v této historické trase, která by propojila města Haifa, Afula a Bejt Še'an. Předpokládalo se zahájení prací v roce 2011. V březnu 2011 izraelská vláda vypsala výběrové řízení na první fázi stavby. Celkem má mít 60 kilometrů a spojovat Haifu, Nešer, Afulu a Bejt Še'an. Projektovaná je jako dvoukolejná trať se šesti stanicemi a maximální rychlostí 160 km/hod. Další fáze výběrového řízení na tuto trať se plánuje na rok 2012, přičemž dokončení výstavby se odhaduje na rok 2016. Výhledově se počítalo s napojením na Jordánsko v prostoru hraničního přechodu Jordán.\n\nExistují také návrhy na vybudování rychlodráhy mezi Haifou a Nazaretem, avšak není jasné, zda v tomto případě dojde k realizaci. Tato rychlodráha by měla spojit autobusové nádraží Merkazit ha-Mifrac s centrem Nazaretu přes Kirjat Atu, Šefa-'Amr a Nazaret Ilit. Podle plánu by měla mít trasa osmnáct zastávek.\n\nHaifa disponuje dobrou městskou a meziměstskou veřejnou dopravou. Po městě jezdí autobusy a tzv. sdílené taxi. V Haifě existuje podzemní systém metra zvaný Karmelit. Je to podzemní lanová dráha na kolejích, která má počáteční stanici v dolní části města na Pařížském náměstí a konečnou v Gan ha-Em (Matčin park) na hoře Karmel. Jedná se o jednokolejnou trať s jednou výhybnou, dvěma soupravami a celkem šesti zastávkami. Jedná se o jediné metro v Izraeli a mezi další zajímavost patří, že je zapsáno v Guinnessově knize rekordů jako nejkratší metro na světě. Nachází se zde také turistická lanová dráha, která vede z Bat Galim na pobřeží ke klášteru Stella Maris na vrcholu hory Karmel.\nHaifskou meziměstskou autobusovou dopravu zajišťuje výhradně autobusová společnost Egged, ačkoliv Nazaret, Nazaret Illit a některé středně-vzdálené sídla jako Migdal ha-Emek, jsou obsluhovány společnostmi Nazaret Transport and Tourism a G. B. Tours. Společnost Egged používá pro své autobusové spoje dva autobusové terminály, v závislosti na cíli cesty:\n\nSpoje na sever země využívají autobusového nádraží ha-Mifrac, které pokrývá většinu měst na severu Izraele. Spoje na jih země využívají autobusové nádraží Haifa Chof ha-Karmel. Mezi města přímo dostupná z druhého zmíněného nádraží patří Tel Aviv, Jeruzalém, Ejlat, Ra'anana, Netanja, Chadera, Zichron Ja'akov, Atlit, Tirat Karmel, Ben-Gurionovo mezinárodní letiště a středně-vzdálená sídla. Egged má také tři speciální spoje, v nichž jsou cestující rozděleni podle pohlaví. Tyto spoje využívané převážně charedim, jsou označované jako spoje „mehadrin“ a jezdí z haifské čtvrti Ramat Vižnic do Jeruzaléma, Bnej Braku a Ašdodu.\nVšechny městské spoje jsou provozovány společností Egged. Existují zde také tzv. sdílené taxi, které jezdí podél některých autobusových linek, ale nemají oficiální jízdní řád. V roce 2006 Haifa zavedla zkušební síť minibusů jezdících mezi čtvrtěmi zvanou \"Šchunanit\", provozovanou společností Egged. V budoucnosti by měl být mezi Haifou a předměstím Krajot spuštěn systém Metronit, samonaváděná pouliční dráha Phileas. Části komunikací vymezených pro Metronit již byly dokončeny a v současnosti slouží pro pravidelné spoje společnosti Egged.\n\nHaifa je jedno z mála izraelských měst, kde autobusová doprava funguje i o šabatu. Od sobotního rána funguje víkendový režim a autobusové spoje spojují Haifu s Nešerem, Tirat Karmel, Jokneamem, Nazaretem, Nazaret Illitem a středně-vzdálenými sídly. Od léta 2008 ve městě fungují noční spoje: v rámci Haify (linka 200) a do Krajotu (linka 210). Během letního období tyto noční linky fungují sedm dní v týdnu. V zimním období je jejich provoz omezen na čtvrtek, pátek a sobotu, čímž jsou jediným autobusovým spojením, které v Izraeli funguje i v páteční večer. Haifa je rovněž jediné izraelské město, kde v letním období fungují autobusové linky na pláž i v sobotu. Spoje společnosti Egged jezdí v sobotu ráno na pláže Dado a Bat Galim z mnoha čtvrtí v okolí a odpoledne se jezdí zpět.\nHaifské letiště slouží k vnitrostátním letům do Tel Avivu a Ejlatu a pro mezinárodní charterové lety na Kypr. Zdejší přístav je cílem lodí z Evropy a jiných částí světa, a to jak nákladních lodí, tak turistických trajektů. Do Řecka a na Kypr jsou z Haify pořádány zábavní plavby.\n\nDoprava mezi Haifou a centrálním Izraelem je možná po hlavní dálnici pobřežní planiny, dálnici 2, která začíná u Tel Avivu a končí u Haify. Paralelně s dálnicí 2 vede od Haify směrem na jih dálnice 4 a na rozdíl od dálnice 2 pokračuje na dále na sever až k hranicím s Libanonem. Počátkem 21. století byly pod horou Karmel zbudovány Karmelské tunely, které by svádějí dopravu z dolní části města. Další připravovanou investicí je dálnice číslo 22, která má spojit centrum Haify se severními předměstími jako je Kirjat Ata, Kirjat Bialik a Kirjat Mockin. Čtyřkilometrový úsek od Haifského přístavu k ústí řeky Kišon byl dokončen roku 2005, zbývajících 15 kilometrů ještě zbývá dostavět. Již v roce 2009 ale byly stavební práce zadány na základě výběrového řízení firmě Šafir. Půjde o kapacitní dálniční tah, který nahradí stávající dálnici číslo 4.\n\nHaifa má následující partnerská města:\n\n\n\n\n\n\n"}
{"id": "75254", "url": "https://cs.wikipedia.org/wiki?curid=75254", "title": "Šíráz", "text": "Šíráz\n\nŠíráz (persky: شيراز) je šestým největším městem Íránu a střediskem provincie Fárs, starověké Persidy. Leží asi 700 km jižně od Teheránu v nadmořské výšce 1 500 m n. m., okolní hornatý terén náleží k pohoří Zagros. Roku 2006 zde žilo 1 227 331 obyvatel.\n\nV Šírázu je mezinárodní letiště, které patří k nejmodernějším v celé zemi. Z průmyslových odvětví zastoupených ve městě je třeba jmenovat textilnictví, cukrovarnictví, výrobu elektroniky, oceli a stavebních hmot.\n\nNavzdory vysoké nadmořské výšce je klima v Šírázu relativně mírné, v některých případech ale mohou maximální zimní a letní teploty kolísat mezi 1 a 37 °C (dlouhodobý průměr je 6 a 30 °C). Srážky jsou přes léto výjimečné, prší téměř výhradně v zimě. Městem protéká řeka Rúdcháne-je Chošk (suché řečiště), která je po většinu roku vyschlá a její koryto ústí do bezodtokého slaného jezera jihovýchodně od města.\n\nV údolí při úpatí horstva Alláh o-Akbar je osídlení doloženo již v achaimenovské době, vznik opevněného sídliště je však spojen až s arabskou nadvládou po roce 648, kdy se v Šírázu postupně vytvořilo nové centrum Fársu místo dosavadního centra ve Stachru, zničeného muslimy. Již v 9. století se stal Šíráz rezidencí dynastie Saffárovců a později i Bújovců, čímž začal jeho rychlý rozkvět.\n\nPo většinu středověku bylo město kulturní metropolí Persie, shromaždištěm básníků a literátů, a ani vpád Mongolů ho nijak výrazně nepostihl. Zkáza přišla teprve v 18. století, kdy Šíráz dobyli a vyplenili Afghánci, ale již za vlády Karíma Chána († 1779), který se zde usídlil, nastal nový rozvoj, kulturní i hospodářský.\n\nZa Kádžárovců (1795–1925) význam města v souvislosti s přesunem rezidence do Teheránu na delší dobu upadl a počátkem 20. století zde došlo k rozsáhlým násilnostem proti židům. Dynastie Pahlaví pak zahájila ve třicátých letech rozsáhlou přestavbu aglomerace, jíž padla za oběť řada budov z dob vlády Karíma Chána a jeho nástupců (vznikly zde i první průmyslové podniky).\n\nModerní Šíráz je živou metropolí, městem zahrad a parků s řadou pamětihodností, z nichž některé prošly po islámské revoluci v roce 1979 zásadní rekonstrukcí.\n\nNejnavštěvovanějšími místy v Šírázu jsou mauzolea básníků Háfize a Sa'dího, první z dob dynastie Zandovců (18. století), druhé navržené francouzským architektem A. Godardem v roce 1952. Obě jsou pro Íránce téměř poutními místy, zvláště hrobka Háfizova, kterou často vyhledávají mladé páry. Patrně nejdominantnější stavbou města však je citadela Karíma Chána, zbudovaná z cihel a sloužící jako rezidence i jako obytný prostor panovníka. Je tvořena dvoupatrovým palácem připomínajícím karavansaraj a mohutnou hradbou s cimbuřím, zpevněnou na rozích oválnými věžemi. Jednotlivé místnosti byly bohatě zdobeny nástěnnými malbami.\n\nZe sakrálních staveb je třeba připomenout Masdžid-e Džáme Atík (starou páteční mešitu), jejíž počátky sahají již do dob dynastie Saffárovců, Masdžid-e Vakíl z dob Karíma Chána a Masdžid-e Násir al Mulk, nazývanou též „Růžová mešita“. Mezi světskými stavbami vyniká palác v parku Bágh-e Eram, postavený ve slohu typickém pro kádžárovskou epochu.\n\n\n\n\n\n"}
{"id": "75255", "url": "https://cs.wikipedia.org/wiki?curid=75255", "title": "František z Assisi", "text": "František z Assisi\n\nFrantišek z Assisi (vlastním jménem \"Giovanni Battista Bernardone\"), zvaný též sv. František Serafinský (c. 5. července 1182 Assisi – 3. října 1226 Assisi) byl mnich, zakladatel žebravého řádu františkánů a mystik. Je známý vedením jednoduchého a přísně asketického života a jako první, u koho se objevila stigmata (Kristovy rány). Bazilika nad jeho hrobem v Assisi a nedaleká kaple Porciunkule patří k nejvýznamnějším křesťanským poutním místům.\n\nSvatý František se narodil v Assisi, asi 25 km východně od Perugie, dnešního hlavního města stejnojmenné provincie v oblasti Umbria. Františkův otec, Pietro Bernardone, byl bohatý obchodník s látkami. Matka Jana Picaová pocházela z Francie, patrně z Provence. Při křtu dostal jméno Giovanni (Jan). Protože od matky uměl francouzsky, dali mu kamarádi přezdívku malý Francouzek (Francesco). Toto jméno později použil jako své jméno v řádu.\n\nZa téměř tisíc let od jeho narození nakupili životopisci pro Františkovu slávu bezpočet historek, které jsou z větší části pouhé legendy. Např. není pravda, že se narodil ve stáji. V mládí se František nijak nevymykal ze společnosti bohatých mladíků, kteří by se dnes označili za zlatou mládež. Stejně jako ostatní miloval truvérské písně a hodlal se stát udatným rytířem. Daleko od pravdy nejsou ani zmínky o jeho bezstarostnosti a marnotratnosti. Aby svou touhu uskutečnil, zúčastnil se František v roce 1201 výpravy proti Perugii. Assisi však bylo poraženo a František strávil celý rok v zajetí, než byl dojednán mír a zajatci propuštěni. V zajetí trpěl vážnou chorobou, která mu také zabránila, aby se v roce 1205 zúčastnil tažení proti císaři Filipu Švábskému.\n\nV průběhu vojenského tažení a nemoci měl František četné sny a vidění, ve kterých mu Bůh sdělil, že jeho posláním bude chudoba a služba Ježíši Kristu. V mladickém nadšení se rozhodl vykonat pouť do Říma. Tam jej však čekalo obrovské zklamání nad bohatstvím církve a chudobou lidí. Zahodil peníze, vyměnil si oděv s nejbližším žebrákem a žebral u vchodu do baziliky. Po této příhodě putoval po kraji, pomáhal chudým, rozdával svůj majetek, až otci došla trpělivost a vydědil ho. František nějaký čas pobýval v klášteře v Gubbiu, kde pracoval jako umývač nádobí, opravoval kostely v Porciunkuli a pomáhal malomocným. Hlásal absolutní chudobu a úplné odevzdání do vůle Boží.\n\nV té době se okolo něj shromáždili první žáci. V roce 1209 František sepsal jednoduchá řeholní pravidla a vydal se do Říma k papeži Inocencovi III. Ten zprvu jejich schválení odmítl, ale posléze je přece schválil a tak umožnil vznik Řádu menších bratří. Doplněnou řeholi pak potvrdil papež Honorius III. Je pochopitelné, že hlásání absolutní chudoby nebylo ani v té době nikterak populární a lidé se zrovna na jeho kázání nehrnuli. Odtud pochází známá legenda, že když nenalezl posluchače mezi lidmi, odešel do lesa a kázal lesní zvěři, která mu pozorně naslouchala. Je však známo, že František měl ke zvířatům neobyčejně kladný vztah a ochraňoval je před zlým zacházením ze strany surových lidí. Zvířata označoval za své bratry a sestry, věřil dokonce, že všechna zvířata oslavují svého Stvořitele a vzdávají mu chválu, např. ptáci svým zpěvem. Proto je také pokládán za patrona zvířat i ochránců přírody, což roku 1979 potvrdil papež Jan Pavel II. Známá je i legenda, podle níž svatý František svým kázáním napravil zlého vlka, který v okolí Assisi terorizoval pastýře a jejich stáda.\nNicméně postupně jeho příznivců a následovníků přibývalo. V roce 1212 projevila zájem o následování Františka první žena, Klára. František nejdříve poslal Kláru do benediktinského kláštera, teprve později se rozhodl společně s ní založit Řád svaté Kláry (\"Ordo Sanctae Clarae\", jinak známé jako Klarisky nebo Řád chudých paní). Členkou tohoto řádu byla svatá Anežka Česká. V roce 1218 pak založil tak zvaný třetí řád pro věřící, kteří by ho chtěli následovat, ale nemohou nebo nechtějí se vzdát světského života (terciáti, dnes terciáři). Mezi jeho příslušníky patřil např. francouzský král Ludvík IX. nebo německá šlechtična Alžběta Durynská.\n\nFrantišek toužil hlásat slovo boží po celém světě a nabádal k tomu i své následovníky. Stal se tak vlastně zakladatelem organizované misijní činnosti. Toužil prý i po mučednické smrti a cílevědomě vyhledával nebezpečí. S křížovou výpravou se dostal do Egypta a vypráví se, že se dostal až k egyptskému sultánovi Al-Kamilovi a hlásal mu evangelium. Ten byl Františkem tak zaujat, že ho navzdory všem zvyklostem nenechal ani mučit ani popravit, ale v pokoji ho propustil.\n\nJeho fyzický stav se však neustále zhoršoval. Podle legendy se 17. září 1224 na jeho těle objevila stigmata, tj. rány na rukou a boku, identické s těmi, které utrpěl Ježíš na kříži. Na sklonku života i oslepl. Zemřel 3. října 1226 v Porciunkuli, v chatrči na zemi přikryt vypůjčeným pláštěm.\n\nLiterární dílo Františka z Assisi je na dobu, kdy naprostá většina lidí neuměla psát ani číst, relativně rozsáhlé. Většinu tvoří dopisy obsahující rady a napomenutí různým skupinám svých bratří psané latinsky, ve stylu Listů svatých apoštolů. Řada z nich se nedochovala a sporné je i to, které z nich jsou autentické a jak velký podíl mají ostatní členové řádu. Spolehlivě je autorství prokázáno u třech verzí řehole Řádu menších bratří, řehole klarisek, \"Testamentum\" a báseň \"Píseň tvorstva\".\n\nŘehole pro první řád byla sepsána roku 1209, kdy se František vydal se svými bratry do Říma za papežem Inocencem III. Jedná se o velmi krátkou řeholi, postavenou pravděpodobně na citátech z evangelií, nicméně se nám nedochovala. Druhá řehole (regula non bullata) je mnohem delší, je opět protkaná citáty z Písma a nejde jen o právní text. Někdy i celé kapitoly jsou duchovními zpěvy bez vážných právních důsledků.\n\nTřetí řehole prvního řádu, která byla schválena papežem Honoriem III. (\"Regula bullata\"), je konečnou verzí františkánské řehole. Má 12 kapitol a její platnost a nabádání k jejímu dodržování jsou obsahem i posledního Františkova díla – Závěti (\"Testamentum\"). Tu František napsal těsně před smrtí a obrací se v ní k bratřím s prosbou, aby jej následovali a vytrvali v jeho původních záměrech.\n\nNejslavnějším Františkovým dílem je báseň \"Píseň tvorstva\" (\"Laudes creaturarum\"). Ta není napsána latinsky, ale v umberském dialektu, dialektu, kterým se hovořilo v okolí Assisi. Píseň byla napsána postupně, na sklonku Františkova života. Mnozí badatelé se totiž domnívají, že na její konečné podobě pracoval bratr Pacifik. Jedná se o zcela zásadní text v literární historii Itálie, neboť není jen jednou z nejstarších dochovaných básní psaných v některém z italských dialektů, ale i vůbec první básní s nespornými uměleckými kvalitami.\n\nMálo známým dědictvím po svatém Františkovi je vánoční zvyk stavění betlémů. On byl totiž patrně první, který v roce 1223 v Grecciu na Vánoce zinscenoval scénu narození Páně v chlévě s živými zvířaty.\n\nFrantišek z Assisi patří mezi nejvýznamnější, nejznámější a nejoblíbenější svaté. Nejdůležitějšími prvky jeho víry byla chudoba a láska ke Kristu. Svým upřímným životem se zasadil o upevnění těchto hodnot, které ve středověké církvi prožívaly krizi. Na dlouhá staletí se stal vzorem důsledného následování Krista v chudobě a lásce k bližnímu. Význam svatého Františka pro obrodu církve byl po počátečním váhání zřejmý již za jeho života. Papež Řehoř IX. ho svatořečil dokonce již 16. července 1228. Je patronem Itálie, ekologie a také vlčat (nejmladších skautů). Jeho svátek se slaví 4. října.\n\n\n\n"}
{"id": "75278", "url": "https://cs.wikipedia.org/wiki?curid=75278", "title": "Tarzan", "text": "Tarzan\n\nTarzan je literární postava, hlavní hrdina cyklu dobrodružných knih amerického spisovatele Edgara Rice Burroughse. Cyklus líčí osudy potomka anglického lorda Greystoka, kterého po tragické smrti jeho rodičů v Africe vychová pralesní opice a který se brzy díky své síle a důvtipu stane nejmocnějším tvorem džungle. Další části série vyprávějí o jeho návratu do civilizace, kde se vlivem lásky k mladé Američance změní v gentlemana a o četných bojích jeho i jeho syna při své obraně i ochraně jiných jak v divočině tak i v civilizovaných zemích. Skládá se celkem z dvaceti čtyř dílů, z nichž dva vyšly knižně až po smrti autora.\n\n\n\nNásledující přehled obsahuje díla, ve kterých buď Tarzan přímo vystupuje, nebo jsou jeho postavou ovlivněna.\n\nV on-line databázi \"Internet Movie Database\" je možno nalézt 89 filmových a televizních titulů s Tarzanem v názvu, které vznikly v letech 1918 až 2005. Prvním z nich byl americký němý film \"Tarzan of the Apes\" režiséra Scotta Sidneyho s Elmo Lincolnem v hlavní roli. K nejpopulárnějším představitelům Tarzana patřili Johnny Weissmüller (v letech 1932 až 1948 natočil dvanáct filmů o Tarzanovi), pozdější představitel Old Shatterhanda Lex Barker (pět filmů v letech 1949 až 1953) a Gordon Scott (šest filmů v letech 1955 až 1960). Velmi známý je i film Příběh Tarzana, pána opic režiséra Hugh Hudsona s Christopherem Lambertem v roli Tarzana z roku 1984. Oblíbeným byl také americký animovaný film \"Tarzan\" z produkce Walta Disneyho z roku 1999.\n\nPrvní televizní seriál o Tarzanovi se vysílal v letech 1966-1968. Byl dílem amerického režiséra Alexe Nicola, měl 37 epizod a v hlavní roli se objevil Ron Ely. Zatím posledním je osmidílný seriál z roku 2003 amerického režiséra Davida Nuttera, ve kterém si Tarzana zahrál Travis Fimmel.\n\nV divadle na Broadway se Tarzan hrál již roku 1924 s Ronaldem Adairem v titulní roli. Roku 1976 napsal Richard O'Brien na motivy Tarzana muzikál s názvem \"T. Zee\". Podle filmu Walta Disneyho z roku 1999 vznikl roku 2006 muzikál Phila Collinse.\n\nNa motivy Tarzana vznikla celá řada komiksů. K prvním z nich patří v novinách vycházející seriál z roku 1929 ilustrovaný Halem Fosterem. Nejznámější je sešitově vydávaný komiks Joea Kuberta z let 1972–1976.\n\nZ naší produkce je třeba zmínit obrázkový seriál Jaromíra Kyncla a Gustava Kruma \"Tarzanův návrat\", který vycházel v čtrnáctideníku \"Zápisník\" v letech 1968-1969 a dočkal se také dvou knižních vydání.\n\n\n\n\n\n"}
{"id": "75283", "url": "https://cs.wikipedia.org/wiki?curid=75283", "title": "Zábřeh (rozcestník)", "text": "Zábřeh (rozcestník)\n\nNázev Zábřeh má více sídel:\n"}
{"id": "75288", "url": "https://cs.wikipedia.org/wiki?curid=75288", "title": "Hyperonymum", "text": "Hyperonymum\n\nHyperonymum je nadřazený pojem. Hyperonymum je nadřazený lexém pro celou třídu hyponym.\n\nKe slovu \"jablko\" jsou hyperonymy například slova \"ovoce\", \"předmět\" nebo \"potravina\". \n\nKe slovu \"láska\" mohou být hyperonymy slova \"cit\" nebo \"vztah\", tedy ke každému z významů nebo významových odstínů slova může být jiné hyperonymum (jiná hyperonyma). \n\nOpakem hyperonyma je hyponymum. \n\nPodobným jevem je meronymie, v níž jde o vztah části a celku:\n\nKe slovu \"dům\" jsou meronymy například slova \"střecha\", \"okno\" nebo \"podkroví\".\n\nKe slovu \"čočka\" jsou holonymy například slova \"oko\", \"lupa\" nebo \"dalekohled\".\n\nHyperonymie a hyponymie mají velký význam například v biologické taxonomii, nozologii a vůbec v jakékoliv systematice a katalogizaci. Jejím uplatněním jsou i  jako pomocný nástroj ve Wikipedii. \n\nTyto vztahy lze kromě lingvistických pojmů popisovat i pojmy z oblasti teorie množin (množina, prvek množiny) nebo logiky (konjunkce, disjunkce, implikace atd. – jestliže je něco jablkem, pak to musí být také ovocem; mrkev je ovoce nebo zelenina, mrkev je potravina a rostlina). \n\nStupňovitá systematika je sociomorfním obrazem hierarchického uspořádání lidské společnosti. Protipólem hierarchické systematiky jsou systémy síťové (například internet, telefonní síť, dopravní síť, síť sociálních vztahů), v nichž hierarchický systém bývá pro praktické účely buď zčásti implantován, nebo nahrazován abecedním řazením, číslováním nebo podobnými způsoby. \n\n"}
{"id": "75312", "url": "https://cs.wikipedia.org/wiki?curid=75312", "title": "Poříčany", "text": "Poříčany\n\nPoříčany jsou obec ležící v okrese Kolín asi 6 km severovýchodně od města Český Brod. Žije zde obyvatel. V roce 2011 zde bylo evidováno 494 adres. Protéká tudy říčka Šembera, která je levostranným přítokem Výrovky.\n\nPoříčany je také název katastrálního území o rozloze 5,77 km².\n\nPrvní písemná zmínka o vesnici pochází z roku 1295.\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce v roce, kdy ke změně došlo:\n\nV obci Poříčany \"(1300 obyvatel, poštovní úřad, telegrafní úřad, četnická stanice, katolický kostel)\" byly v roce 1932 evidovány tyto živnosti a obchody: 2 lékaři, autodoprava, biograf Sokol, 3 cihelny, 2 holiči, 5 hostinců, klempíř, kolář, železniční konsumní spolek, košíkář, kovář, 4 krejčí, mlýn, 6 obuvníků, 3 pekaři, pila, pletárna, pohřební ústav, porodní asistentka, rolník, 3 řezníci, sedlář, 6 obchodů se smíšeným zbožím, stavitel, 3 obchody se střižním zbožím, 4 švadleny, 2 trafiky, 2 truhláři, zahradník, 2 zámečníci, zednický mistr, obchod se zemskými plodinami.\n\nDopravní síť\nVeřejná doprava\n\n\n"}
{"id": "75316", "url": "https://cs.wikipedia.org/wiki?curid=75316", "title": "Klučov (okres Kolín)", "text": "Klučov (okres Kolín)\n\nKlučov je obec ležící v okrese Kolín asi 4 km severovýchodně od města Český Brod na říčce Šembera. Žije zde obyvatel, katastrální území má rozlohu 1444 ha. V roce 2011 zde bylo evidováno 393 adres. Součástí obce jsou i vesnice Lstiboř, Skramníky a Žhery.\n\nKlučov leží v katastrálním území Klučov u Českého Brodu o rozloze 5,19 km².\n\nNa katastru obce byl na návrší Starý Klučov (též \"Na Ptáčku\") severně od vesnice proveden J. Kudrnáčem v letech 1949–1958 rozsáhlý archeologický výzkum, který přinesl četné doklady pravěkého a staroslovanského osídlení. V osmém a devátém století se zde nacházelo jedno z nejstarších raně středověkých hradišť v Čechách.\n\nPrvní písemná zmínka o vesnici pochází z roku 1250. Václav z Klučova padl roku 1420 v bitvě pod Vyšehradem. Součástí Klučovského panství byl zámeček – vodní tvrz Klučov (zpustlý zbořen po roce 1766), vodní mlýn a hospodářský dvůr. Za Slavatů byl Klučov připojen k panství Kostelec nad Černými lesy. V roce 1890 zde bylo 49 domů a 480 obyvatel. Hospodářský dvůr Klučov byl během pozemkové reformy odprodán městu Český Brod jako zbytkový statek a město ho až do roku 1939 propachtovalo A. Klingerovi, který měl v pachtu i zbytkový statek Kounice.\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce v roce, kdy ke změně došlo:\n\nV obci Klučov \"(634 obyvatel)\" byly v roce 1932 evidovány tyto živnosti a obchody: 2 hostince, kolář, kovář, krejčí, obchod s mlékem, mlýn, obuvník, pekař, 8 rolníků, 2 řezníci, 3 obchody smíšeným zbožím, 2 trafiky, 2 truhláři, velkostatek.\n\nVe vsi Lstiboř \"(364 obyvatel, poštovna, katol. kostel, samostatná obec se později stala součástí Klučova)\" byly v roce 1932 evidovány tyto živnosti a obchody: 2 hostince, kovář, půjčovna mlátiček, 6 rolníků, řezník, 2 obchody smíšeným zbožím, trafika, zahradnictví.\n\nDopravní síť\nVeřejná doprava 2011\n\n\n\n"}
{"id": "75318", "url": "https://cs.wikipedia.org/wiki?curid=75318", "title": "Pečky", "text": "Pečky\n\nPečky ( \"Petschek\") jsou město ležící v okrese Kolín asi 15 km severozápadně od Kolína. Mají obyvatel a jejich katastrální území má rozlohu 1075 ha. V roce 2011 zde bylo evidováno 1312 adres. Součástí města Pečky je i sídlo Velké Chvalovice.\n\nPečky je také název katastrálního území o rozloze 6,76 km².\n\nPečky jsou poměrně mladou vsí, ale dobu jejich vzniku lze pouze odhadovat. První písemně doložená zmínka o osadě zvané Pečky Podblatné, nebo také Pečky na Podblatí, je z roku 1225, kdy se v darovací listině krále Přemysla Otakara I. připomíná jako svědek zeman Jan z Peček. Obec často měnila majitele a byla rozdělena mezi několik panství. Roku 1651 zde bylo 15 usedlostí. Mezi lety 1727 až 1848 spadala ves do svojšického panství.\n\nK rozvoji obce dochází od poloviny 19. století v souvislosti s vybudováním železniční tratě Olomouc – Praha (vybudována 1843–1845, zde stanice pro lázeňské město Poděbrady), které hospodářsky zhodnotilo úrodné zemědělské zázemí Polabské nížiny a její lidnatost. V letech 1846 až 1847 tu byl díky tomu proslulým německým odborníkem Karlem Weinrichem postaven u železnice malý cukrovar na řepný sirup, později několikrát významně rozšířený. Roku 1863 vznikl na jihu města při silnici na Radim další cukrovar, tentokrát rolnický akciový, zpracovávající surový cukr. Roku 1872 pak byla v dnešní třídě 5. května (dnes areál ZPA) založena Chemická továrna na umělá hnojiva, spódium, kostní klih a kyselinu sírovou. V továrně, která se stala roku 1898 filiálkou kolínské továrny na lučebniny, pracovalo asi 160 zaměstnanců. Roku 1882 byla ve stejné ulici blíže k nádraží postavena Továrna se slévárnou bratří Jouzů, podnik s asi 130 zaměstnanci vyrábějící zemědělské stroje i např. jízdní kola. Následovaly pak další strojírenské a chemické závody – v roce 1893 strojírna a slévárna Josefa Suchého v Chvalovické ulici (od 1956 TONA, dnes ZPA automotive), roku 1895 závod kamenicko-sochařský Antonína Svobody a továrna na cikorku (později Perla, produkce chemických výrobků pro pivovarnictví), roku 1891 Bauerova chemická továrna v Žerotínově ulici (od roku 1908 továrna Josefa Schulze na secí stroje). A nakonec v roce 1915 byly vedle železnice v ulici Petra Bezruče postaveny automatické mlýny (od 1922 bratří Havránků).\n\nDíky industrializaci se počet obyvatel Peček mezi lety 1850 až 1930 znásobil šestkrát a před druhou světovou válkou to již bylo více než čtyřtisícové město. Díky tomuto rozvoji se Pečky roku 1879 staly městysem, ale na město byly přes velké úsilí povýšeny až v roce 1925. V roce 1931 byl městu udělen městský znak, jehož horní část představuje symbol významného pečeckého průmyslu, dolní levá část cukrovou homoli (je paradoxní, že tehdy již cukr v Pečkách vyráběn nebyl) a pravá dolní část představuje zlatý klas, což je symbol zemědělských kořenů města.\n\nRostoucí Pečky stavěly nové reprezentativní stavby. Roku 1901 byla dokončena budova nové radnice na náměstí, v roce 1912 byly dokončeny nové nádraží a katolický kostel sv. Václava, roku 1914 byla vztyčena socha mistra Jana Husa od Stanislava Suchardy a v letech 1913 až 1915 byl pak postaven pozoruhodný kubistický kostel Českobratrské církve evangelické. Pečky vybudovaly i novou školu a sokolovnu.\n\nVelká hospodářská krize však město citlivě zasáhla, roku 1929 byla zrušena výroba v obou cukrovarech, ve kterých pracovalo dohromady přes 1000 lidí. Nicméně tehdy byl také postaven jeden z hlavních monumentů průmyslového města. V roce 1932 byl totiž dokončen pečecký vodojem. Ve stejném roce bylo postaveno i skladiště Hospodářského družstva v Kouřimi vedle železnice. Po válce byl průmysl samozřejmě znárodněn a hlavním průmyslovým zaměstnavatelem se postupně staly TONA a ZPA. Nicméně město již stagnovalo a po roce 1989 průmyslová výroba klesala.\n\nVztah k dědictví průmyslové epochy, která toto město doslova stvořila, zatím není příliš vřelý. Ale zařazení vodojemu mezi kulturní památky v roce 2011 ukazuje velký potenciál Peček na poli rostoucího zájmu o industriální architekturu a její historii. Zachovaných průmyslových objektů a industriálu celkově je zde celá řada. Dobře udržované jsou – mimo chátrající sokolovny – ostatní památky, např. oba kostely, oba vodní mlýny, radnice, nebo nádraží. Oproti tomu je velmi necitlivý zásah do historické zástavby při západní části Masarykova náměstí, kde byl na troskách starých budov postaven supermarket TESCO s přímým výhledem na kostel sv. Václava. Další informace o současném dění v obci jsou v podkapitole \"Vývoj a investice ve městě po roce 1989\".\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce v roce, kdy ke změně došlo:\n\nVe městě Pečky \"(4142 obyvatel)\" byly v roce 1932 evidovány tyto živnosti a obchody (výběr):\nV obci Velké Chvalovice \"(820 obyvatel, samostatná obec se později stala součástí Peček)\" byly v roce 1932 evidovány tyto živnosti a obchody: obchod s cukrovinkami, 2 hostince, kovář, krejčí, 3 obuvníci, 2 pekaři, obchod s lahvovým pivem, 3 rolníci, řezník, obchod se smíšeným zbožím, trafika, truhlář, velkostatek\n\nV průběhu posledních několika let došlo v tvářnosti města k řadě změn. Vyrostl nový dům s pečovatelskou službou, ve kterém našlo nový domov mnoho seniorů nejen z Peček, ale i z okolních obcí. Místo pro stavbu bylo vybráno nejen s ohledem na příjemné prostředí, ale také s ohledem na co nejmenší vzdálenost od středu města.\n\nSoučasně se stavbou domu s pečovatelskou službou vyrostla také další stavba, určená tentokrát mladší generaci, Víceúčelová sportovní hala. Hala je zajímavá i svojí konstrukcí a technologií výstavby, určenou původně pro výstavbu vojenských objektů, skladů a hangárů. Je tvořena samonosnými profilovanými díly, vyráběnými přímo na místě stavby a montovanými na vyzděný základ.\n\nVelice prospěšnou stavbou dokončenou v roce 2003 je první etapa silničního obchvatu, odvádějícího těžkou tranzitní dopravu mimo obydlené oblasti města.\n\nV roce 2003 byla také dokončena a předána do užívání další stavba, nová školní jídelna se školním klubem, došlo i na zateplení stávající budovy prvního stupně základní školy i na tolik potřebnou opravu střechy historické budovy školy.\n\nInženýrské sítě byly rozšířeny o rozvody kabelové televize, nabízející obyvatelům města nejenom širokou nabídku televizních programů vč. městského informačního kanálu, ale také vysokorychlostní připojení k síti internet s přenosovou rychlostí 512 kbit/s v základní nabídce.\n\nJednou z posledních významných investic je projekt Dobrovolného svazku obcí Pečecký region, jehož garantem se město stalo. V rámci něj byla rekonstruována bývalá školní budova z konce 19. století a namísto školní jídelny která zde sídlila, zde díky dotacím EU vzniklo Vzdělávací centrum Pečecka, nabízející nejširší veřejnosti možnost dalšího vzdělávání, především v jazykových kurzech, kurzech ovládání počítače a dalších.\n\n\n\n\nPečky leží v Nymburské kotlině asi 10 km jihozápadně od Poděbrad a jsou nejmladším městem kolínského okresu. Od jihu se k Pečkám přibližuje území Českobrodské tabule, která je současně s Nymburskou kotlinou součástí České tabule, zasahující na severu k Lužickým horám, na západě k Mostecké pánvi a na východě k Podorlické pahorkatině. Jihozápadně od Peček se zdvíhá Hornosázavská pahorkatina, která náleží k soustavě Českomoravské.\n\nÚzemí okolí města je typickým nížinným regionem s nadmořskou výškou kolem 200 metrů, a příznivými klimatickými a půdními podmínkami, předurčujícími ho k zemědělské výrobě.\n\n\nPodle německého názvu Peček se jmenuje podnikatelská rodina Petschků.\n\nDopravní síť\n\nVeřejná doprava 2011\n\n\n"}
{"id": "75324", "url": "https://cs.wikipedia.org/wiki?curid=75324", "title": "Klučov", "text": "Klučov\n\nPojem Klučov je nejednoznačný a může označovat jména následujících obcí:\n\n"}
{"id": "75339", "url": "https://cs.wikipedia.org/wiki?curid=75339", "title": "Klarinet", "text": "Klarinet\n\nKlarinet je jednoplátkový dřevěný dechový hudební nástroj. Název pochází z italského \"clarinetto\" – malá trubka, neboť jeho zvuk ve vyšších polohách připomíná zvuk trubky (clarina). Z klarinetu se vyvinuly další nástroje, například saxofon. Klarinet má široké využití v sólové i komorní hudbě, je standardní součástí komorních i symfonických orchestrů a hraje důležitou roli v mnoha hudebních žánrech: klasická hudba, jazz, dechovka, folk a další.\n\nKlarinety se nejčastěji vyrábějí z grenadillového, ebenového nebo zimostrázového dřeva, řidčeji i z umělých hmot. Klapky jsou nejčastěji stříbrné barvy a vyrábí se z niklové mosazi, mosazi, stříbra nebo zlata. Celková délka klarinetu činí přibližně 66 cm (u A klarinetu 71 cm) a vnitřní průměr je asi 13 mm. Nástroj se z důvodů snadnější přepravy dá rozložit do pěti dílů:\n\nKlarinet se chová podobně jako jazýčková varhanní píšťala: jeden konec je pevný (hubička) a druhý může volně vibrovat. Přestože je klarinet přibližně stejně dlouhý jako příčná flétna, zní přibližně o oktávu níže (příčná flétna má oba konce volné).\n\nDíky válcovitému tvaru se sudé vyšší harmonické frekvence v hluboké poloze neozývají (při vyšších tónech už ano). Při přefuku do druhého rejstříku tedy klarinet „vynechává“ oktávu (druhou vyšší harmonickou frekvenci) a zní v duodecimě (oktáva+kvinta). To má za následek širší tónový rozsah v porovnání s nástroji, které přefukují do oktávy (např. již zmíněná příčná flétna). Jednotlivé rejstříky mají i své názvy:\n\nV průběhu historického vývoje klarinetu se prosadily dva hmatové systémy: \"Boehmův\" (neboli \"francouzský\") a \"Öhlerův\" (\"německý\") systém, který je rozšířen zvláště v Německu a Rakousku a je odvozený od hmatového systému barokních zobcových fléten. Systémy mají jinou soustavu klapek a dírek, Boehmův systém (v českých zemích nejpoužívanější) má také širší hubičku a plátek, což umožňuje relativně vyšší flexibilitu hry. Zní o něco ostřeji než např. německý systém, což se ale dá odstranit vhodným nátiskem rtů.\n\n\n\n\nV některých dechových souborech se občas používá i altový klarinet in Es a kontraaltový klarinet in Es. Existují i další typy basových klarinetů, ale bylo zkonstruováno jen velmi málo exemplářů: kontrabasový klarinet in B, subkontraaltový in Es a subkontrabasový klarinet in B.\n\nS rozvojem hudby využívající mikrointervaly vyvstal požadavek na zkonstruování typu klarinetu, který by je dokázal zahrát. Nástrojař Fritz Schüller (1883-1977) zkonstruoval čtvrttónový klarinet, který je složený ze dvou trubic, přičemž jedna je laděná o čtvrttón níže než druhá. Mají společnou hubičku a zařízení na přepínání mezi oběma trubicemi.\n\nV turecké dechové hudbě se používají klarinety vyráběné z kovu, podobají se sopránovému saxofonu, ale používající Boehmovu mechaniku.\n\nJednoplátkové nástroje se používaly již v antice, samotný klarinet se však vyvinul z barokního nástroje chalumeau. Tento nástroj však v mnohém připomínal zobcovou flétnu – měl pouze jednu nebo dvě klapky a neměl ještě klapku na přefuky.\n\nKolem roku 1700 k chalumeau přidal německý nástrojař Johann Christoph Denner dodatečnou klapku na přefuky, čímž se z jeho nástroje stal přímý předchůdce klarinetu (stále měl ale pouze dvě klapky) – viz obrázek vpravo. Pro hraní nižších tónů se ale moc nehodil, a proto ještě zcela chalumeau nevytlačil. 4. a 5. klapku pravděpodobně zavedl vynikající český klarinetista Josef Beer a proto v Mozartově době měly klarinety již pět klapek a osm dírek.\n\n6. klapku doplnili koncem 18. století nezávisle na sobě pařížský klarinetista Jean Xavier Lefévre a vídeňští klarinetisté Anton a Johann Stadlerové\n\nProblémem pro všechny klarinety byly podlepky u klapek, které těsnily nedokonale, což mělo za následek zhoršení tónových vlastností. Tento nedostatek nástrojaři často řešili omezováním počtu klapek, což mělo za následek menší pohodlí při hraní. Ruský klarinetista Ivan Müller vynalezl v roce 1812 nové kožené podlepky, které byly jako první plně vzduchotěsné a s jejich pomocí sestavil klarinet se šesti dírkami a třinácti klapkami. Tento klarinet se vyznačoval mnohem čistším laděním než dosud, výška tónu se mohla upravovat nátiskem rtů.\n\nNa základě propočtů Theobalda Böhma sestavil francouzský nástrojař Hyancithe Klosé v roce 1839 první klarinet s tzv. \"Boehmovou mechanikou\" (sám Böhm ještě před ním takto zkonstruoval příčnou flétnu). V roce 1867 dosáhl tento typ nástroje své plnoklapkové podoby, která má 20 klapek a 7 brýlí. Tyto klarinety se staly celosvětovým standardem a používají se dodnes.\n\nZákladní klarinetový repertoár se skládá převážně z koncertů a sonát. Nejznámější koncerty pro klarinet a orchestr složili Wolfgang Amadeus Mozart, Carl Maria von Weber, Louis Spohr, Felix Mendelssohn-Bartholdy, Claude Debussy, Igor Stravinskij a Aaron Copland, z českých skladatelů pak František Kramář, František Antonín Rössler, Leopold Koželuh, Karel Stamic, František Tadeáš Blatt a Václav Tuček. Nejznámější sonáty či sonatiny pro sólový klarinet a klavír složili Johannes Brahms, Francis Poulenc, Camille Saint-Saëns, Malcolm Arnold, Paul Hindemith a z českých skladatelů např. Bohuslav Martinů.\n\nKlarinety jsou využívané ve většině dechových komorních souborů: nejrozšířenějším je dechový kvintet – příčná flétna, hoboj, klarinet, fagot a lesní roh; dále klarinetový kvartet – tři B klarinety a jeden basklarinet (například Clarinet factory.Four Sticks …), dechový kvartet – příčná flétna, hoboj, klarinet, fagot, a mnoho dalších\n\nV barokních orchestrech se chalumeau neprosadil a klarinety se staly trvalou součástí orchestrů až od dob klasicismu. V romantickém symfonickém orchestru jsou většinou obsazeny 2 klarinety, v modernějším repertoáru se k nim často přidává Es klarinet či basklarinet. Důležitou úlohu hrají klarinety i v dnešních dechových orchestrech, hojně využívaných např. v armádě.\n\nMezi nejlepší současné světové klarinetisty patří Michel Arrignon, Martin Fröst, Sharon Kam, Sabine Meyer, Paul Meyer, Milan Řeřicha, Paolo Beltramini, Nicolas Baldeyrou, Julian Bliss, Eddie Daniels a další. Klarinetovými legendami v jazzové hudbě se stali Američané Benny Goodman a Artie Shaw.\n\nMezi nejznámější české klarinetisty patřili a patří např. Vladimír Říha, Karel Dlouhý, Milan Kostohryz, Artur Holas, Jiří Kratochvíl, Petr Čáp, Bohuslav Zahradník, Karel Dohnal, Milan Řeřicha, Kamil Doležal, Ludmila Peterková-Darjaninová, Vlastimil Mareš, Milan Polák, Tomáš Kopáček, František Bláha, Jiří Kotal a další.\n\n\n"}
{"id": "75346", "url": "https://cs.wikipedia.org/wiki?curid=75346", "title": "Marcus Furius Camillus", "text": "Marcus Furius Camillus\n\nMarcus Furius Camillus (kolem 446 př. n. l. – 365 př. n. l.) byl římský politik a vojevůdce patricijského původu. Podle Livia byl Camillus v roce 403 př. n. l. zvolen cenzorem a šestkrát vykonával úřad vojenského tribuna s pravomocí konzula. Dále měl mezi léty 396 až 367 př. n. l. pětkrát zastávat funkci diktátora, ačkoli spolehlivě prokázány jsou pouze dvě jeho diktatury. Jeho spoluobčané mu měli za jeho zásluhy udělit titul „druhého zakladatele Říma“. Mnoho podrobností o jeho životě bylo ovšem pozdějšími římskými historiky opředeno mýty a zveličeno.\n\nJako tribun s pravomocí konzula (úřad, jenž zhruba od poloviny 5. století př. n. l. do poloviny 4. století př. n. l. existoval na místo konzulátu) bojoval proti Etruskům u měst Faleria v roce 401 př. n. l. a u Capeny o tři roky později. Jako diktátor dobyl lstí etruské město v roce Veje 396 př. n. l., které kapitulovalo snad po desetiletém obléhání, když se Camillovi vojáci podkopali tunelem za hradby města. Po tomto vítězství mu bylo dovoleno oslavit první z jeho celkem čtyř triumfů. O několik let později měl být tribunem lidu Luciem Apuleiem nařčen ze zpronevěry nespravedlivě rozdělené kořisti z Vejí, načež byl údajně odsouzen k peněžitému trestu a dobrovolně odešel do vyhnanství do města Ardea. Kromě tohoto obvinění mu Římané vytýkali jeho patricijskou povýšenost a skutečnost, že při svém triumfu vstoupil do Říma na válečném voze taženém čtyřspřežím, což jim připomnělo dobu, kdy městu vládli králové. Camillova diktatura během invaze Galů do Latia v roce 387 př. n. l. (případně 390 př. n. l.) není historicky zcela potvrzená. Poté, co galský náčelník Brennus zvítězil nad Římany v bitvě na řece Allii a následně vypálil Řím (s výjimkou Kapitolu), povolali Římané Camilla zpět a ustavili ho diktátorem. Camillus prý shromáždil latinské spojence a zbytky poraženého římského vojska, s nimiž pokračoval ve válce. Je možné, že toto odpovídá skutečnosti, nicméně Camillus nebyl schopen vypudit Galy z města. V únoru 386 př. n. l. proto Římané a Galové uzavřeli mírovou smlouvu, v níž se Římané zavazovali zaplatit 1000 liber zlata, zatímco Galové se měli stáhnout z města. Ustupující Galy prý Camillus napadl a rozhodně porazil v bitvě nedaleko města. Tato záchrana římské cti stejně jako Camillův protest proti přesídlení do Vejí jsou však spíše pozdější konstrukce Livia a Plútarcha.\n\nPo vyhnání Galů měl Camillus odradit Římany, sklíčené vydrancováním svého města, od odchodu do Vejí a přesvědčit je o nutnosti opětného vybudování města. V dalších letech zřejmě vedl římské vojsko v úspěšných bojích proti Aequům, Volskům a Etruskům a v roce 367 př. n. l. odrazil další invazi Galů. Ačkoli byl patricijem, uvědomoval si nezbytnost ústupků vůči plebejům a rozhodně se zasadil za schválení Liciniova zákona. V roce 365 př. n. l. zemřel ve věku 81 let na mor. Camillovy životopisy v Liviově a Plútarchově podání jsou nepochybně značně neautentické a sporné. Dokladem toho je patrně i historka o vychovateli, který se, když Camillus zaútočil na Falerie, pokusil zradit svoji obec, přičemž odvedl do Camillova tábora syny prominentních občanů města. Podle Liviova tvrzení ho ale Camillus vydal i s dětmi obyvatelům města. Falerští, na něž zapůsobila Camillova šlechetnost, se pak ihned vzdali.\n\n\n"}
{"id": "75354", "url": "https://cs.wikipedia.org/wiki?curid=75354", "title": "Jaroslav Hutka", "text": "Jaroslav Hutka\n\nJaroslav Hutka (* 21. dubna 1947 Olomouc) je český folkový hudebník, skladatel a písničkář.\n\nStudoval na uměleckoprůmyslové škole. Na konci šedesátých let začal vystupovat s Vladimírem Veitem (Hutka a Veit). Později se svým vlastním hudebním programem, ve kterém mimo jiné popularizoval moravské lidové písničky. Získal si velké množství příznivců, několikrát byl vyhodnocen jako písničkář roku. Byl zakladatelem a členem folkového sdružení Šafrán. Od roku 1974 byl evidován ve svazcích StB jako „prověřovaná osoba“ a „nepřátelská osoba“. V roce 1977 se zúčastnil III. festivalu druhé kultury na Hrádečku Václava Havla u Trutnova. Stal se signatářem Charty 77.\n\nKvůli soustavné policejní šikaně (akce Asanace) opustil v říjnu 1978 Československo a žil v emigraci v Nizozemsku. Po pádu komunismu se 25. listopadu 1989 vrátil a stejného dne již zpíval na manifestaci Občanského fóra na Letenské pláni. Postupem času se z něho stal kritik české postkomunistické demokracie.\n\nDnes si vydává svou tvorbu sám. Vypaluje si CD na svém domácím počítači, sám si kreslí a tiskne obaly a sám je prodává nebo rozdává na svých koncertech. Svou edici pojmenoval „Samopal“ a dal si za úkol vydat veškerou svou tvorbu na CD.\n\nVystupuje v malých sálech a klubech, v minulosti vystupoval společně s kytaristou Radimem Hladíkem.\n\nPravidelně publikuje své fejetony.\n\nJe členem čestného předsednictva občanského sdružení Společnost pro trvale udržitelný život a Čestné rady sdružení Děti Země.\n\nPodílel se na tvorbě cyklů ČT \"Příběhy železné opony\" a \"V zajetí železné opony\".\n\nJe rozvedený a má pět dětí: syna Vavřince Hutku (* 1970) s první manželkou Zorkou (Růžovou) Brachet, dcery Kláru Hutkovou (* 1991) a Elišku Hutkovou (* 1995) s třetí manželkou Kateřinou Česalovou, dceru Teodoru Hutkovou (* 2016) a syna Richarda Hutku (* 2018) s přítelkyní Magdalenou Hodkovicovou.\n\nKromě svých písní hraje moravské lidové balady, zejména ze sbírek Františka Sušila a Františka Bartoše.\n\nMezi jeho nejznámější písničky patří Náměšť (někdy podle incipitu označovaná jako \"Krásný je vzduch\"), kterou složil jako hymnu I. Hanáckého Folk & Country Festivalu, který se měl konat 10.–12. srpna 1973 v amfiteátru v Náměšti na Hané. Přestože již bylo prodáno přes 20 000 vstupenek, festival byl tři týdny před konáním v rámci postupující normalizace zakázán a asi 5000 dorazivších diváků bylo rozháněno Sborem národní bezpečnosti a bylo jim bráněno v příjezdu a příchodu.\n\nV letech 1974–1975 se nedostavil na zkoušky, kde měl prokázat svou „kvalifikaci“ (ve skutečnosti šlo o politické kádrování), a proto ho režim dále považoval za osobu nezpůsobilou živit se písničkářstvím. Roku 1977 byl obviněn z nedovoleného podnikání a bylo mu znemožněno veřejně vystupovat.\n\nZde uvedená diskografie je pouze částečná, pro úplné informace se obraťte přímo na oddíl Diskografie na webu J. Hutky.\n\nspolu s dalšími:\n\n\n\nVe volbách 2002 do Poslanecké sněmovny kandidoval na kandidádce Balbínovy poetické strany ve volebním obvodu Praha 11. Tato malá, recesistická strana tehdy neuspěla.\n\nVe volbách 2004 do Evropského parlamentu na kandidádce Balbínovy poetické strany (neuspěla).\n\nVe volbách 2006 kandidoval do Poslanecké sněmovny na kandidádce Strany zelených ve volebním obvodu Praha. Ve volebním kraji Hlavní město Praha tehdy zelení získali 9,19 %, celostátně 6,29 % a tak se dostali do Parlamentu. Podle Hutkova líčení se snažil získat co nejvíce preferenčních hlasů, a tak málem skončil na druhém místě (získal 6 392 preferenčních hlasů, M. Bursík získal 6 741 preferenčních hlasů), čímž by byl vytlačil M. Bursíka.\n\nPodepsal výzvu proti xenofobii a lhostejnosti s názvem \"Češi pomáhají\", která vyzývá českou vládu, aby dodržela závazek přijmout 1500 uprchlíků z Blízkého východu. Iniciátoři sdělují: „Hluboce se stydíme za lhostejný přístup naší země k pomoci lidem prchajícím z velmi kruté války“.\n\nV roce 2012 získal Cenu Václava Bendy; v roce 2018 mu bylo uděleno čestné občanství Prahy 2.\n\nčlánky:\n"}
{"id": "75367", "url": "https://cs.wikipedia.org/wiki?curid=75367", "title": "Optická otáčivost", "text": "Optická otáčivost\n\nOptická otáčivost (též optická aktivita, optická stáčivost) je schopnost chirálních látek stáčet rovinu polarizovaného světla.\n\nJako jeden z prvních pozoroval optickou otáčivost Jean Baptista Biot na počátku 19. století.\n\nOptická aktivita souvisí s chiralitou molekul.\n\n\nLátky vyznačující se optickou aktivitou se označují jako opticky aktivní. Mezi opticky aktivní látky patří některé krystaly (např. křemen) a některé kapaliny (různé organické kapaliny, např. roztok třtinového cukru).\n\nSamotné stáčení polarizační roviny se označuje jako rotační polarizace. Pro rotační polarizaci platí tzv. Biotovy zákony.\n\nKromě velikosti otáčivosti se určuje i směr. Rozeznáváme tak opticky aktivní látky \"pravotočivé\", které stáčejí polarizační rovinu ve směru chodu hodinových ručiček, a \"levotočivé\", které ji stáčejí proti směru chodu hodinových ručiček, a to z pohledu pozorovatele, proti směru šíření světla (znaménko optické rotace je tedy opačné, než je smysl rotace samotného světla). Existuje tak např. levotočivý a pravotočivý křemen apod. Směs stejných množství pravotočivé a levotočivé látky vytváří opticky neaktivní (inaktivní) látku – racemát, tedy látku, která polarizační rovinu nestáčí. Příkladem může být opticky neaktivní kyselina hroznová, což je směs stejných množství pravotočivé a levotočivé kyseliny vinné (molekuly kyseliny levovinné a pravovinné jsou svými zrcadlovými obrazy).\n\nLevotočivé látky se nazývají \"levo\"-izomery a označují jako \"(l)\" a nebo \"(−)\", zatímco pravotočivé izomery jsou nazývány jako \"dextro\"-izomery a označovány jako \"(d)\" nebo \"(+)\".\n\nObvykle se uvažuje lineárně polarizované světlo; rovina polarizace se po průchodu chirální látkou změní o úhel, který je úměrný délce dráhy, kterou světlo v látce urazilo. Optická otáčivost závisí na vlnové délce (označuje se jako disperze optické otáčivosti), teplotě a koncentraci.\nPro měření je běžně používáno světla (D-linie) ze sodíkové výbojky o vlnové délce 589,3 nm.\n\nZávislosti optické otáčivosti na koncentraci opticky aktivní látky je využíváno v analytické chemii při stanovení koncentrace. Optická otáčivost se měří pomocí polarimetrů, koncentrace se vypočítá dle vzorce\nkde c je koncentrace v procentech, formula_1 úhel otočení ve stupních při teplotě (20±0,5) °C, formula_4 délka polarimetrické trubice v decimetrech a formula_5 hustota při 20 °C v g/cm³.\n\nPoslední Biotův zákon umožňuje odlišit pravotočivou látku od levotočivé. Sled barev získaných rozkladem bílého světla levotočivou látkou, který pozorujeme při otáčení analyzátoru, je opačný než v případě látky pravotočivé.\n\nZ Biotových zákonů vyplývá, že složené světlo se rotační polarizací rozkládá na jednotlivé barvy. Tento jev je označován jako rotační disperze (rozklad) světla. Rotační disperzi lze popsat vztahem\nkde formula_7 je konstanta a formula_8 je vlnová délka světla. Tento vztah platí poměrně přesně s výjimkou oblastí, v nichž je pozorována anomální disperze. V takovém případě je třeba použít složitější výraz\nkde formula_10 jsou vlnové délky, při kterých je světlo v látce pohlcováno.\n\nRotační polarizaci lze objasnit na základě předpokladu, že opticky aktivní látka rozloží lineárně polarizovanou vlnu na dva eliptické kmity, v nichž amplitudy rotují v opačných směrech. Ve směru optické osy jsou obě takto vzniklé světelné vlny kruhově polarizované, přičemž postupují různými rychlostmi. Pokud je rychlost pravotočivého kmitu větší než rychlost kmitu levotočivého, vznikne mezi oběma kruhovými kmity takový fázový rozdíl, že výsledný kmit se stočí vpravo, tzn. látka je pravotočivá. Podobně je tomu u levotočivých látek.\n\nOpticky aktivní je libovolná látka vložená do magnetického pole. Je-li směr magnetického pole rovnoběžný se směrem šíření světla, nastává tak tzv. Faradayův jev.\n\n"}
{"id": "75369", "url": "https://cs.wikipedia.org/wiki?curid=75369", "title": "Enantiomer", "text": "Enantiomer\n\nEnantiomery (nebo také optické antipody) jsou dvě látky, které mají stejný sumární vzorec i strukturní vzorec, prostorové uspořádání jejich molekuly jsou však zrcadlové obrazy a současně je nelze ztotožnit, jinými slovy mají se k sobě jako pravá a levá ruka (nemají rovinu symetrie), označují se proto jako vzájemně \"enantiomorfní\".\n\nVětšinou obsahují jeden nebo více chirálních atomů (zpravidla atomu uhlíku, který každou ze svých čtyř vazeb váže jinou skupinu). Enantiomery mají opačnou konfiguraci na všech chirálních centrech. Liší-li se jen na některých, jde o diastereomery (dva diastereomery nejsou vzájemně zrcadlovým obrazem), obecně jde o stereoizomery.\n\nEnantiomery jsou opticky aktivní látky schopné stáčet rovinu polarizace světla.\n\nVšechny aminokyseliny kromě glycinu a všechny sacharidy kromě dihydroxyacetonu tvoří enantiomery.\n\nV případě sacharidů a aminokyselin se enantiomery rozlišují prefixem a . Existuje též značení (+) a (−) odvíjející se od směru stáčení roviny polarizovaného světla látkou, není však doporučené v systematických názvech, protože přímo nesouvisí s konfigurací (strukturou).\n\nV systematickém názvosloví se enantiomery (obecně diastereomery) rozlišují sadou deskriptorů chirálních atomů, \"R\" a \"S\". Při pojmenovávání konkrétní látky nejprve označíme substituenty vycházející ze středu chirality čísly podle rostoucí důležitosti. Platí, že důležitost je dána relativní atomovou hmotností prvku, který se přímo váže na střed chirality. Pokud se na chirální uhlík váže více substituentů atomem stejného prvku a nemůžeme se tak rozhodnout o důležitosti hned v prvním kole, připočteme k relativní atomové hmotnosti prvního atomu substituentu všechny bezprostředně vázané atomy. Tak postupujeme dále, dokud se nedokážeme přesně rozhodnout, který ze substituentů je důležitější. Pokud z atomu vychází dvojná vazba (např. na kyslík), počítáme s tím, jako by tu byly atomy dva. Po očíslování substituentů vycházejících ze středu chirality začneme u atomu nebo skupiny s číslem 1. Pokud se důležitější ze sousedních substituentů nachází napravo od tohoto atomu, označíme látku jako \"R\", pokud je nalevo, jedná se o \"S\".\n\nZákladní fyzikální vlastností, kterou se optické izomery liší a která jim také dala název, je optická aktivita, tedy rozdílné stáčení roviny polarizovaného světla při průchodu látkou.\n\nChemickými vlastnostmi se optické izomery většinou příliš neliší. Výjimkou je pouze biologická aktivita. V živé hmotě se většinou nachází základní organické stavební látky (aminokyseliny, sacharidy) jen s jednou možnou konfigurací. Např. všechny aminokyseliny jsou v bílkovinách v formě. Rozdílné optické izomery proto mohou rozdílně interagovat s enzymy, jejich účinky na živý organismus jsou tedy obecně odlišné. Z tohoto důvodu je v některých metabolických procesech aktivní pouze jedna forma chemických látek s optickou izomerií. Známým příkladem je vitamín C, forma kyseliny askorbové. Někdy jsou biologicky aktivní obě formy, ale způsob zapojení do metabolických procesů a tedy i vliv na organismus se mohou velmi významně lišit; záměna forem může mít i fatální následky. Např. thalidomid, účinná látka z léku prodávaného mezi roky 1957 a 1961 v téměř 50 zemích jako antiemetikum proti těhotenským nevolnostem, jehož jeden enantiomer působí proti těhotenským nevolnostem, zatímco druhý enantiomer je teratogenní.\n\nOptické izomery se také mohou vyznačovat odlišnými senzorickými vlastnostmi. Např. -limonen má příjemnou pomerančovou vůni, -limonen je cítit po terpentýnu.\n\n"}
{"id": "75378", "url": "https://cs.wikipedia.org/wiki?curid=75378", "title": "Bedrník anýz", "text": "Bedrník anýz\n\nBedrník anýz (\"Pimpinella anisum\") je jednoletá rostlina z čeledi miříkovité (\"Apiaceae\") pocházející ze Středozemí a Malé Asie.\n\nJednoletá bylina s vřetenovitým oddenkem a s jemně rýhovanou, přímou, nahoře větvenou, až 50 cm vysokou lodyhou a listy trojího druhu. Spodní jsou jednoduché, srdčitě okrouhlé a zastřihované zubaté, prostřední jsou jednoduše zpeřené a horní trojčetně přenosečné. Všechny listy mají velké pochvy. Bílé květy jsou uspořádané v okolíky se 7–15 paprsky. Plod je štětinatě brvitý. Všechny části rostliny aromaticky voní. Kvete od června do května.\n\nDnes se pěstuje na Balkáně, Španělsku, Indii, Turecku, Mexiku, ve středomořských státech. Je koření i lék používaný už ve starověku.\n\nPěstuje se i v Česku, v teplejších oblastech.\n\nPro léčebné využití i jako koření se používá plod – dvounažka zelenošedé, šedožluté či šedohnědé barvy. Sbírá se v srpnu až září, plody se nechají dozrát, suší se v tenkých vrstvách. Při sběru v terénu je možnost záměny s jedovatými plody bolehlavu.\n\nZralý anýz aromaticky voní a má kořenitou nasládlou chuť. Vůni dodává silice, ve které je hlavní složkou anetol. V léčebném využití se využívá hlavně nálev, méně již čistá silice, v případech předávkování silicí může dojít k otoku mozku a plic.\n\nAnýz je výborným prostředkem podporujícím vykašlávání. Žvýkání semen anýzu zabraňuje páchnutí z úst. V trávícím traktu působí spasmolyticky. Jeho použití je vhodné i v pediatrii. Podporuje tvorbu mateřského mléka, do nějž se jeho účinky také přenáší. Zvyšuje tvorbu žluče, urychluje trávení, omezuje plynatost. Působí proti střevním katarům, křečím trávicího traktu.\n\nJeho použití je mnohostranné. Dává se do pečiva, do chleba, při nakládání červené řepy, červeného zelí. Hodí se i do jablečného a hruškového kompotu. Špetka anýzu je vhodná k žampionům, k rybám. Je součástí mnoha kořenitých směsí. V indické a čínské kuchyni je častý v masitých pokrmech. Vyrábějí se z něj likéry, je součástí léčivých čajů při nadýmání a odstraňuje z pokrmů nepříjemné pachy a aromatizuje je.\n\n\nKořeny této rostliny poskytují dobré služby na jaře a na podzim, tj. v době největšího nebezpečí nachlazení. Podporují vylučování a měly by být vždy po ruce při katarech dýchacích cest, a hrtanu. Současně řídí sekreci žaludku. Mohou se používat jako čaj, nebo se připraví extrakt z jednoho dílu kořenů a pěti dílů koňaku: třikrát denně se 20 až 40 kapek tohoto extraktu užívá na kostce cukru.\n\n"}
{"id": "75379", "url": "https://cs.wikipedia.org/wiki?curid=75379", "title": "Badyán", "text": "Badyán\n\nBadyán (též \"čínský anýz\", \"hvězdicový anýz\") je koření, které vůní velmi připomíná anýz. Jsou to sušená souplodí s lesklými semeny pocházející ze stromu s názvem badyáník pravý (\"Illicium verum\").\n\nHvězdicová souplodí se sklízejí těsně před plnou zralostí od března do května. Pochází z jihozápadní Číny. Dnes je rozšířen v celé jihovýchodní Asii a tichomoří. Do Evropy se dostal teprve na počátku 17. století.\n\nV obchodě se vyskytuje většinou jako osmicípé hvězdice – odtud název hvězdicový anýz nebo také čínský anýz podle země původu. Někdy je drcen na jednotlivé měchýřky – cípky.\n\nMá jemnou vůni podobnou anýzu, kořenitě nasládlou chuť. Obsahuje až 5 % velmi ceněné silice anetol.\n\nHvězdicový anýz je součástí tradičního čínského koření pěti vůní, ale používá se i v Indonésii. Ve Vietnamu je hlavním kořením vietnamské nudlové polévky pho. U nás se používá v likérnictví, voňavkářství i v potravinářském průmyslu. V tradiční české kuchyni se užívá do perníku, speciálních sušenek, švestkových povidel, hruškového kompotu i k aromatizaci čajů a grogu, je součástí hruškových povidel ve valašském koláči tzv. frgálu.\n\nV lidovém lékařství bývá užíván jako čaj příznivě působící při kolikách a revmatismu. V některých zemích se i žvýká po jídle jako digestiv.\n\nV poslední době získal velkou popularitu díky tomu, že se stal přírodní surovinou pro výrobu známého léku proti virovým onemocněním Tamiflu. Účinnou látkou je oseltamivir – ester derivátu cyklické karboxylové diaminokyseliny – ve formě fosforečné soli. V roce 2005 došlo dokonce z tohoto důvodu k přechodnému nedostatku hvězdicového anýzu na trhu. Dnes se však již většinou surovina pro přípravu léku Tamiflu vyrábí synteticky.\n\nJaponský hvězdicový anýz (\"Illicium anisatum\") je podobný strom pocházející, jak název napovídá, z Japonska. Tento druh je však pro člověka značně jedovatý. Zdravotní potíže, které se občas vyskytují po vypití anýzového čaje, mohou pocházet ze záměny druhu. Japonský anýz totiž obsahuje látku anisatin, která vyvolává záněty ledvin, močových cest a zažívacího traktu.\n\nBadyáník pravý\n"}
{"id": "75385", "url": "https://cs.wikipedia.org/wiki?curid=75385", "title": "Kruhový oblouk", "text": "Kruhový oblouk\n\nKruhový oblouk je část kružnice, příslušná určitému středovému úhlu θ.\n\nJe vymezen třemi body. Dva jsou \"okrajové\" a jeden \"upřesňující\". Pokud vynecháme (neznáme) upřesňující bod a známe některou další charakteristiku kružnice (např. poloměr nebo obvod ap.), získáme dvě řešení (konvexní a nekonvexní).\n\nDélka kružnice=2πr\n\nDélka oblouku formula_1 (arc = úhel v radiánech)\n\n"}
{"id": "75387", "url": "https://cs.wikipedia.org/wiki?curid=75387", "title": "Erich Honecker", "text": "Erich Honecker\n\nErich Honecker (25. srpna 1912 Neunkirchen – 29. května 1994 Santiago de Chile) byl německý komunistický politik a generální tajemník Sjednocené socialistické strany Německa. V letech 1971 až 1989 stál v čele Německé demokratické republiky.\n\nPo znovusjednocení Německa uprchl do Sovětského svazu. Ruská vláda jej ale vydala zpět do Německa, kde byl odsouzen za své zločiny spáchané během studené války. Byl mimo jiné odpovědný i za smrt 192 Němců, kteří se snažili uprchnout na Západ. Protože byl těžce nemocný, byl nakonec propuštěn z vězení a krátce poté zemřel v chilském exilu na rakovinu.\n\nNarodil se v německém Neunkirchenu, městě dnes spadajícím do Sárska. Měl dva bratry a tři sestry. Otec, horník, se jmenoval Wilhelm Honecker, matka byla Karoline Katharina Honeckerová, rozená Weidenhofová.\n\nRoku 1926 se stal členem „Ligy mladých německých komunistů“ (KJVD), mládežnické organizace německých komunistů (mezi které vstoupil o tři roky později). Při studiích, která nedokončil, si přivydělával jako pokrývač.\nNakonec se dostal na Moskevskou Mezinárodní Leninovu akademii, kde se mu dostalo komunistického vzdělání, které už navždy určilo směr jeho života.\n\nDo Německa se vrátil začátkem roku 1931, kde byl nacistickým režimem o čtyři roky později zatčen, a roku 1937 oficiálně odsouzen pro komunistické postoje k desetiletému žaláři. Pochopitelně jeho trest vypršel po porážce Třetí říše.\n\nPo válce se Honecker opět stal aktivním komunistou, pracujícím pod vedením Waltera Ulbrichta a SSSR. Roku 1946 se podílel na znovuvybudování komunistické mládežnické organizace pod názvem Svobodná německá mládež (FDJ) a stal se jejím předsedou. Tuto funkci vykonával až do roku 1955. Po sloučení komunistů se sociálními demokraty a vytvoření Sjednocené socialistické strany Německa (SED) se dostal do jejího ústředního výboru.\n\nPo založení Německé demokratické republiky v roce 1949 a zavedení sovětského státního modelu se stal Honecker roku 1950 kandidátem politbyra SED. V letech 1955 až 1957 studoval na stranické škole v Moskvě. Zde se zúčastnil 20. sjezdu KSSS. Do Německa se vrátil v roce 1958 a stal se plnohodnotným členem politbyra. V politbyru zodpovídal za bezpečnostní a vojenské záležitosti. Jako stranický bezpečnostní tajemník byl hlavním organizátorem stavby Berlínské zdi v roce 1961.\n\nRoku 1971 za pomoci intrik (které byly podporovány i sovětskou vládou) nahradil Waltera Ulbrichta v nejvyšší funkci prvního (od roku 1976 generálního) tajemníka Ústředního výboru SED. V roce 1976 se stal předsedou Státní rady NDR. Po získání nejvyšší stranické i státní funkce se mohl považovat za neomezeného vůdce Východního Německa.\n\nPod Honeckerovým vedením se nejvíce zvýšila životní úroveň východoněmeckého obyvatelstva, i když už před jeho změnami v oblasti dostupnosti zboží a bytové výstavby držela NDR první místo v životní úrovni států východního bloku (druhá byla Československá socialistická republika). I přes tyto ukázky skutečnosti, že Honecker měl nepředstíraný zájem o blaho občanů NDR, nikdy nedovolil jakýkoliv náznak odporu či kritiky vlády. O tom vypovídá jak Berlínská zeď, tak 86 až 262 lidí, zabitých při pokusu o její překonání (číslo se liší, protože zdroje i definice, kdo je obětí Berlínské zdi a kdo ne jsou dodnes rozporuplné).\n\nZa jeho vlády došlo i ke značnému zlepšení vztahů mezi NDR a západoevropskými státy, dokonce i vztahů se Západním Německem. V září 1987 se dokonce stal prvním (a posledním) nejvyšším východoněmeckým představitelem, který oficiálně navštívil Západní Německo.\n\nI přes to všechno ovšem Honecker byl všemi deseti proti jakékoliv snaze o sjednocení německých států. Dalším Honeckerovým rysem byla naprostá oddanost SSSR.\n\nV dobách Gorbačovovy perestrojky odmítlo Honeckerovo vedení provést obdobné změny i ve své zemi, což vedlo k velkým demonstracím východoněmeckého lidu, podobným těm, které se odehrávaly ve zbytku východní Evropy. Největší z nich byla v Lipsku. Ostatní, pokrokovější komunisté v NDR se proto rozhodli provést puč, a na Honeckerovo místo se tak dostal 18. října 1989 Egon Krenz.\n\nHonecker odešel do ústraní, v době sjednocení Německa byl v „azylu“ v sovětské vojenské nemocnici poblíž Berlína, odkud uprchl se svou manželkou do Sovětského svazu. Zachránil se tak před soudem za podíl na smrti uprchlíků přes vnitroněmeckou hranici. 11. prosince 1991 požádal o azyl na chilské ambasádě v Moskvě. Ten mu ovšem nebyl udělen a Honecker se dostal na osobní intervenci Borise Jelcina před soud v nově vzniklém sjednoceném Německu. Soud s ním začal počátkem roku 1993, hrozilo mu dlouholeté vězení, pro svůj špatný zdravotní stav byl ovšem omilostněn, a dožil v Santiago de Chile u rodiny své dcery Sonji. Zemřel 29. května 1994 na selhání jater. Jeho tělo bylo zpopelněno.\n\nErich Honecker se v roce 1945 oženil s Charlotte Schanuel, manželství trvalo velmi krátce a Honecker ovdověl. Se svou druhou manželkou Edith, rozenou Baumannovou, měl Erich Honecker dceru Eriku. Po rozvodu s Edith se Honecker v roce 1953 oženil s Margot Feistovou, která byla tehdy již čtyři roky jeho milenkou a s níž měl dceru Sonju (*1951). Margot byla od konce II. světové války aktivní členkou komunistické strany a cílevědomě si budovala politickou kariéru. Sňatek s Erichem Honeckerem jí značně usnadnil cestu k dalším stranickým i mimostranickým funkcím, a tak přestože absolvovala jen základní školu a žádné jiné vzdělání neměla, stala se Margot Honeckerová v roce 1958 nejprve \"zástupkyní ministryně lidového školství\" a v roce 1962 dokonce postoupila do funkce \"ministryně lidového školství NDR\". Zároveň se stala členkou Ústředního výboru SED. Margot Honeckerová se jako ministryně školství postarala o to, aby se veškeré školství v zemi ještě intenzivněji orientovalo na marxisticko-leninskou ideologii. Po změnách v roce 1989 byl Erich Honecker 18. 10. 1989 nucen odstoupit z funkce generálního tajemníka SED a předsedy státní rady. Dne 20. 10. 1989 odstoupila ze všech svých funkcí i Margot Honeckerová a o měsíc později se už zodpovídala před výborem Lidové sněmovny z řady zločinů, kterých se měla v minulosti jako ministryně dopustit – jednalo se především o nucené adopce dětí, které byly odebrány politicky nespolehlivým rodičům v době komunistické diktatury. Dále se musela zodpovídat z nařízení drastické převýchovy dětí, které údajně narušovaly socialistický způsob života, za což byly internovány v mládežnických pracovních táborech (např. tábor Torgau). Manželé Honeckerovi museli také vysvětlovat své podezřelé majetkové poměry, jelikož si prominentní postavení vrcholných komunistických funkcionářů náležitě užívali a žili v nadměrném luxusu na exkluzivním sídlišti Wandlitz nedaleko Berlína. Vlastnili rovněž několik automobilů, lovecký zámeček Wildfang v Schorfeide, hájovnu u jezera Pinnowsee a řadu dalších objektů. V roce 1991 Erich Honecker a jeho manželka společně uprchli do Sovětského svazu. Honecker byl v roce 1992 vydán zpět do Německa a Margot odcestovala za dcerou Sonjou do Chile, kde zemřela v roce 2016.\n\n\n\n\n"}
{"id": "75389", "url": "https://cs.wikipedia.org/wiki?curid=75389", "title": "Jindřich Zdík", "text": "Jindřich Zdík\n\nJindřich Zdík (asi 1083 – 25. června 1150 Olomouc, latinsky \"Henricus Sdiko\", \"Zdico\", či \"Sdico\", původním „barbarským“ jménem \"Zdík\" a od svěcení za biskupa \"Henricus\") byl olomoucký biskup a diplomat, strýc pražského biskupa Daniela I.\n\nO jeho původu dosud panují mezi odborníky dohady. Zřejmě se jednalo o syna některého člena pražské dómské kapituly, a to nejspíše kronikáře Kosmy a jeho ženy Božetěchy.\nJako málo pravděpodobné se dnes jeví, že pocházel přímo z přemyslovského rodu. Další možnou verzí je, že jeho bratrem byl Magnus, kronikář a kanovník pražské kapituly, Kosmův druh v kapitule a následovník (a tedy možná syn) probošta a kancléře Juraty. S nejvyšší pravděpodobností se mu dostalo vzdělání v cizině. Roku 1123 absolvoval svoji první cestu do Jeruzaléma. 22. března 1126 byl jmenován olomouckým biskupem. Vysvěcen pak byl 3. října 1126 ve Wormsu. Roku 1130 mu olomoucký údělný kníže Václav Jindřich svěřil dostavbu chrámu sv. Václava v Olomouci. Jindřich Zdík ji jako nedostavěnou 30. června 1131 vysvětil. Roku 1140 kostel dokončil a založil u něj novou dvanáctičlennou kapitulu. Roku 1141 z něj udělal katedrálu, když přenesl sídlo biskupství od olomouckého kostela sv. Petra. Nechal u ní postavit románský biskupský palác, tzv. Zdíkův palác, a dům kapituly. Jindřich Zdík také vysvětil kostel na hoře Říp.\n\nJindřich Zdík prosazoval reformu majetku a organizace církve na Moravě. Díky vytvoření kapituly (skládala se ze správců bývalých hradských kostelů) rozmnožil majetky olomouckého biskupství na více než 200 obcí. Získal také některé enklávy pražského biskupství na Moravě. Jmenovitě Podivín i s mincovním právem. Snažil se také o nezávislost církve na světské moci. Její dosažení viděl ve spolupráci s českým knížetem, a proto Jindřich Zdík podporoval českého knížete Soběslava I. a později jeho nástupce knížete Vladislava II. Prosazoval také aktivně celibát pro kněze.\n\nRoku 1136 se Jindřich Zdík dostal do sporu s brněnským údělným knížetem Vratislavem o statky v Blansku. V letech 1137–38 vykonal druhou pouť do Jeruzaléma.\n\nZe Svaté země si dovezl relikvii sv. Kříže. V roce 1139 se zúčastnil Druhého lateránského koncilu v Římě.\n\nPo smrti českého knížete Soběslava I. se postavil za Vladislava II. a podporoval ho v jeho boji o nástupnictví s moravskými údělnými knížaty (ti se opírali o seniorátní právo). Roku 1142 dal Jindřich Zdík údělníky do klatby a vyhlásil nad diecézí interdikt a odešel do Prahy. Předtím se však pokusil údělníky odradit od vystoupení proti Vladislavovi. Po porážce Vladislava v bitvě u Vysoké ho Jindřich Zdík následoval do Německa, kde úspěšně žádali o pomoc římského krále Lothara III..\n\nV roce 1144 se navrátil do Olomouce. Od římského krále Konráda III. a později od knížete Vladislava II. si vymohl tzv. imunitu (poddaní biskupa byli vyjmuti z pravomocí údělníků a zbaveni zemských povinností) a právo ražby mincí. Díky imunitě se Olomoucké biskupství stalo na Moravě samostatným církevně-politickým útvarem, který napříště nespadal pod moc moravských údělných knížat.\n\nPočátkem roku 1145 byl na cestě do Říma u Úsobrna přepaden brněnským údělníkem Vratislavem, znojemským Konrádem II. a přemyslovcem Děpoltem (bratr Vladislava II.). Jindřichovi Zdíkovi se však podařilo prchnout a ukrýt se.\n\nV letech 1146–48 byl zprostředkovatelem mezi znepřátelenými polskými knížaty, a to na žádost papeže a krále Konráda III. V roce 1147 se stal účastníkem neúspěšné křížové výpravy proti polabským Slovanům. Také přesvědčil Vladislava II. k účasti na křížové výpravě do Svaté země.\n\nK jeho významným počinům patří i to, že přivedl do Čech nový řeholní řád premonstrátů, který vždy upřednostňoval před benediktiny. V letech 1142–1143 založil spolu s Vladislavem II. nejstarší sídlo premonstrátů v Česku – Strahovský klášter. Další premonstrátský klášter založil v Litomyšli. Ke konci života podporoval premonstráty v Želivě.\n\nJindřich Zdík založil v Olomouci kapitulní knihovnu a písárnu (tzv. skriptorium). V této dílně vznikl kodex, tak zvané \"Olomoucké horologium\" nebo \"Olomoucký kolektář\", a biskupovy listiny.\n\nPřátelil se s významnými muži té doby, např. s Bernardem z Clairvaux. Dopisoval si i s několika papeži. Byl mužem velmi vzdělaným a poměrně asketickým. Zavázal se řeholi sv. Augustina. Mimo jiné nejedl maso a dodržoval mlčenlivost. Biskup Zdík zemřel 25. června 1150 v Olomouci a na své výslovné přání pohřben ve Strahovském klášteře.\n\nJeho nástupcem ve funkci olomouckého biskupa se stal Jan III. Založení Strahova dodnes připomíná barokní epitaf v bazilice Nanebevzetí Panny Marie, kde jsou uvedeni zakladatelé kláštera – Vladislav II. a biskup Jan společně s Jindřichem Zdíkem.\n\n\n\n"}
{"id": "75391", "url": "https://cs.wikipedia.org/wiki?curid=75391", "title": "Exkluzivní disjunkce", "text": "Exkluzivní disjunkce\n\nExkluzivní disjunkce (někdy též vylučovací nebo úplná disjunkce, exkluzivní OR či XOR) je logická operace, jejíž hodnota je \"pravda\", právě když každá vstupní hodnota nabývá, v porovnání s ostatními vstupy, unikátní hodnotu.\n\nXOR je někdy též označován jako \"nonekvivalence\" (NEQ), což je ale nepřesné a zavádějící: Taková identita platí pouze pro dvě proměnné dvouhodnotové logiky, jak snadno ukáže Karnaughova mapa.\n\nV logice a matematice je exkluzivní disjunkce označením pro „buď …, nebo …“. Například „Počítač je buď zapnutý, nebo vypnutý.“ je exkluzivní disjunkce.\n\nPro vstupy \"A\" a \"B\" vypadá pravdivostní tabulka exkluzivní disjunkce následovně (0 označuje nepravdivé tvrzení, 1 označuje pravdivé tvrzení).\n\nFunkce XOR se používá na tzv. „maskování“, které lze například použít v jednoduché hře, kde je potřeba zobrazit postavičku na předem daném pozadí. První maskování postavičku do pozadí inverzně vloží a druhé maskování vrátí pozadí do původní podoby (jedničky v masce nejprve bity překlopí, pak je vrátí do původní podoby).\n\nV kryptografii se často používá bitová funkce XOR, která je obvykle vestavěna přímo v procesoru a ten ji tak může provádět efektivně. XOR používají například šifry DES či AES, ale i různé hashovací funkce. V nejnovějších návrzích hashovacích funkcí je dokonce operace XOR tou nejdůležitější.\n\nMůžeme také využít jednoduchou šifru XOR, kdy máme na vstupu binární řetězec a klíč. Na tyto vstupy aplikujeme operaci XOR. Ukázka:\n\nPokud výsledek XOR, což je ve skutečnosti zašifrovaný text, znovu aplikujeme XOR s klíčem, dostaneme původní text:\n\nZajímavé je, že pokud provedeme výsledek XOR vstupní text, dostaneme původní klíč:\n\n"}
{"id": "75392", "url": "https://cs.wikipedia.org/wiki?curid=75392", "title": "Des Moines", "text": "Des Moines\n\nDes Moines () je hlavní město amerického státu Iowa. Jeho název je z jazyka peoria, kde slovo \"mooyiinkweena,\" označující místní původní obyvatele (také \"Moingwena\", algonkinská skupina), znamená \"ti s pokálenou tváří\" [2] (viz odžibvejské \"mooyiingwe\" téhož významu). Toto slovo bylo francouzskými kolonisty zkomoleno na \"(Des)\" \"Moines\". V roce 1851 je Des Moines zmiňováno jako \"Fort Des Moines\" (tedy Pevnost mnichů) a v roce 1857 byl název zkrácen na \"Des Moines\". Je to také správní město regionu Polk County. Žije zde necelých 200 000 obyvatel.\n\nMěsto leží na soutoku řek Des Moines a Raccoon v centrální Iowě.\n\nMěsto nemá nic společného s regionem Des Moines County, ležícím na jihovýchodě země.\n\nPodle sčítání lidu z roku 2010 zde žilo 203 433 obyvatel.\n\n\nObyvatelé hispánského nebo latinskoamerického původu, bez ohledu na rasu, tvořili 12,0% populace.\n\n\n\n2. BRIGHT, William, \"Native American Placenames of the United States.\" Norman: University of Oklahoma Press, 2004\n"}
{"id": "75398", "url": "https://cs.wikipedia.org/wiki?curid=75398", "title": "Vinnetou (kniha)", "text": "Vinnetou (kniha)\n\nVinnetou (\"Winnetou, der Rote Gentleman\") je čtyřdílný dobrodružný román německého spisovatele Karla Maye. Jde o nejznámější autorovo dílo, ve skutečnosti to však není román v pravém slova smyslu s pevně koncipovaným dějem. První tři díly jsou vlastně růžencem pěti novel, které vznikaly více než sedmnáct let a které Karel May pro první knižní vydání roku 1893 volně pospojoval v jeden celek. Čtvrtý díl pak autor dopsal po sedmnácti letech.\n\nPrvní tři díly románu obsahují tyto novely:\n\nNejdříve vznikla novela \"Old Firehand\" (1875), později jako \"Im fernen Westen\" (1879, \"Na dálném Západě\"), což je také vůbec první Mayovo dílo, ve kterém se objevuje postava apačského náčelníka Vinnetoua. Tato novela se v dosti přepracované podobě stala podstatnou částí druhého dílu románu. Následovaly příběhy \"Smrtící prach\" (1880, \"Tödlicher Staub\", později \"Deadly Dust\"), \"Na Západě\", resp. \"Na divokém Západě\" (1883, \"Im wilden Westen\") a \"Scout\" (1888, \"Der Scout\"). Celý první díl (\"Ein Greenhorn\") a závěrečné kapitoly třetího dílu napsal Karel May až pro knižní vydání v roce 1893 v nakladatelství Friedrich Ernst Fehsenfeld ve Freiburgu.\n\nV letech 1909-1910 se Karel May k románu vrátil a napsal jeho čtvrtý díl, který se odehrává zhruba třicet let po Vinnetouově smrti. Díl vycházel nejprve na pokračování v \"Augsburger Volkszeitung\" a knižně vyšel roku 1910 jako třicátý třetí svazek Mayových spisů rovněř v nakladatelství Friedrich Ernst Fehsenfeld.\n\nJak uvidíme dále, novely \"Scout\" a \"Smrtící prach\" s hlavním dějem příběhu příliš nesouvisí. To vede některé německé vydavatele k tomu, že tyto části vynechávají a vydávají \"Vinnetoua\" jen ve dvou dílech. Tato praxe se objevila i u nás – viz přehled českých vydání.\n\nNakladatelství Karl-May-Verlag vydává román v rámci \"Sebraných spisů Karla Maye\" ve čtyřech dílech. První tři díly pod pořadovými čísly sedm až devět a čtvrtý díl pod názvem \"Winnetous Erben\" (\"Vinetouovi dědicové\") jako svazek číslo třicet tři.\n\nNejprve jsme svědky prvních kroků budoucího Old Shatterhanda v Americe, kde působí v St. Louis jako učitel v jedné německé rodině. Vybaven medvědobijkou puškaře Henryho, odjíždí však mladík brzy jako zeměměřič na divoký západ v doprovodu Sama Hawkense a jeho kamarádů Dicka Stona a Willyho Parkera vytyčit trasu vlaku. Ta však vede přes území Apačů, což je zdroj budoucího tragického konfliktu. Brzy získává své bojové jméno, když pěstí skolí opilce Rattlera.\n\nApačové přicházejí jednat se zeměměřiči o ukončení prací. V indiánské delegaci je apačský náčelník Inču-čuna, jeho syn Vinnetou a „bílý otec Apačů“ Klekí-petra. Ten je zastřelen opilým Rattlerem, když skočí do rány určené Vinnetouovi. Zbylí Apačové urychleně opustí tábor a zeměměřičů se zmocní obavy z pomsty.\n\nZeměměřiči se spojí proti očekávanému útoku Apačů s Kiowy, které vede náčelník Tangua. Pomsta Apačů nedá na sebe dlouho čekat. Nejprve však padnou do léčky, kterou jim připravil traper Sam Hawkens za asistence Kiowů. Inču-čuna a Vinnetou jsou zajmuti a stráženi Kiowy. Old Shatterhandovi se podaří oba – bez toho, aby věděli, komu poděkovat – tajně vysvobodit, předtím ale odřízne Vinnetouovi pramínek vlasů. V odvetním útoku nově zformovaných Apačů jsou Kiowové zajmuti a zeměměřiči až na Rattlera, Sama Hawkense, Dicka Stona, Willa Parkera a Old Shatterhanda pobiti. Vinnetou bodne v osobním souboji Old Shatterhanda nožem do tváře a jazyka.\n\nOld Shatterhand potyčku málem nepřežije, ale je dopraven do puebla Apačů, kde se pomalu zotavuje, aby vydržel mučení u mučednického kůlu. Ošetřuje jej Vinnetouova sestra Nšo-či (Krásný den). Apačové rozhodnou, že bude s Inču-čunou bojovat o svobodu svojí a svých druhů. V tomto boji Old Shatterhand zvítězí, poté podstoupí souboj s Tanguou a prostřelí mu obě kolena. Rattlera plánují Apači mučit přivázaného k rakvi jeho oběti, Klekí-petry, ale projeví se jako zbabělec a je zastřelen. Old Shatterhand prokáže pramínkem Vinnetouových vlasů, že jej skutečně osvobodil a z obou se stanou pokrevní bratři, jak si již přál umírající Klekí-petra.\n\nNšo-či se zamiluje do Old Shatterhanda a chce kvůli němu jet na východ a učit se zvyky bělochů. Při vybírání zlata na hoře Nugget-tsil, kterým chce Nšo-či zaplatit své vzdělání, jsou Inču-čuna a Nšo-či zavražděni bělochem Santerem (hlavním padouchem celého cyklu). Tomu se za pomoci Kiowů podaří prchnout. Dočasně do zajetí padne Sam Hawkens, ale je vyměněn za Pidu, syna Tanguy. Z Pidy se stane Old Shatterhandův přítel. Vinnetou pohřbí své příbuzné a vydává se po Santerově stopě.\n\nV první části II. dílu (novela \"Scout\") dostane Old Shatterhand zaplaceno za vyměřování. Chce odplout domů, ale loď ztroskotá. Dostane se do New Yorku, kde si přivydělává jako detektiv. Bankéř Ohlert ho požádá o pomoc při hledání svého syna Williama, kterého unesl podvodník Gibson. Při pátrání se Old Shatterhand dostane do New Orleansu , kde se seznamuje se starým scoutem jménem Old Death, což znamená Stará smrtka (toto jméno dostal scout díky své vychrtlé postavě) a později se s ním účastní boje s členy Ku-klux-klanu.\n\nGibsonova stopa vede do Mexika do tábora Komančů, kde se Gibson s mladým Ohlertem skrývá. Dochází k indiánské válce mezi Komanči a Apači, vedenými Vinnetouem. Komančové se dostávají do pasti, ale odmítají se vzdát. Proto jsou pobiti. Gibson ale uprchne a chce se zmocnit bonanzy, mezi jejímiž obránci je i dlouho hledaný Old Deathův bratr. Old Death chce obránce varovat, ale ti jej omylem zastřelí. Gibson však padne také a mladý Ohlert je osvobozen.\n\nDěj druhé části druhého dílu (novela \"Old Firehand\") začíná Old Shatterhandovou cestou z Mexika, na které se seznámí s Angličanem Emerym Bothwellem. Oba se spřátelí a smluví si schůzku v Alžíru. V St. Louis získá Old Shatterhand od puškaře Henryho dvacetipětirannou opakovačku henryovku a odjíždí do Afriky za Bothwellem (viz povídka \"Gum\"). Za půl roku se navrací do Spojených států, navštíví Vinnetoua a dostává od něj koně Hatátitlu.\n\nNa další cestě poznává Old Shatterhand mladíka Harryho. Společně dojedou do petrolejového vrtu, který se jmenuje New Venango. Zde vypukne strašlivý požár. Hatátitlá odnese Old Shatterhanda i Harryho do bezpečí. Na další cestě se potká s Vinnetouem, Samem Hawkensem, Dickem Stonem , Willem Parkerem a seznámí se s Old Firehandem a jeho synem, což není nikdo jiný než mladík Harry. Old Firehand je slavný zálesák, jehož jméno znamená \"Ohnivá ruka\". Je to Vinnetouův přítel, a ač mnohem starší, také bývalý sok v lásce. Oba se zamilovali do Ribanny z kmene Assiniboinů a ta si vyvolila za muže právě tohoto bílého lovce a ne Vinnetoua. Ribanna je však zavražděna bílým padouchem Parranohem, což oba muže spojuje ke společné pomstě. Z Parranoha se mezitím stal bílý náčelník indiánského kmene Ponců. Dojde k boji, ve kterém je Old Firehand těžce zraněn, ale Poncové jsou rozprášení a Parranoh zabit.\n\nOld Shatterhand s Vinnetouem hledají pedlara (obchodníka), aby odprodali Firehandovy kožešiny. Jsou však pedlarem, za kterého se vydává padouch Santer, nalákáni do pasti a zajati. Dokážou se osvobodit, ale Santera se jim lapit nepodaří. Vinnetou se jej vydává stíhat a Old Shatterhand se vrací k Old Firehandovi.\n\nNa začátku první části třetího dílu (novela \"Smrtící prach\") se Old Shatterhand seznámí se staříkem Sans-earem, kterému kdysi indiáni uřízli uši. Sans-ear jde po stopě vrahů své rodiny, přičemž každý dopadený vrah znamená jeden zářez na pažbě jeho pušky. Zbývají poslední dva, a ty mu Old Shatterhand společně s Vinnetouem pomohou dopadnout. Smrtícím prachem je myšleno zlato, pro které se bílí vrahové neštítí ničeho, ale na konci příběhu jsou po zásluze potrestáni.\n\nDruhá část třetího dílu (novela \"Na Západě\") popisuje Vinnetouovu smrt na hoře Hancock kdesi ve Wyomingu. Vinnetou se společně s Old Shatterhandem snaží zachránit skupinu bílých zajatců, které chce povraždit kmen Ogallalů. Před útokem se Vinnetou svěřuje svému pokrevnímu bratrovi s předtuchou své smrti. V boji je Vinnetou skutečně těžce zraněn kulkou vystřelenou rukou Indiána a na následky zranění umírá. Z jeho posledních slov je zřejmé, že se vlastně stal křesťanem, když ve své mysli ztotožnil indiánského boha Manitoua s křesťanským bohem.\n\nPo Vinnetouově smrti se Old Shatterhand vydává na Nugget-tsil najít Vinnetouovu závěť. Té se však s pomocí Kiowů a náčelníka Tanguy zmocní Santer dychtící po apačském zlatě. Santer závěť zničí, ale vlastní chtivostí se zahubí (odpálí příliš silnou nálož, která mu má otevřít cestu k pokladu).\n\nPíše se rok 1908 a od Vinnetouovy smrti uběhlo třicet let. Karel May dostává do svého domu „Villa Shatterhand“ v Radebeulu u Drážďan celou řadu dopisů, které ho zvou do Ameriky. Některé jsou od přátel (např. od Šošona Žlutého jelena, kterého zná z příběhu Vánoce), některé od nepřátel (např. od náčelníka Kiowů Tanguy). May vyráží se svou ženou Klárou do Spojených států. U Niagarských vodopádů potkávají dva Santerovy syny, kteří se snaží zjistit, kde se nalézá Nugget-tsil.\n\nPři další cestě náš hrdina, nyní již opět Old Shatterhand, naráží na některé své staré známé, např. Dicka Hammerdulla a Pitta Holberse. S nimi pokračuje dále přes Ďáblovu kazatelnu a Mannitouovo ucho až na Nugget-tsil, kde vykopávají zbytek Vinnetouovy závěti.\n\nKiowové, Komančové, Utahové a Siouxové chtějí přepadnout shromáždění u Mount Vinnetou, kde chtějí synové zálesáka Old Surehanda a jeho bratra Apanačky postavit Vinnetouovu sochu. Ta se při přepadení zřítí a uvězní některé indiány (např. Tanguova syna Pidu) v hoře. Old Shatterhand jim pomůže a s Tanguou se smíří. Stejně tak jsou usmířeny všechny ostatní ještě živé konflikty. Vinnetou se stává symbolem míru, lásky a bratrství mezi lidmi.\nPrvní dvě česká vydání románu z roku 1901 a 1908 (tři díly v překladu Oskara Flögla a s ilustracemi Josefa Ulricha) jsou od nakladatele Josefa R. Vilímka z Prahy. Následuje třídílný \"Winnetou\" od dalšího pražského nakladatele Josefa Šeby z roku 1922 a 1927 v překladu D. Jama (pseudonym Jaroslava Moravce) opět s ilustracemi Josefa Ulricha. V roce 1922 vydal Šeba i čtvrtý díl románu pod názvem \"Závěť Winnetouova\" (překlad Jaromír Vávra, ilustrace Karel Šimůnek).\n\nNejznámější předválečná vydání jsou z nakladatelství Toužimský a Moravec. Zde vyšel román (vždy v překladu Oskara Flögla) celkem třikrát, a to v letech 1930-1932 v rámci tzv. \"Malé řady knih Karla Maye\" a v letech 1939-1940 a 1943-1944 v rámci tzv. \"Velké řady\". Každé vydání bylo rozděleno do pěti dílů:\n\nPrvní vydání v tomto nakladatelství ilustroval Josef Ulrich (v prvním díle jsou také ilustrace od Zdeňka Buriana, v pátém od Věnceslava Černého), další dvě Zdeněk Burian a Claus Bergen (v pátém díle jsou také ilustrace od Saschy Schneidera).\n\nPo roce 1945 u nás díla Karla Maye z politických důvodů dlouho nevycházela. Nejprve komunisté povolili v roce 1958 vydání \"Syna lovce medvědů\" a následně v roce 1959\" \"Ducha Llana Estacada. Na Vinnetoua si však čeští čtenáři museli ještě dalších šest let počkat. Díky obrovské popularitě zfilmovaných mayovek (\"Poklad na Stříbrném jezeře\" z roku 1962 a první dva díly \"Vinnetoua\" z roku 1963 a 1964) začal nejprve roku 1965 vycházet v časopise ABC na pokračování krátký výtah z románu pod názvem \"Na válečné stezce\" a konečně na vánoce tohoto roku umožnili komunističtí cenzoři (po více než dvaceti letech) další knižní vydání. Román]] vydalo roku 1965 tehdejší Státní nakladatelství dětské knihy (SNDK) v Praze ve třech dílech jako osmdesátý pátý svazek své edice \"Knihy odvahy a dobrodružství\" v překladu Vítězslava Kocourka a s ilustracemi Zdeňka Buriana. V tomto nakladatelství vyšel román ve stejném překladu a se stejnými ilustracemi ještě dvakrát, v roce 1967 a 1968. Tato vydání obsahovala první tři díly románu, čtvrtý díl byl pro komunisty stále ještě nestravitelným soustem. Proto povolili roku 1970 vydat na pokračování v časopise Ohníček pouze jeho podstatně vykrácenou verzi pod názvem \"Na hoře Vinnetouově\".\n\nI dalších vydání se ujalo SNDK, ale již po svém přejmenování na Albatros. Vydání z roku 1976 a 1987 v novém překladu Emanuela a Taťány Tilschových (opět s ilustracemi Zdeňka Buriana) jsou však pouze dvoudílná (vynechány jsou novely \"Scout\" a \"Smrtící prach\", které podle názorů některých editorů nesouvisí s hlavní dějovou linií románu). V této zkrácené verzi vydalo knihu ještě roku 1990 nakladatelství Kentaur, tentokrát s ilustracemi Pavla Žiláka, a roku 2014 nakladatelství Naše vojsko.\nPo roce 1989 byl nejprve nakladateli utišen hlad po čtvrté části románu, která česky nevyšla čtyřicet šest let. Již roku 1990 jí jako první vydalo plzeňské nakladatelství Laser pod názvem \"Vinnetouova závěť\", v roce 1992 nakladatelství GABI z Českého Těšína jako \"Závěť Vinnetoua\" (ilustroval Adam Glajc) a konečně v tom samém roce nakladatelství Olympia pod názvem \"Vinnetouovi dědicové\" (v překladu Jiřího Stacha a s ilustracemi Gustava Kruma).\n\nDalší vydání \"Vinnetoua\" jsou spojena s brněnským nakladatelstvím Návrat. To vydalo kompletní román (včetně čtvrté části) zatím dvakrát, vždy v upraveném překladu Oskara Flögla. Vydání z let 1993-1994 s ilustracemi Zdeňka Buriana je rozděleno po vzoru Toužimského a Moravce do pěti dílů (\"Indiánské léto\", 1993, \"Rudý gentleman\", 1993, \"Na válečné stezce\", 1994, \"Do věčných lovišť\", 1994 a \"Vinnetouův odkaz\", 1994). Vydání z let 1997-1999, patřící do projektu \"Souborné vydání díla Karla Maye\", s ilustracemi Josefa Pospíchala) je rozděleno do sedmi svazků (na konci sedmého dílu je připojena povídka \"Petrolejový požár\").\n\nPodivné a neúplné je vydání z nakladatelství Levné knihy KMa. To v roce 2000 nejprve vydalo tři díly v rozdělení dle Toužimského a Moravce, tj. svazky \"Indiánské léto\", \"Rudý gentleman\" a \"Na válečné stezce\". V roce 2001 k nim přidalo čtvrtý díl s názvem \"Smrtící prach\", ve kterém však již chybí Vinnetouova smrt. O dalším (pátém) díle není nic zjištěno a s největší pravděpodobností nevyšel.\n\nDalší vydání je ze znovuobnoveného nakladatelství Toužimský a Moravec, kde vyšel \"Vinnetou\" ve třech svazcích (tedy bez čtvrtého dílu) v letech 2006 až 2007 a znovu 2014 až 2015 v překladu Oskara Flögla a s ilustracemi Zdeňka Buriana. Jednotlivé díly, které svým obsahem odpovídají originálnímu autorovu rozdělení, mají názvy \"Indiánské léto\" (2006 a 2014), \"Na válečné stezce\" (2007 a 2015), a \"Do věčných lovišť\" (2007a 2015).\n\nV letech 2014-2018 vydalo román ve třech dílech opět nakladatelství Albatros v překladu Vítězslava Kocourka s úplným ilustračním doprovodem Zdeňka Buriana. První díl vyšel s názvem \"Vinnetou\" a roku 2018 vyšel druhý a třetí díl s názvy \"Vinnetou - Rudý gentleman\" a \"Vinnetou - Poslední výstřel\". Ještě roku 2018 vydalo toto nakladatelství v rámci edice \"Knihy odvahy a dobrodružství\" sběratelské vydání tohoto titulu v limitované edici šedesáti kusů opět s úplným ilustračním doprovodem Zdeňka Buriana.\n\n"}
{"id": "75401", "url": "https://cs.wikipedia.org/wiki?curid=75401", "title": "Datové médium", "text": "Datové médium\n\nDatové médium, paměťové médium nebo také datový nosič či záznamové médium je paměťový nosič datových informací (dat) používající k jejich uchování nějaký fyzikální princip. Kromě elektronických lze za datová média považovat i jakýkoli jiné hmotné nosiče, pokud slouží k zaznamenání určité informace.\nV praxi se pojem datové médium často zužuje na elektronická přenosná výměnná datová média, která umožňují ukládání datových souborů a jejich přenos mezi počítači a dalšími zařízeními (vnější paměť). V širším smyslu můžeme však za datové médium považovat i vnitřní paměť počítače, disky zabudované do počítače nebo naopak síťová datová úložiště (ať samostatná nebo v rámci cloud computingu).\n\nNosičem datového záznamu může být digitální i analogový signál. Při použití analogového signálu je potřeba použít vhodné modulace digitálních veličin. Pro digitální záznam se digitální hodnota uloží většinou v binární formě. Záznam dat na datovém médiu může být permanentní (trvalý), semipermanentní (přepisovatelný) nebo volatilní (nestálý, např. po vypnutí napájení se obsah ztratí).\nPodle principu čtení se datové nosiče dělí na\n\nNeelektronické datové nosiče (pro psaní, kreslení apod.)\n\nHistorická média\n\nSoučasná média\n"}
{"id": "75404", "url": "https://cs.wikipedia.org/wiki?curid=75404", "title": "Severina Vučković", "text": "Severina Vučković\n\nSeverina (celým jménem Severina Vučković, po sňatku Kojić) je známá chorvatská zpěvačka.\n\nSeverina se narodila 21. dubna 1972 ve Splitu. S hudební kariérou začala již v 10 letech, své debutové album nahrála v 17 letech. Na začátku své kariéry uspěla v soutěži chorvatských mladých talentů Demo X. Vystudovala střední hudební školu. Od roku 1991 se věnuje kariéře sólové zpěvačky. Postupně se mezi zařadila mezi nejúspěšnější pop zpěvačky v Chorvatsku (též ovšem i v některých dalších zemích bývalé Jugoslávie, populární hlavně mezi mladšími posluchači. Bývá považována za významnou představitelku balkánského hudebního žánru turbofolk. Celkem vydala 12 alb.\n\nJejí mezinárodní kariéra je spojená s účastí v domácím erotickém videu, na kterém je zachycena při divoké souloži s vlivným chorvatským podnikatelem Milanem Lučicem. Toto video způsobilo šok v katolické chorvatské veřejnosti. Do té doby se prezentovala jako symbol spořádané a ideální ženy s křesťanskými kořeny. Pro skandální video bývá označována jako „chorvatská Paris Hilton“. Navzdory skandálu její popularita vzrostla a postupně pronikla i do zahraničí. Dnes je považována za chorvatský sex symbol. V roce 2006 se zúčastnila se písničkové soutěže Velká cena Eurovize s písní \"\"Moja Štikla\"\".\n\n\n"}
{"id": "75407", "url": "https://cs.wikipedia.org/wiki?curid=75407", "title": "Barrandov Studio", "text": "Barrandov Studio\n\nBarrandov Studio (do r. 1945 Filmové továrny AB na Barrandově, do r. 1991 Filmové studio Barrandov) je komplex filmových studií v Praze. Tyto filmové ateliéry jsou největší v České republice a jedny z největších v Evropě.\n\nMnohé z filmů, které zde byly natočeny, získaly Cenu Americké filmové akademie – Oscara. Občas se mu (zvlášť z úst zahraničních filmařů) přezdívá „Hollywood Východu“ díky neutuchajícímu zájmu západních produkcí. Od jara 2010 je navíc zájem o natáčení (a využívání dalších služeb s tím spojených) v ČR ze strany zahraničních produkcí opět na vzestupu díky finančním pobídkám schváleným českou vládou.\n\nV roce 1921 založil Miloš Havel akciovou společnost A-B spojením distribučních společností. Na počátku 30. let 20. století jeho bratr Václav plánoval vystavět luxusní komplex rezidencí 5 km od Prahy. Miloš Havel navrhl, že k tomu začlení i moderní filmové studio včetně podpůrných zařízení. Jako místo byl zvolen Barrandov. Stavba byla založena na návrzích Maxe Urbana a začala 28. listopadu 1931. Při výstavbě bylo pamatováno na dostatečný prostor pro administrativu, sklady rekvizit a kostýmů, šatny herců, místnosti produkčních štábů i restaurační zařízení. Budovy měly vlastní elektrické sítě a výtopny, byly tu rovněž truhlářské dílny, střižny, projekční síně a laboratoře. Podle zahraničních zkušeností byly vystavěny dvě natáčecí haly o rozměrech 25 krát 35 krát 10 metrů s možností propojení. V době svého vzniku patřily Barrandovské ateliéry svým technickým vybavením k nejmodernějším v Evropě. 14 měsíců po zahájení výstavby zde byl natočen první film \"Vražda v Ostrovní ulici\". Objem vyráběných filmů se velmi rychle zvedl – studia měla 300 stálých zaměstnanců, produkovala 80 filmů ročně a začala zajímat zahraniční producenty. V roce 1939 už ateliéry zabíraly plochu 4850 metrů čtverečných a celková výměra pozemků byla 45 000 metrů čtverečných.\n\nDen po nacistické okupaci Československa, 16. března 1939, se ateliérů pokusili zmocnit zástupci českých fašistů. Generál Radola Gajda pověřil tímto úkolem barrandovského asistenta režie Josefa Krause, který se rozhodl se svými společníky zbavit funkce ředitele Lavoslava Reichla a propustit i další židovské zaměstnance Barrandova. Tato akce se nezdařila a tak Radola Gajda posílá do ateliérů svého blízkého spolupracovníka a dlouholetého člena Národní obce fašistické dr. Ing. Zdeňka Zástěru, kterého doprovází režisér Václav Binovec a herec, režisér a producent Ladislav Brom. Ti si svolají všechny zaměstnance ateliérů, oznamují jim arizaci pražských filmových podniků a kin a znovu žádají propuštění všech židovských zaměstnanců. Miloš Havel, který je v té době mimo Prahu, nakonec telefonicky vyzve doktora Zástěru k opuštění ateliérů, což se také stane. Václav Binovec stále žádá o propuštění židovských zaměstnanců, ale je členy správní rady vykázán z jednací místnosti. Tím celý nezdařený pokus českých fašistů končí. Miloš Havel je však nakonec nacisty v roce 1940 stejně donucen k odprodeji svého většinového podílu ve společnosti a německá správa tak získává nad ateliéry kontrolu. Na valné hromadě A-B Barrandov 21. 11. 1941 navrhl ředitel Karl Schulz změnu názvu společnosti na Prag-Film, Aktiengesellschaft, což bylo schváleno 10. 2. 1942 a společnost byla zařazena do filmového koncernu UFA. V ateliérech se natáčely filmy české i německé. České filmy se tematicky vyhýbaly událostem doby a převažovaly historické náměty, případně komedie a jednoduché příběhy. V letech 1941–1945 zde byly postaveny (mj. za nucené účasti židovských pracovníků) tři navzájem propojené obrovské scény (celkem přes 3400 m²), s kterými se Barrandov mohl začít srovnávat se studii v Berlíně či Mnichově, a které přitahují poptávku filmařů dodnes. V průběhu let 1940 – 1945 natočili Němci v protektorátu na osmdesát říšských filmů (kromě Barrandova nacisté postupně ovládli filmovou továrnu Foja v Radlicích, Host v Hostivaři a filmové ateliéry ve Zlíně).\n\nPo druhé světové válce, 11. 8. 1945, podepsal prezident Edvard Beneš Dekret o zestátnění československého filmu, který vstoupil v platnost 28. 8. 1945. Zároveň začaly zasedat disciplinární rady filmových pracovníků, které měly posoudit a prověřit činnost filmařů za protektorátu. Řada zaměstnanců Barrandova tak dostala zákaz činnosti na několik měsíců, někteří zákaz doživotní. Studia zůstala pod vlastnictvím státu do roku 1991, organizačně spadala pod podnik s názvem Československý státní film. Během tohoto období byly na Barrandově vystavěny filmové laboratoře, trikové studio, dabingové studio, stejně jako speciální efektové studio se zpětnou projekcí a vodní nádrž pro točení podvodních záběrů.\n\nBrzy po Sametové revoluci v roce 1989 bylo Studio Barrandov privatizováno; stát přestal poskytovat podporu pro českou filmovou tvorbu. Studia se s touto změnou, neschopna vyrovnat se s novým volno-tržním prostředím, těžce potýkala; kolem roku 2000 se dokonce jednalo o tom, že by byla zavřena. Ale již od konce 90. let 20. století se Barrandov mohl začít těšit přízni zahraničních, zejména amerických filmových produkcí a jeho služeb ve větší míře začaly využívat i zdejší televizní stanice. Na Barrandově nyní sídlí TV Nova a od začátku roku 2009 odtud vysílá i televizní stanice Barrandov TV, která byla se studii přímo vlastnicky propojena. Vlastníkem společnosti byla do září 2012 Moravia Steel, a.s. ze skupiny Finitrading.\n\nV současné době Barrandovská studia nabízejí kompletní služby, schopné pokrýt vše, co se pojí s filmovým natáčením, pro filmové produkce z Česka i zahraničí. V prosinci 2006 zde bylo navíc otevřeno veliké Studio MAX. Barrandov tak dnes nabízí 14 natáčecích hal (některé z nich v trvalém pronájmu), dále služby filmových laboratoří, stavby dekorací, dabingu, hudebního nahrávacího studia v ulici Ve smečkách (dnes Smecky Music Studios) nebo jedné z nejrozsáhlejších sbírek kostýmů a rekvizit na světě. Vlastní produkční aktivity rozvíjí prostřednictvím dceřiné společnosti Barrandov Productions.\n\n5. května 2016 řekl ředitel ateliérů, Petr Tichý, že areál čekají velké investice do zázemí s předpokládanou investicí 100 milionů korun.\n„Letos připravujeme nové kostymérny, rekvizitárny a nové haly, ve kterých si potřebuje udělat zázemí zvyšující se počet projektů přicházejících do barrandovských studií,“\n\n\n\n\n\n\n\n"}
{"id": "75410", "url": "https://cs.wikipedia.org/wiki?curid=75410", "title": "Johann Christoph Denner", "text": "Johann Christoph Denner\n\nJohann Christoph Denner (13. srpna 1655 Lipsko – 20. dubna 1707 Norimberk) byl německý nástrojař a vynálezce klarinetu.\n\nPrvní klarinet sestavil okolo roku 1700 na základě podkladů německého matematika Johanna Gabriela Doppelmayra. Klarinety se v orchestrech plně prosadily přibližně od roku 1740 a od té doby jsou důležitou součástí dechové sekce.\n\nDenner také založil vlastní výrobnu hudebních nástrojů, kterou po něm převzali jeho synové.\n"}
{"id": "75412", "url": "https://cs.wikipedia.org/wiki?curid=75412", "title": "Trollech", "text": "Trollech\n\nTrollech je plzeňská blackmetalová skupina. Byla založena na podzim roku 1999 dvěma plzeňskými hudebníky, Lordem Morbivodem (kytara, zpěv) a Asurou Rodwar Rogron's Gayem (baskytara, zpěv), v letech 2001–2006 zde také působil druhý kytarista Johannes.\n\nČlenové kapely jsou stylizováni do podoby strážců říše Trollech, prastaré lesní země, v níž dodnes přežívají bájné magické bytosti. Jejich písně jsou hrané působivým stylem, místy dunivým, místy syrovým. Texty, v drtivé většině v češtině a chrčené typickým blackmetalovým growlem, velebí přírodu, lesy, stromy, zvířata a živly, využívají mimo jiné i regionální pověsti, jsou spjaté s určitými místy (hrad Radyně apod.) a urputně se brání vlivům soudobého světa.\n\nTrollech nikdy neměl bubeníka, drtivá většina bicích je nahraná pomocí automatu. Na albu \"Skryti v míze\" sice vystupuje živý bubeník, ovšem pouze hostující. V současné době má Trollech dva členy, Asuru a Lorda Morbivoda.\nV prosinci 2006 Trollech představili na brněnském Metalswapu nového kytaristu a dle slov kapely by se měl stát stálým členem, stejně jako bubeník Lord Sheafraidh ze Stínů plamenů\n\nKytarista Throllmas a Lord Sheafraidh se stali oficiálními členy v první polovině roku 2007.\n\nV dalších letech vydala kapela album Jasmuz, věnované moudrosti kováře. \n\nRoku 2006 také poprvé vystoupila na festivalu Brutal Assault. \n\n\n"}
{"id": "75416", "url": "https://cs.wikipedia.org/wiki?curid=75416", "title": "Issyk", "text": "Issyk\n\nIssyk (také \"Esik\" nebo \"Velké Issykské jezero\", ) bylo jezero v Almatinské oblasti v Kazachstánu. Leželo v nadmořské výšce 1760 m na západním svahu hřbetu Zailijský Alatau. Mělo rozlohu 0,7 km² a průměrnou hloubku 17,5 m. Maximální hloubky dosahovalo 55 m.\n\nZaniklo 7. července 1963, kdy byl narušen zával doliny řeky Issyk (přítok Ili), který zadržoval jeho vody. K narušení závalu došlo v důsledku katastrofálního bahnito-kamenitého proudu.\n\nNa počátku devadesátých let byly dokončeny opravy protržené hráze a jezero obnoveno.\n\n"}
{"id": "75417", "url": "https://cs.wikipedia.org/wiki?curid=75417", "title": "Kyzylkak", "text": "Kyzylkak\n\nKyzylkak je hořkoslané bezodtoké jezero v Pavlodarské oblasti v Kazachstánu. Má rozlohu 188 km² a průměrnou hloubku 1 m. Leží v nadmořské výšce 41 m v nejnižší části velké jezerní kotliny východně od jezera Seletyteniz.\n\nBřehy jsou prudké a srázné. Ploché dno je pokryté černým jílem bohatým na sirovodík.\n\nZdroj vody je převážně sněhový. Díky vysoké slanosti v zimě nezamrzá. Do jezera ústí řeky Karasu a Aksuat.\n"}
{"id": "75418", "url": "https://cs.wikipedia.org/wiki?curid=75418", "title": "Bohatice (okres Česká Lípa)", "text": "Bohatice (okres Česká Lípa)\n\nBohatice (něm. \"Voitsdorf\") je obec v okrese Česká Lípa, při silnici mezi Zákupy a Mimoní, asi 4 km západně od Mimoně a 3 km východně od Zákup. Obec má nadmořskou výšku 287 metrů. Žije zde  obyvatel.\n\nPrvní písemná zmínka o obci pochází z roku 1304. Dle typu zástavby se jedná o lesní lánovou ves, vybudovanou podél Bohatického potoka. V roce 1370 zde měl majetek jistý Benesch z Mimoně. Obec se v této době jmenovala Voitsdorf, což může znamenat, že zde bylo fojtsví. Název Bohatice (Bohata zde byl rychtářem) se datuje od roku 1371. Bylo zde založeno jedno z prvních zemědělských družstev v republice. Rozorávání mezí přijeli natočit i filmaři. V roce 1959 bylo družstvo jako jedno z prvních rozpuštěno a včleněno do Státního statku Mimoň. Ve vsi byla od roku 1784 jednotřídní škola. Necelých 100 let poté, roku 1873 byla postavena nová školní budova. Škola zde byla zrušena v roce 1963 a děti dojížděly do nové školy v Zákupech.\n\nKe dni 1. července 1980 byla obec formálně připojena k Zákupům, po volbách v roce 1991 se osamostatnila.\n\nProtože se v říjnových volbách 2010 nepodařilo zvolit nového starostu, byl MV ČR jmenován úřední správce. V opakovaných volbách v únoru 2011 byla zvolena starostkou Jaroslava Tomanová.\n\n\n"}
{"id": "75419", "url": "https://cs.wikipedia.org/wiki?curid=75419", "title": "Motolský potok", "text": "Motolský potok\n\nMotolský potok je potok, který je levým přítokem dolní Vltavy. Ve většině své délky dnes teče pod zemí jako kanalizační stoka. Celá trasa potoka vede územím obvodu Praha 5, a to městskými částmi Praha 13 a Praha 5. Je dlouhý 9,9 km dle Stacha (9,33 km dle Wurma). Povodí řeky je 15,7 km².\n\nMotolský potok pramení nedaleko stanice metra Zličín, mezi hypermarketem Globus a továrnou Siemens Kolejová vozidla (dříve ČKD Tatra), na hranici Stodůlek a třebonické části městské části Praha-Zličín, na úpatí stěny z pískovců. O necelý kilometr dále za nádrží (suchým poldrem) v lokalitě Pod Zličínem vtéká do zakrytého úseku. Potrubím protéká vlevo podél Jeremiášovy ulice (na postranním rameni je sedimentační nádrž IPS a požární nádrž) ke křižovatce Bílý Beránek a dále podél Plzeňské ulice (pod Bílým Beránkem je retenční nádrž). Nedaleko ulice 5. máje do něj v podzemí zprava ústí Větvený potok z přírodní památky U Hájů a u motolského krematoria rovněž zprava občasná vodoteč z motolského hřbitova. Pod Krematoriem, u domu č. o. 231, protéká kolem obdélníkového Mlýnského rybníka, který je z něj napájen, a krátkým otevřeným úsekem. Při obtékání přírodní památky Kalvárie v Motole přechází opět do zatrubnění. Ještě před hotelem Starý pivovar se v podzemí dělí na dvě ramena: pravé rameno pokračuje po pravé straně od Plzeňské ulice, kde prochází Pivovarským rybníkem a pak krátkým otevřeným úsekem, na jehož konci ještě před mimoúrovňovou křižovatkou podchází Plzeňskou a ústí do levého ramene, levé rameno přechází pod Plzeňskou na levou druhou stranu ihned a otevřeným korytem protéká pod nadjezdem Kukulovy ulice a jejích ramp. Naproti motolské vozovně mine trojici nádrží (rybníky 1, 2 a 3), které jsou napájeny levým ramenem potoka. Zprava do něj pak ústí ještě občasná vodoteč u golfového areálu a potok Cibulka, do nějž kousek před tím ústí občasná vodoteč z tenisového areálu. Na začátku Košíř na konci lesoparku Cibulka (nedaleko sídliště Poštovka) ústí do podzemí a v závěrečných čtyřech kilometrech už z něj nevyjde, dokud přes Smíchov nevteče zleva do Vltavy pod Janáčkovým a Hořejším nábřežím zhruba v úrovni Pecháčkovy ulice mezi Palackého a Jiráskovým mostem.\n\nPrůměrný průtok není zjištěn, při měření čistoty v roce 1999 v Motole (4,75 km před ústím) průtok 0,005 m³/s.\n\nTak jako u ostatních významných pražských potoků (Rokytka, Botič, Dejvický potok, Šárecký potok), i podél Motolského potoka byla nalezeny stopy osídlení z dob šňůrové keramiky a zvoncovitých pohárů i z pozdějších dob.\n\nMěstská část Praha 13 provedla revitalizaci prameniště a části údolí Motolského potoka, kde jsou z přírodního hlediska cenné lokality s výskytem mnoha vzácných rostlin a porostů. Projekt sponzoruje například majitel hypermarketu Globus WEST Investment a.s. (6 milionů korun), pivovar Staropramen (500 tisíc korun) a Ministerstvo životního prostředí (150 tisíc korun). Stavba byla slavnostně zahájena 30. září 2004. Pamětní listina s fotografiemi stavu před úpravami byla ve schránce zabetonována do nového stavidla ve středu vypuštěného Jezírka v lomu.\n\nV roce 2008 byla také provedena celková revitalizace Mlýnského rybníka při motolském krematoriu. Ta dala místu přirozenější ráz a pomohla také propojení s přírodní památkou Kalvárie Motol. Kolmé betonové zdi byly nahrazeny přírodními zatravněnými šikmými břehy, na nichž se vysázely mokřadní druhy rostlin. Nezbytné technické prvky (hráz, vypouštěcí zařízení aj.) byly vyzděny z kamene. Z velkých balvanů vznikl navíc malý vodopád, nahrazující původní betonový stupeň pod rybníkem.\n\nZ hlediska chemických a mikrobiologických ukazatelů a kyslíkového režimu patří Motolský potok do nejhoršího, 5. stupně znečištění, v mnoha ukazatelích horší než Botič i Rokytka. Pouze z hlediska přítomností těžkých kovů je na tom lépe než Vltava a Berounka. Měřicí stanoviště je u motolských nádrží, zaústění do zaklenutí, 4,75 km před ústím do Vltavy.\n\nV pořadu České televize Večerníky z Čech dne 29. 6. 2005 běžel příspěvek \"„Přes čtyři roky trvalo čištění pražského Motolského potoka a okolního údolí“\".\n\nNa několika místech ze stoky ústí schodiště nebo jiné otvory ven. Přestože většina možných vstupů do podzemní části potoka je zazděná či zamřížovaná, potok od nepaměti láká mládež a různé dobrodruhy. Pravidelné návštěvy koná například Speleo klub Kladno.\n\nPodle svědectví z počátku 90. let dvacátého století byly některé části podzemního potoka obydleny velkým množstvím potkanů, což je v protikladu s jiným svědectvím z roku 2010, kdy nebyl spatřen jediný hlodavec.\n\nV sobotu 9. června 2018 bouřka a následná přívalová povodeň smetla ve stoce 4 hráče (2 ženy a 2 muže) geocachingu, kteří zde hledali geocache nazvanou Měsíční šachta. Dva lidé v přívalové povodni utonuli.\n\n\n"}
{"id": "75420", "url": "https://cs.wikipedia.org/wiki?curid=75420", "title": "Zajsanské jezero", "text": "Zajsanské jezero\n\nZajsanské jezero nebo Zajsan (, ) je jezero ve Východokazašské oblasti v Kazachstánu. Nachází se v mezihorské kotlině mezi výběžky hřbetů jižního Altaje, Tarbagataje a Sauru. Před postavením \"Buchtarminské\" hydroelektrárny na \"Irtyši\" byla rozloha jezera 1800 km², délka 111 km a šířka přibližně 30 km. Průměrná hloubka byla 4 až 6 m a maximální 10 m.\n\nPo postavení přehradní hráze na odtoku stoupla hladina o 7 m a jezero se rozprostřelo až do vzdálenosti 100 km po \"Černém Irtyši\". Plocha jezera tvoří velkou část vodní hladiny Buchtarminské přehrady, která má rozlohu 5500 km².\n\nJezero je průtočné, ústí do něj Černý Irtyš a odtéká Irtyš.\n\nDruhová skladba ryb se podobá fauně Irtyše a Obu, žijí zde candáti, štiky, mníci, \nokouni, jeleci i líni.\n"}
{"id": "75422", "url": "https://cs.wikipedia.org/wiki?curid=75422", "title": "Dolní Břežany", "text": "Dolní Břežany\n\nDolní Břežany jsou obcí v okrese Praha-západ. Leží jižně od Prahy (v těsném sousedství území hlavního města). Obcí protéká Břežanský potok, který je pravostranným přítokem Vltavy. Pod obcí potok protéká Břežanským údolím. K obci patří místní části Lhota, Zálepy a Jarov. Žije zde obyvatel. Obec se počátkem 21. století začala velmi rozvíjet v oblasti nové výstavby, ta stará se zároveň rekonstruovala. Dolní Břežany jsou dnes spádovým centrem pro okolní obce nad vltavským údolím. Obec je respektovaná v rámci celé země pro svůj územní rozvoj, veřejný prostor i moderní architekturu. Vznikají zde nové architektonicky kvalitní stavby vzbuzující další zájem architektů i veřejnosti, jako například zdejší sportovní hala. Nachází se zde výzkumná centra ELI Beamlines a HiLASE, která jsou aktivní v oblasti laserových technologií.\n\nNázev Břežany označuje ves, jejíž obyvatelé žijí na břehu, což odpovídá poloze na okraji strmého údolí. Obec Horní Břežany neexistuje. Označení Dolní mělo obec odlišit od Břežan u Lešan nedaleko Neveklova v 17. století, kdy obě obce patřily k panství Pavla Michny z Vacínova. Při zavedení obecního zřízení v roce 1850 nesla obec název Břežany, ale od roku 1880 je uváděna jako Dolní Břežany.\n\nObec Dolní Břežany se skládá ze čtyř částí na dvou katastrálních územích.\n\nLidské osídlení na území Dolních Břežan je velmi staré. Archeologické nálezy dokládají činnost člověka již v mladší době kamenné. Na území obce leží též keltské oppidum Závist, které je největším oppidem v Čechách.\n\nPrvní písemná zmínka o vsi pochází z roku 1332, kdy ji koupil pražský měšťan Menhart z rodu Olbramoviců od dědiců Eklima Goldnera. Na místě dnešního zámku tehdy stála tvrz. Od roku 1356 až do husitské revoluce byly Břežany v držení zbraslavského kláštera. Roku 1420 byly Břežany dobyty husity pod vedením Jana Žižky z Trocnova, husité předali ves svému stoupenci, pražskému konšelovi Jankovi Frelichovi. Po skončení husitských válek v roce 1436 zastavil císař Zikmund břežanský statek Janu Benedetovi z Nečtin. Jeho syn pak v roce 1476 koupil obec od zbraslavského kláštera. Janovi potomci ji vlastnili až do poloviny 16. století.\nV letech 1527–1546 Břežany vlastnil Jan starší z Valdštejna, který je prodal svému švagrovi Jetřichu Špetlovi z Janovic a z Prudic. Jeho žena Anna z Dobřenic založila v Břežanech vinice. Špetlovi dědicové prodali statek v roce 1573 Jiříkovi Voděradskému z Hrušova, který byl později sťat. Od roku 1581 statek spravovala za nezletilé potomky jejich matka Anna Voděradská z Dobřenic. Od roku 1585 pak jej vlastnila její dcera Magdalena Voděradská z Hrušova, která se vdala (1590) za místokancléře Království českého Krištofa Želínského ze Sebuzína (zemř. 1606). V době, kdy Želínský spravoval panství, byla tvrz přestavěna na renesanční zámek. Majetek byl roku 1623 jeho synům Václavovi a Gabrielu Krištofovi zkonfiskován a později navrácen jako léno. Oba však zemřeli bez potomků.\n\nZadlužený majetek, který zahrnoval zámek, pivovar a poplužní dvůr, připadl jejich tetě Polyxeně Donínové z Hrušova. Ta jej prodala (1627) Pavlu Michnovi z Vacínova. Jeho potomci drželi Dolní Břežany až do roku 1673, kdy je koupil Jiří Ludvík ze Sienzendorfu. Po jeho smrti (1683) byly prodány Janu Fridrichovi z Trauttmansdorffu, který byl nejvyšším komorníkem a místodržícím Království českého.\n\nV roce 1715 koupil Dolní Břežany od rodu Trautmansdorfů pražský arcibiskup František Ferdinand z Khünburku, který dal zámek a jeho okolí adaptovat na letní sídlo pražských arcibiskupů. Od té doby až do roku 1945 pak byla obec nepřetržitě v držení Pražského arcibiskupství. Arcibiskupové měli v zámku jedno ze svých sídel a byli fundátory zdejších staveb a soch, například barokní sousoší Kalvárie s Marií Magdalénou s arcibiskupským znakem na soklu (1760).\n\nArcibiskup Václav Leopold Chlumčanský z Přestavlk a Chlumčan nechal postavit v Dolních Břežanech školu (1826). V letech 1885–1887 byla zásluhou arcibiskupů Bedřicha Josefa Schwarzenberga a Františka Schönborna vybudována kaple. Vysvěcena byla 14. května 1887.\n\nOd 13. června 1919 v zámku sídlilo italské velvyslanectví. Arcibiskup František Kordač po svém odstoupení z funkce primase českého v říjnu 1931 trávil na zámku poslední léta svého života. V době jeho působení navštívily zámek významné osobnosti. 13. července 1919 se zde konala schůze ministerské rady, v témže roce navštívil zámek prezident Tomáš Garrigue Masaryk.\n\nV letech 1949–1959 užívalo zámek ministerstvo zemědělství jako školicí středisko. V letech 1959–1960 jej užívalo ministerstvo národní obrany, 1960–1992 ministerstvo vnitra, které v areálu vybudovalo cvičné prostory pro tzv. „červené barety“. V roce 1992 byl zámek bezúplatně převeden do vlastnictví obce a později vrácen v restituci římskokatolické církvi.\n\nV devadesátých letech v obci prudce vzrostl počet obyvatel bez ohledu na nedostačující služby a infrastrukturu. – Dolní Břežany tehdy patřily k sídlům s nejrychleji rostoucím počtem obyvatel (1991 – 1045 obyv., 2001 – 1512 obyv., 2003 – 1790 obyv., 2005 – 2250 obyv., 2007 – 2485 obyv., 2009 – 2909 obyv.). Obec se rychle rozšiřovala, ač její rozvoj postrádal dlouhodobou koncepci.\n\nZhruba na přelomu tisíciletí proto obec začala procházet razantní proměnou. Vybudováno bylo například nové náměstí a parky (Keltský a Mlynářský). V parcích byl vybudován skatepark, hřiště na míčové hry, dětská hřiště a venkovní amfiteátr. V září 2015 došlo k otevření Regionálního informačního centra keltského oppida Závist obsahujícího muzeum. V květnu 2016 byl vybudován nový hřbitov a v říjnu 2017 nová, architektonicky oceňovaná sportovní hala. V roce 2018 byla dokončena kompletní renovace zámecké budovy, jež nyní slouží jako hotel. Komplexní renovací prošla také zámecká kaple a severní část zámeckého parku, která je přes den přístupna veřejnosti. Významných investic se dočkala Základní škola a Mateřská škola Dolní Břežany, dopravní infrastruktura, zdravotní středisko a technické zázemí obce.\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce (osady) v roce, kdy ke změně došlo:\n\nVe vsi Dolní Břežany \"(853 obyvatel, poštovní úřad, telegrafní úřad, četnická stanice)\" byly v roce 1932 evidovány tyto živnosti a obchody: lékař, cihelna, 2 obchodníci s dobytkem, geometr, 2 holiči, 5 hostinců, chov ryb v arcibiskupském rybníku Pazderak, 2 koláři, 2 kováři, 3 krejčí, vodní meliorační družstvo, půjčovna mlátičky, 2 mlýny, 4 obuvníci, 4 obchody s ovocem, pekař, pohřební ústav, 4 pokrývači, porodní asistentka, 4 řezníci, sedlář, 6 obchodů se smíšeným zbožím, stavební družstvo, obchod se střižním zbožím, 2 trafiky, 2 truhláři, 2 obchody s uhlím, arcibiskupské ředitelství velkostatků.\n\nV obci Lhota \"(přísl. Jarov, Závist, 280 obyvatel, samostatná obec se později stala součástí Dolních Břežan)\" byly v roce 1932 evidovány tyto živnosti a obchody: 4 hostince, lom, obchod s motocykly, obchod s lahvovým pivem, 9 rolníků, 2 obchody se smíšeným zbožím, stavitel, tesařský mistr, trafika, zahradnictví.\n\nV 21. století v Dolních Břežanech pokračuje rychlý rozvoj obce, za nímž z velké části stojí starosta Věslav Michalík. Vzhledem k blízkosti Prahy se obec stává atraktivním místem k bydlení se snadnou dosažitelností hlavního města. Nárůst obyvatel pokračuje, ale zpomaluje se. Na půdě bývalého zemědělského zázemí dnes stojí již plně funkční laserové centrum ELI Beamlines zaměřené spíše na základní výzkum. V jeho sousedství je pak laserové centrum HiLASE, které se věnuje především aplikovanému výzkumu. V obou centrech se nachází jedny z nejintenzivnějších laserových systémů na světě. Centra jsou spolu s dalšími okolními institucemi a firmami aktivními v oblasti vědy, výzkumu a inovací sdružena do vědecko-technologického klastru STAR (Science and Technology Advanced Region), který v obci Dolní Břežany sídlí. V obci se též nachází rostoucí síť služeb a obchodů – je zde prodejna Tesco Express, dále mnohé restaurace a kavárny. Výstavba rodinných domků probíhá především v severní části obce nebo v místní části Lhota. Nachází se zde také pivovar Olivův pivovar.\n\nZe vzdělávacích institucí se v obci Dolní Břežany nachází například Základní škola a Mateřská škola Dolní Břežany, ZUŠ Harmony a Střední škola, základní škola a mateřská škola da Vinci.\n\nDíky rozvoji obce orientovanému na mezinárodní spolupráci v oblasti vědy a výzkumu do Dolních Břežan opakovaně míří zahraniční delegace vědců, diplomatů a politiků. V září 2018 tak navštívil Dolní Břežany indický prezident Ram Nath Kovind v rámci návštěvy České republiky. A to kvůli laserovému centru, v němž pracují také indičtí vědci.\n\nPočet obyvatel je uváděn za Dolní Břežany podle výsledků sčítání lidu včetně místních části, které k nim v konkrétní době patří. Je patrné, že stejně jako v jiných menších obcích Česka počet obyvatel v posledních letech roste. V celé dolno břežanské aglomeraci nicméně žije necelých 5 tisíce obyvatel.\n\n\nDopravní síť\nVeřejná doprava (k roku 2019)\n\n\n\n"}
{"id": "75424", "url": "https://cs.wikipedia.org/wiki?curid=75424", "title": "Niigata", "text": "Niigata\n\nNiigata (新潟市; \"Nígata-ši\") je hlavní město prefektury Niigata na ostrově Honšú v Japonsku.\n\nBěhem restaurace Meidži se Niigata stala svobodným přístavem a dnes je největším japonským městem na pobřeží Japonského moře a po druhé světové válce i nejvýznamnějším přístavem Japonského moře (do zničení americkými nálety byla nejvýznamnějším přístavem Japonského moře Curuga). Dvě a půl hodiny plavby od města leží známý ostrov Sado. Niigata patřila mezi čtyři města, společně s Hirošimou, Kokurou a Nagasaki, vybraná za cíl jaderného útoku na sklonku druhé světové války.\n\nModerní město Niigata bylo založeno 1. dubna 1889.\n\nMěstem protékají řeky Šinano a Agano.\n\nNiigata má 8 městských čtvrtí/městských obvodů (\"ku\" - 区), tak, jak byly ustaveny k 1. 4. 2007:\n\n\n\n"}
{"id": "75425", "url": "https://cs.wikipedia.org/wiki?curid=75425", "title": "Fríské jazyky", "text": "Fríské jazyky\n\nFríské jazyky jsou skupina čtyř, resp. pěti příbuzných západogermánských jazyků používaných etnickou skupinou Frísů žijící na jižním pobřeží Severního moře na území Nizozemska, Německa a Dánska. Fríské jazyky jsou považovány za nejbližší dosud živé příbuzné angličtiny. Někdy se tak zkráceně říká též západofríštině.\n\n\nNavzájem jsou tyto jazyky odlišné a ne vždy vzájemně srozumitelné.\n\nFrísové byli ve středověku významnými obchodníky a rejdaři. Dochovaly se písemné památky ze 13. až 16. století. Pak Frísko ztratilo samostatnost, úředním jazykem se staly ostatní jazyky, fríské jazyky existovaly po několik staletí prakticky pouze v mluvené podobě. V posledních desetiletích začaly být ve všech zemích systematicky vyučovány, vydávají se v nich tiskoviny, rozvíjí se literatura (například nizozemský spisovatel Theun de Vries napsal některá svá díla ve fríštině).\n\nStará fríština měla velmi blízko ke staré angličtině a i dnešní fríské jazyky jsou považovány za jazyky angličtině nejbližší. Např. anglickému \"green cheese\" (\"nezralý sýr\") odpovídá západofríské \"griene tsiis\", zatímco nizozemsky se totéž řekne \"groene kaas\". Vzhledem k dlouholeté nadvládě ostatních národů však jejich jazyky zanechaly na fríských jazycích přece jen zřetelné stopy.\n\nFríské jazyky se píší latinkou. Fríská abeceda obsahuje písmena v následujícím pořadí:\n\nFríské jazyky mají velmi složitý systém samohlásek a dvojhlásek, který je zde popsán jen zjednodušeně.\n\n\nFríské jazyky jsou analytické jazyky. Podstatné jméno má opisné skloňování, pády se vytratily (s výjimkou omezeně užívaného genitivu). Rody jsou jen dva (společný a střední). Rozlišuje se určitý a neurčitý člen, stojí před jménem a shoduje se s ním v rodě. Systém slovesných časů je stejný jako v nizozemštině.\n\nUs Heit yn 'e Himel,\nlit jo namme hillige wurde,\nlit jo keninkryk komme,\nlit jo wil dien wurde\nop ierde likegoed as yn 'e himel.\nJou ús hjoed ús deistich brea\nen ferjou ús ús skulden,\nsa't wy ús skuldners ek ferjûn hawwe;\nen lit ús net yn fersiking komme,\nmar ferlos ús fan 'e kweade.\nwant jowes is it keninkryk\nen de krêft\nen de hearlikheid\noant yn ivichheid.\nAmen!\n\nKaždý z fríských jazyků má několik dialektů. Mezi některými jsou rozdíly tak veliké, že překážejí vzájemnému porozumění. Často tak nemusí být rozumět ani sousedním dialektům.\n\n\n"}
{"id": "75428", "url": "https://cs.wikipedia.org/wiki?curid=75428", "title": "Handle", "text": "Handle\n\nHandle (překládáno též jako madlo nebo rukojeť) označuje v programování pomocný objekt bez známé vnitřní struktury, který reprezentuje nějaký složitější objekt spravovaný cizím kódem. Vnitřně může být handle reprezentován ukazatelem nebo referencí na cílový objekt, číslem odkazujícím do tabulky, struktura přímo obsahující příslušná data atd., z hlediska aplikačního programu však tato vnitřní struktura není známa a handle je „neprůhledný objekt“, který je pouze předáván mezi volanými funkcemi API. Příkladem použití je handle otevřeného souboru – při otevření souboru získá program od operačního systému handle na tento soubor, který předává všem funkcím pracujícím s tímto souborem. Pro program handle tento otevřený soubor reprezentuje a jeho prostřednictvím může získat o tomto souboru informace, či se souborem pracovat; přesný obsah a struktura informací uložených v handlu samém však programu nejsou známy.\n\nExistuje několik důvodů, proč byla tato technika vůbec zavedena. Její hlavní výhodou je tzv. zapouzdření (tento koncept byl o něco později rozvinut v tzv. objektově orientovaném programování) – oddělení vnějšího chování a rozhraní nějakého objektu od jeho vnitřní struktury. Toto striktní oddělení umožňuje v případě potřeby změnit „vnitřek objektu“ – jeho vnitřní reprezentaci a implementaci – aniž by na takovou změnu museli uživatelé objektu jakkoli reagovat, ba dokonce si uživatelé nemusí této změny ani všimnout.\n\nTřeba v příkladu handle na otevřený soubor si lze představit, že přesná struktura informací, které si operační systém potřebuje udržovat, může záviset na konkrétním systému souborů, na kterém se soubor nachází. Pokud by se tedy nepoužíval handle, musel by program konkrétně podporovat všechny požadované souborové systémy.\n\nMezi typická využití handlů patří:\n\nHandle je zpravidla jen malý objekt, nejčastěji se jedná o 32bitovou hodnotu; v některých případech se však formálně jako handle může používat celá datová struktura, u které pouze není dovoleno její přímé použití programem. Implementací handlu může být obvykle buď přímo ukazatel na odpovídající větší datovou strukturu, nebo identifikační číslo položky v tabulce spravovaných objektů. V silně typovaných jazycích může být i sama vnitřní struktura handlu před programem skryta (a jediné, co programovací jazyk dovolí, je hodnotu opravdu jen předávat volaným funkcím).\n\nHandle obvykle platí jen pro proces, kterému byl přidělen, v některých případech je dokonce dovoleno handle využívat jen z vlákna, kterému bylo přiděleno. Operační systém či příslušná knihovna však mohou poskytovat prostředky, jak jinému procesu umožnit pracovat se stejným objektem – jak handle zduplikovat. Některé handly také může proces zdědit od procesu, který jej vytvořil.\n\nPomocí zpětného inženýrství se často programátorovi může podařit zjistit vnitřní reprezentaci handlu, což poté může využít k přímému přístupu k reprezentovanému objektu a případně s ním pracovat způsobem, který jinak poskytované rozhraní nenabízí. Takové využití však neguje všechny výše zmíněné výhody a vede k nefunkčnosti programu ve chvíli, kdy knihovna tuto vnitřní reprezentaci změní.\n\n"}
{"id": "75446", "url": "https://cs.wikipedia.org/wiki?curid=75446", "title": "Jizera (hora)", "text": "Jizera (hora)\n\nJizera (německy ) je se svými 1122 m n. m. druhá nejvyšší hora české části Jizerských hor a také nejvyšší vrchol Hejnického hřebene a celé Jizerské hornatiny. Zároveň je horou s nejvyšší prominencí (převýšením od sedla) ze všech tisícovek v české části hor. Přírodní rezervace \"Prales Jizera\" o rozloze 92,44 ha leží na katastru města Hejnice v okrese Liberec ve stejnojmenném kraji.\n\nV hraničním sporu roku 1591 byla nazývána Bražecký vrch nebo Bražec. Německý název \"Siechhübel\" (\"Siebengiebel\") znamená v českém překladu \"Sedmištít\". Tento název patrně odkazoval na mohutnou, poměrně členitou, žulovou skálu na samém vrcholu hory. Tato skála byla zpřístupněna a je místem daleké vyhlídky do okolního kraje. Přes stejný název není hora Jizera přímým zdrojem řeky Jizery, která dala jméno celému pohoří. Hora Jizera na hlavním evropském rozvodí je na severu zdrojem pro Smědou, na jihu pro Desnou (přítok řeky Kamenice a posléze i Jizery mimo oblast Jizerských hor).\nVrcholové skály jsou tvořeny silně rozpukaným středně až hrubozrnným porfyrickým granitem jizerského typu. Vedle této horniny s velkými krystaly živce, která tvoří podstatnou část skalních tvarů v rezervaci, se zde vyskytuje drobnozrnná žula, z níž se vytvořila suťová pole. Podobné tvary skal se označují jako tory a jsou svým vznikem spojeny s obdobím hlubokého zvětrávání skalního masivu podle puklin do hloubek. V dalším období pak došlo k odnosu zvětralin a odhalení nejodolnějších částí. Modelace skaliska pak byla dokončena v glaciálech čtvrtohor mrazovým zvětráváním.\n\nNa vrchol se lze dostat jen od VSV po žlutě značené odbočce od rozcestí \"Pod Jizerou \"na hlavní červené turistické trase. Toto místo se nachází v sedle mezi Smědavskou horou, v sousedství přírodní rezervace Klečové louky, nedaleko pramene Bílé Smědé, na cestě mezi Smědavou a rozcestím Na Kneipě (též Knejpě) u stejnojmenné přírodní památky. Od Smědavy, kde je parkoviště, autobusová zastávka a výletní restaurace, je vrchol Jizery vzdálen asi 3 km.\n\nNa vrchol, který je součástí přírodní rezervace \"Prales Jizera\", vede také neznačená cesta od VJV, odbočující nedaleko rozcestí Na Kneipě z Kasárenské silnice. Na tuto cestu ale není z důvodu ochrany přírody přístup dovolen. Přírodní rezervace \"Prales Jizera\", který se kolem vrcholu rozkládá v nadmořské výšce nad 1000 m, chrání zbytky zdejších smrkových porostů.\n\n\n"}
{"id": "75447", "url": "https://cs.wikipedia.org/wiki?curid=75447", "title": "Horní Taury", "text": "Horní Taury\n\nHorní Taury (německy Obertauern) jsou středně velké lyžařské středisko v pohoří Nízké Taury (\"přesněji v jejich části Radstadtské Taury\"), které se rozkládají ve spolkové zemi Salcbursku v Rakousku. \n\nHorní Taury se nacházejí na jihovýchodě Salcburska. Leží ve výšce 1655 – 2501 m n. m. v Radstadtských Taurách. Patří k okresům St. Johann im Pongau a Tamsweg, tím pádem se Horní Taury dělí na dva regiony: Pongau a Lungau. Dále jsou ještě známé obce Dolní Taury a Tweng.\n\nHorní Taury mají velmi dlouhou historii, která zasahuje až do období Keltů (4. – 1. století př. n. l.). Rovněž zde byla postavena římská cesta, která vedla skrze Taurský průsmyk (v Alpách) do města Juvavum (dnes Salzburg). Na této silnici byly nalezeny vyjeté kolejnice od povozů, které jezdily tam a zpět do Říma. Nálezy starých milníků svědčí o římanech, kteří tudy táhli. Výstavba této silnice se datuje přibližně do období vlády císaře Claudia (41 – 54 n. l.).\n\nPrvní určitá zmínka o Radstädter Tauern se objevila v roce 1207. Z roku 1224 pochází zpráva o malém kostelíčku v údolí Taur. Roku 1517 byly zmíněny „zween Wirten am Tauern“ (dva hostince v Taurech), domy Schaidberg a Wisenegg, které zde stojí dodnes. Následovala výstavba silnice určené pro vozy 1519. Roku 1764 byl za vlády Zikmunda Kryštofa ze Schrattenbachu zahájen provoz pošty ve Spodních Taurech a poštovní vůz sem jezdil dokonce dvakrát do týdne. To se roku 1870 zvýšilo na čtyřikrát týdně a roku 1895 na dvakrát denně. V roce 1902 se objevují v Taurách první lyžaři.\n\nPo první světové válce v roce 1920 přicházeli první lyžaři do Horních Taur pěšky. Zavazadla a náklady se sem dopravovaly na koňmi tažených sáních. V letech 1925 až 1927 se konaly první Taurské závody automobilů a motorek, které přilákaly množství diváků. „Narozeniny“ Horních Taur se datují na 8. prosince 1929, kdy byla poprvé zprovozněna pravidelná zimní doprava Taurským průsmykem. Roku 1948 byl zahájen provoz prvního „vleku“ na Seekarhaus. V letech 1948 – 1960 obsluhovali vlek lyžaři. Za jednu hodinu tahání získali 3 lístky na sjezd zdarma. Roku 1950 byly vystavěny silnice a protilavinové zábrany a spuštěn první vlek. Roku 1952 se začali stavět celé vesnice plné ubytovacích a pohostinských zařízení. Mezi roky 1952 a 1961 bylo vybudováno mnoho lanovek a vleků.\n\nV 50. letech stále ještě nevedlo do Horních Taur žádné elektrické vedení, a tak byly všechny domy napojeny alespoň na malou elektrárnu (ve státním protipožárním programu ). Když vypadla, musel každý použít svůj vlastní dieselový generátor. Tyto generátory, i když se nacházely ve sklepích, byly velmi hlučné a často běžely, ke smůle ubytovaných hostů, právě v noci. Po dlouhých jednáních pak bylo dne 10. července 1957 založeno družstvo pro osvětlení Horních Taur. Na konci podzimu 1958 pak mohlo být zařízení uvedeno do provozu. Vyskytl se však obdobný problém s pitnou vodou, které byl nedostatek. Takže došlo 22. července 1957 k založení vodárenského družstva. Avšak realizace plánů zabrala více času, než se původně očekávalo a teprve 7. července 1960 byl celý projekt hotov. Členy obou družstev byly známé hotely a politici z Horních Taur, Dolních Taur a Twengu. Tyto události byly základním požadavkem k výstavbě dnešních zimních i letních odpočinkových zařízení Horních Taur.\n\nV roce 1961 byla uvedena do provozu lanovka na Zehnerkar. Roku 1962 se stal název „Obertauern“ oficiálním názvem lokality. O rok později již byly nasazeny motorizované rolby.\nZnámá je také „Lidová lyžařská škola“ provozovatele hotelu Taverna Waltera Oberhummera, ve které byly vedle normálních vyučovacích hodin také hodiny lyžování.\n\nV roce 1965 vytvořili světoznámí Beatles část legendárního filmu „Help“ v Horních Taurách. Od roku 1967 se stavěly sjezdovky za pomoci bagrů. Tím pádem byl také odpovídajícím způsobem upravován terén, tak aby byl sjízdný pro zařízení sjezdovky. Napojováním jednotlivých zařízení vznikl roku 1969 předchůdce dnešního Taurského okruhu.\n\nV roce 1985 jsou uvedena do provozu první sněžná děla. V letech 1991 – 1998 bylo rovněž provedeno mnoho modernizací, jako například výstavbu večerního osvětlení nebo zavedení bezdotykového systému lyžařských permanentek. V prosinci roku 1999 vytvořil Christian Flühr rekord ve vytrvalostní jízdě na lyžích v Horních Taurách, a to téměř 3 dny (68:23 hodin) nonstop na lyžích (z Ameriky do Evropy). Další sezónu v únoru 2001 startoval němec Christian Flühr ještě jednou ve světovém rekordu Taurského průsmyku a vytvořil další rekord s více než 4 dny strávenými bez přestávky na lyžích (103 hodin 21 minut), čímž vylepšil svůj několikanásobný rekord.\n\nAvšak i v této době probíhají neustálé zlepšení lyžařského střediska Horních Taur na sjezdovkách, lanovkách i gastronomických zařízeních.\n\nV Horních Taurách patří mezi nejoblíbenější sporty lyžování a snowboard. Každé pondělí a úterý se koná večerní lyžování od 19:00 do 22:00. Lyžařská oblast zahrnuje kolem 95 km upravených sjezdovek a 26 vleků, které obslouží za hodinu 46 058 osob. Vleky jsou v provozu 7 dní v týdnu, od 9:00 do 16:00 (od poloviny února do 16:30). Některá zařízení jsou v provozu ještě déle, aby přilákala hosty zpět do Taurského průsmyku. Doprava nelyžařů je možná pouze lanovkami na Zehnerkaru a Grünwaldu. Horské stanice obou těchto lanovek nabízejí vždy minimálně jednu restauraci. Jednodenní lyžaři mají možnost zaparkovat svoje auto na parkovací ploše v blízkosti sjezdovek. Zařízení vleků jsou sjednoceny ve sdružení vlekařů Horních Taur (Liftgemeinschaft Obertauern – LGO).\n\nJelikož jsou lyžařská zařízení položena kolem celé oblasti, je možné udělat si tzv. Taurský okruh. K překonání dálnice byl postaven velkorysý lyžařský most. Taurský okruh může být započat na kterémkoliv vleku a zakončen na výstupních místech. Dobré označení umožňuje také jízdu na sjezdovkách mimo Taurský okruh. Sjezdovky jsou značeny barvami, které ukazují na obtížnost tratě. Modrá (59 %) znamená lehkou, červená (37 %) středně těžkou a černá (4 %) obtížnou trať.\n\nKromě nabídky pro lyžaře a snowboardisty, nabízejí Horní Taury také další sportovní aktivity. Návštěvníci mohou použít více než 18 km upravených běžeckých stop a procházkových cest. Běžkaři si za pěkného počasí užijí zejména trasy Gnadenalmloipe a Taurach. Běžkaři v dobré kondici mohou využít trasu světového poháru, na které trénuje například světový mistr Michael Botwinov.\n\nHorní Taury zastávají oficiální postavení opěrného bodu Olympijských her, který si mohou vyzkoušet i návštěvníci. Jsou zde kromě jiného 3 haly na Squash, 3 plně automatizované bowlingové dráhy, 4 billiardové stoly, posilovny, fitness centra a víceúčelové haly. K tomu je zde k dispozici ještě vitalcentrum a specializovaná lékařská péče pro sportovce. Před průběhem světového poháru zde trénuje také Hermann Maier. K návštěvníkům Horních Taur můžeme počítat také Heinze Schilcheggera.\n\nVedle místního kostela se nachází Hřbitov bezejmenných. Tento název pochází z doby, kdy lidé procházeli Taurským průsmykem za špatného počasí a přišli tak o život. Tito lidé nemohli být identifikováni a byli proto pohřbeni bez toho, že by bylo známé jejich jméno. V současné době je tento hřbitov používán pro uložení místních občanů.\n\n"}
{"id": "75452", "url": "https://cs.wikipedia.org/wiki?curid=75452", "title": "Kosmická loď", "text": "Kosmická loď\n\nKosmická loď je umělé kosmické těleso, které slouží ve vesmíru jako dopravní prostředek pro dopravování živých organismů nebo nákladu na vesmírné stanice, nebo jinam. Pohybuje se vně zemské atmosféry ve vesmírném vakuu, kam se dopravuje vlastními prostředky nebo kam ji vynesly nosné rakety.\n\nKosmické lodi jsou jedny z nejsložitějších technických zařízení vyvinutých člověkem. Je to dáno tím, že vesmírné prostředí se vyznačuje specifickými vlastnostmi ve kterých musí loď bezpečně a spolehlivě fungovat. Jedná se o přítomnost hlubokého vakua, zvýšené úrovně záření, extrémní tepelné namáhání při návratu kosmického plavidla zpět na Zemi a spoustu dalších faktorů.\n\nKosmické lodi jsou pro zdárné splnění kosmické mise vybaveny množstvím nejrůznějších technických zařízení.\nUrčitá jejich část je společná pro téměř všechna umělá kosmická tělesa. Další systémy musí být doplněny například tehdy, pokud se jedná o pilotované kosmické lodě nebo o tělesa mířící do vzdálenějších oblastí vesmíru.\n\n\n\n\n\n\n\n\n\n\nSojuz, Progress, HTV i Dragon jsou používány k obsluze Mezinárodní vesmírná stanice. Šen-čou může létat samostatně na oběžné dráze Země, případně ke stanici Tchien-kung.\n\n\nKosmická plavidla vyskytující se ve filmu a literatuře prošla dlouhým vývojem v rámci něhož vzniklo nepřeberné množství různorodých typů všech tonáží. Díky vývoji fiktivních výkonných pohonných systémů nejrůznějších principů, antigravitačních jednotek a dalších pokročilých technologií tato plavidla dosahují úctyhodných rychlostí, nezřídka přesahujících rychlost světla.\n\nJednou z nejznámějších je fiktivní loď USS Enterprise (NCC-1701-D) třídy Galaxy, známá z hvězdné flotily seriálu Star Trek.\n\n\n"}
{"id": "75453", "url": "https://cs.wikipedia.org/wiki?curid=75453", "title": "Libiš", "text": "Libiš\n\nLibiš (dříve zřejmě \"Ľubiš\") je obec v okrese Mělník, v severozápadním sousedství města Neratovice. Rozkládá se asi deset kilometrů jižně od Mělníka a je přimknutá k městu Neratovice (např. ulice \"Hraniční\" tvoří hranici mezi městem Neratovice a obcí Libiš: vozovka ulice a západní strana patří k Libiši, východní strana ulice k Neratovicím). V současnosti v obci žije obyvatel.\n\nSvým počátkem sahá do pohanského věku. Podle pověsti zde bývala tvrz v místech východně od bývalého štěpánského přívozu na Labi, kde je nyní les. Před dávnými lety zde byly zbytky zdí a mnoho velkých kamenů. Místo bylo nazýváno \"na kole,na zámku, na starém hradě\". Podle pověsti byla tvrz letním sídlem kněžny Libuše, která také v Libiši dala postavit pohanský chrám v místě, kde je kostel sv. Jakuba. O pohanském pravěku svědčí také pohanské mohyly objevené za kostelem, kde byly nalezeny lidské kosti, popelnice a jiné starodávné předměty. Z tvrze prý vedla podzemní chodba až do kostela v Libiši. Tvrz i ves byly nazvány jménem zakladatelky Libuše (Libuš). Nezachovaly se však listiny, jež by se o tvrzi zmiňovaly. Méně romantický výklad jazykovědce Antonína Profouse odvozuje název vsi od osobního jména \"Libich\" či \"Libiš\".\n\nPražský měšťan a konšel jménem Stach prodal Libuš (Libiš) roku 1355 Janu Rollovi. V roce 1406 koupil Libiš břevnovský klášter, který zde měl dvůr s dvěma poplužími. Ve stvrzovací listině města Kostelec nad Labem ze dne 24. července 1407 je jmenován rytíř Ctibor z Libiše. Ve válkách husitských roku 1421 vzali Pražané ves Libiš a blízkou ves Slatinu (nyní již zašlou) ve svou moc. Roku 1432 náležela ves Libiš dílem ke statku obřístevskému. V roce 1542 prodal Jindřich Hasištejnský z Lobkovic Libiš Vilému ze Lstiboře jako část obřístevského statku. Staroměšstí Pražané museli pro odboj proti králi Ferdinandu I. Roku 1547 postoupit své dědičné statky, k nimž náležela také ves Libiš. Díl Libiše náležející ke statku obřístevskému koupil roku 1618 Václav Šťastný Pětipeský. Ten byl v roce 1621 odsouzen pro vzpouru ke ztrátě majetku a tak koupila Libiš od české komory kněžna Polyxena z Lobkovic.\n\nV pozdější době byla Libiš popisována takto: \"…při Labi zde rozkládají se stinné lesy velkostatku obřístevského s bujnými lučinami, jež u štěpánského přívozu zakončeny jsou letohrádkem Antonie hraběnky Valdšteinové. Od obce ku straně západní jsou borky rolnické, jež souvisí s panskou bažantnicí, kterou Pražané v posledních letech jako místo výletní sobě oblíbili. Nedaleko Libiše, asi 2 km na jihovýchod jde česká severní dráha, k níž připojena je odbočka ku Kralupům. Podle obce jde pohodlná erární silnice od Prahy ku Mělníku, od ní pak odbočuje „u Křížku“ silnice okresní, ubírající se skrze Libiš k železniční stanici v Neratovicích…\"\n\nŠkola v Libiši byla postavena v roce 1869 vedle staré školy jako konfesionální evangelická o jedné třídě s právem veřejnosti a byla četně navštěvována. Z učitelů zvláště zasluhuje zmínku Josef Baštecký – rodák z Neratovic, který zde vyučoval od roku 1832 do roku 1875.\n\nLibiš činila místní a katastrální obec, poštou náležela k Neratovicím (tehdy v okrese Karlínském). Bývali zde tito řemeslníci:dva kováři, dva koláři, pekař, řezník, krejčí, tři obuvníci, jeden košíkář. Byly zde dva obchody smíšeným zbožím, dvě živnosti hostinské, dva výčepy kořalky, jeden výčep vína, dále hokynářství a dvě prodejny tabáku. Roku 1894 si vypůjčila Libiš 10 000 zlatých od Zemské banky království českého, tuto částku splácela padesát roků.\nNovotný Karel (*9. 6. 1876 Libiš u Neratovic †30. 5. 1927 Praha, pohřben v Lobkovicích). Český novinář, žurnalista, satirik, od r. 1904 redaktor Hlasu národa, Ilustrovaného kurýra a po převratu redaktor a soudní referent deníku „Venkov“. Spřátelil se a často stýkal s rodinou dr. Jana Palackého, syna historika Františka Palackého. Je autorem četných kulturně historických monografií a studií o osobnostech, jakými byli H. Kvapilová, K. Havlíček Borovský, Sv. Čech, Babinský ad.\n\nRoku 1932 je založen v Libiši Sokol, roku 1947 je Libiš připojena k okresu Mělník a v roce 1954 byla sloučena s Neratovicemi. Od 24. listopadu 1990 je Libiš opět samostatnou obcí.\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce v roce, kdy ke změně došlo:\n\nV obci Libiš \"(1450 obyvatel, katol. kostel, evang. kostel)\" byly v roce 1932 evidovány tyto živnosti a obchody: bednář, drogerie, obchod s dřívím, 3 holiči, 4 hostince, kamnář, kolář, 2 kováři, 2 krejčí, 2 lakýrníci, 2 obuvníci, 3 pekaři, stáčírna lahvového piva, pohřební ústav, 4 rolníci, 3 řezníci, 10 obchodů se smíšeným zbožím, 2 stavební hmoty, 3 obchody se střižním zbožím, švadlena, trafika, 5 truhlářů, 3 obchody s uhlím, velkostatek, vetešník, 5 zahradnictví, 3 zedničtí mistři, zlatník.\n\n\nNa břehu mrtvého ramene Labe u Libiše, v sousedství zadní části chemické továrny Spolana je lužní les, z něhož část byla přírodní rezervací Černínovsko. Tato rezervace v roce 2014 zanikla a byla nahrazena přírodní rezervací Úpor–Černínovsko. Vyskytuje se řada chráněných rostlinných druhů a četná hnízdiště vodního ptactva. Lokalita končí u Štěpánského mostu přes Labe, patřícího do území obce Obříství.\n\nDopravní síť\n\nVeřejná doprava 2012\n\n"}
{"id": "75459", "url": "https://cs.wikipedia.org/wiki?curid=75459", "title": "Jehuda ben Becalel", "text": "Jehuda ben Becalel\n\nJehuda Liva ben Becalel (1512/1520/1525 nebo 1526 – 17. září 1609) (ve starší literatuře uváděn také německým pravopisem jako ben Bezalel), známý též jako Jehuda Arje ben Becalel, Jehuda Löw ben Becalel (\"Arje\" [hebrejsky Lev], \"Löw\" a \"Liva\" jsou synonyma), rabbi Löw, případně hebrejským akronymem מהר״ל – MaHaRaL (\"Morenu Ha-Rav Liva\" nebo též \"Morenu Ha-gadol Rabi Liva\", náš (velký) učitel rabbi Liva), byl židovský rabín a učenec, legendární tvůrce pražského golema. Působil jako vrchní moravský zemský rabín v Mikulově a později jako vrchní rabín v Praze za vlády Rudolfa II. Rabi Löw založil a vedl v pražském židovském ghettu talmudistickou školu (ješivu, 1573), upravil též pravidla pro spolek Chevra kadiša (pohřební bratrstvo, založen 1564). Ačkoli v Praze strávil pouze část svého života, je zde pohřben a v židovské literatuře je vždy nazýván מהר״ל מפראג – „Pražský Maharal“.\n\nRabi Löw se narodil s největší pravděpodobností v Poznani (Polsko) do vlivné rabínské rodiny, dle tradice sahal její původ až k davidovské královské dynastii. Podle starších a nepřesných pramenů se měl sice narodit ve Wormsu (Porýní-Falc, Německo), nicméně odtamtud jeho rodina pravděpodobně pouze pocházela snad několik generací nazpět. K záměně jmen mohlo dojít snadno – jeho otec Becalel ben Chajim (jenž svůj původ odvozoval z Wormsu) byl švagrem rabína Jicchaka Klaubera z Poznaně. \n\nMěl tři bratry – podle jedné z verzí byl druhý nejstarší, podle jiné byl nejmladší. Jeho bratři Sinaj, Chajim a Samson byli rovněž renomovaní učenci. \n\nJehudův život je opředen mnoha pověstmi a legendami, z nichž řada zlidověla a je považována za fakt, ačkoli se historicky dají jen těžko doložit. Podle jedné z nich studoval na různých ješivách v Polsku a Německu, podle jiného podání se vzdělával sám a výuku v ješivách neabsolvoval. \n\nV roce 1553 poměrně brzy (ve 28 letech) přijímá úřad vrchního moravského zemského rabína v Mikulově. Po dvacetiletém působení na Moravě odešel roku 1573 do Prahy. V Praze zůstal do r. 1584, poté odešel – podle jedné z tezí do polské Poznaně, podle jiné zpět na Moravu. \n\nDo Prahy se vrátil roku 1588. Během tohoto působení se 16. 2. 1592 setkává na Pražském hradě s císařem Rudolfem II. – obsah jejich schůzky není znám, ale podle některých (samozřejmě neověřených) zkazek, které rovněž časem zlidověly, se týkala společné záliby v alchymii a kabale.\n\nTato romantická představa, fakticky ovšem nedoložitelná, se nakonec stala stejně neodmyslitelnou součástí rabiho Löwa jako pověst o pražském Golemovi. Patrně během roku 1592 znovu odchází, tentokrát je jisté, že do Poznaně, kde se stává vrchním rabínem. Podle některých zpráv byl důvod jeho častého stěhování ten, že měl vždy v Praze velké problémy s představiteli židovské obce, která se ke svému bezesporu nejslavnějšímu rabínovi měla údajně zachovat velmi macešsky. \n\nO několik let později (údaje se liší v řádu jednoho až pěti let) se do Prahy vrací a zůstává zde až do své smrti r. 1609. Jehuda ben Becalel je pohřben na Starém židovském hřbitově v Praze.\n\nRabi Löw byl ve své době v židovském světě znám jako velký učenec, ale rozhodně to neznamená, že by své styky omezil pouze na své židovské souvěrce. Kromě již zmíněné audience u Rudolfa II. udržoval osobní přátelské styky s Tychonem Brahe i s dalšími osobnostmi, které rudolfínská Praha přitahovala.\n\nOhledně přístupu k halaše preferoval studium přímo talmudických pramenů než tehdy módní studium halachických kodexů, jakými byl Maimonidova Mišne Tora nebo Tur Ašera ben Jechiela. Údajně byl výjimečným pedagogem, který své žáky vyučoval podle jejich možností a potřeb, nikoli podle předepsaných osnov.\n\n„Blázni dneška učí chlapce číst Bibli s komentářem Rašiho, kterému nerozumějí, a Talmud, který nemohou pochopit,“ měla znít jeho slova na adresu tehdejšího systému výuky. Snažil se podpořit studium Mišny a talmudické agady namísto tehdy nového směru studia Talmudu zvaného \"pilpul\". Rovněž ale varoval proti přílišnému upnutí se na exaktní vědy, především v těchto věcech kritizoval Azarju de Rossiho.\n\nOhledně jeho přístupu ke kabale se vedou spory. Podle Š. J. Rapaporta se kabale nevěnoval, podle Gershoma Scholema ovšem ano, dokonce jej považuje za předchůdce chasidismu.\n\nVe středu studia a komentářů rabiho Löwa stojí etika, které věnoval několik spisů. Zabýval se též systémem a způsobem vzdělávání. Odtud zřejmě pramení spekulace o tom, že jeho díla znal a nechal se jimi inspirovat Jan Amos Komenský. Rabbi Löw bývá rovněž označován za předchůdce hnutí chasidismu – i zde se ovšem jedná pouze o spekulaci založenou na některých podobnostech v učení rabiho Löwa a pozdějších chasidských myslitelů.\n\nRabi Löw byl velmi plodný autor a zanechal po sobě řadu spisů (výčet není úplný):\n\nMaharalovy spisy byly několikrát vydány v hebrejštině (naposledy v Izraeli u nakladatelství \"Mossad ha-rav Kook\") a v angličtině.\n\nJeho dílo nebylo dodnes vydáno v češtině. Pouze malý výběr textů ze spisů „Ner micva“ (Svíce příkazu) věnovaného svátku Chanuka a „Netivot olam“ vydalo nakladatelství P3K.\n\n\n\n"}
{"id": "75466", "url": "https://cs.wikipedia.org/wiki?curid=75466", "title": "Villa", "text": "Villa\n\nVilla je latinský výraz, kterým bývá ve středověkých písemných pramenech označeno buď město, v některých oblastech i vesnická sídliště.\n\nMěsta jsou jako villa označována hlavně ve Francii nebo v německých oblastech. Ve střední Evropě (a tedy i v českých pramenech) se jako villa zpravidla označují venkovská sídliště, ve 13. století zřídka i města. Často se pojem villa vyskytuje ve spojení villa forensis.\n\nCo si pod pojmem villa představit se v rámci historického bádání setkává s určitými těžkostmi. Zpravidla se tento pojem sice překládá jako vesnice, ale jednalo se spíše o označení celého území sídliště (které navíc mohlo mít různé a neustálené formy) i s jeho polnostmi, komunikacemi, lesy a loukami.\n\nO podobě raně středověké villy 11. a 12. století probíhají živé diskuze, protože se ukazuje, že její podoba mohla být značně různorodá. Často se jednalo o sídliště disperzního typu, které se skládalo z více značně nezávislých hospodářství, která se navíc mohla v rámci villy stěhovat, respektive se od mateřského sídliště odštěpovat nebo být pohlcována. Proto se předmětem historického výzkumu stala i etymologická stránka problematiky. V písemných pramenech může jedna villa nést více názvů (části villy mají vlastní pomístní název), nebo se pod jedním názvem objevují dvě sídliště blízko sebe položená (pravděpodobně se jedná o mateřské sídliště a potom mladší, které se od původního odštěpilo) nebo jedna villa pohltí další a z pramenů zmizí jméno jedné z nich, respektive spojené sídliště přijme úplně nové označení.\n\n"}
{"id": "75469", "url": "https://cs.wikipedia.org/wiki?curid=75469", "title": "Villa forensis", "text": "Villa forensis\n\nVilla forensis (v pramenech dále i jako burgus forensis, locus forensis, oppidum forensis nebo civitas forensis) je pojem, kterým se ve středověkých písemných pramenech 13. a 14. století označovala sídliště, která měla právo nekrálovského trhu. Nejednalo se ještě o město, ale právo trhu z tohoto sídliště dělalo něco víc než jen vesnici. Villae forenses se díky své centralizační funkci během 13. století často stávaly místy, kde došlo k lokaci vrcholně středověkého města. V literatuře se vyskytují i pojmy trhová ves nebo trhová osada.\n\nTrhové vsi se stávaly díky pozornosti obchodníků, kteří zde mohli nabízet své zboží, i středem zájmu řemeslníků a dalších obyvatel, kteří se zde usazovali a vytvářeli z těchto míst hospodářská střediska jednotlivých oblastí. Tato sídliště nejčastěji ležela v blízkosti hradů nebo klášterů, na křižovatkách cest (především mezinárodních). Velké množství jich vzniklo ve 12. století, ale některá asi fungovala již hluboko v raném středověku.\n\nV praxi se jednalo o jasně vymezené místo – forum, kde se mohlo prodávat a nakupovat, ale probíhaly tady i popravy, vyhlašovaly vrchnostenské a královské příkazy, milosti apod. Ve vymezeném prostoru pak platilo trhové právo, které určovalo podmínky prodeje a nákupu a stanovovalo tresty za nedodržení těchto pravidel, respektive tresty za krádeže, výtržnosti a násilnosti (zcela pragmaticky toto trhové právo bylo mnohem přísnější než práva platící mimo forum).\n\n"}
{"id": "75471", "url": "https://cs.wikipedia.org/wiki?curid=75471", "title": "Peltierův článek", "text": "Peltierův článek\n\nPeltierův článek funguje na základě Peltierova jevu, který objevil v roce 1834 Jean C. Peltier. Když prochází proud obvodem se dvěma rozdílnými vodiči zapojenými v sérii (většinou bismut a tellur), jedna z jejich styčných ploch se ochlazuje a druhá zahřívá. Tyto články se běžně používají např. v termoelektrických autochladničkách. Článek pracuje jako tepelné čerpadlo (TEC - thermoelectric cooler), na chladné straně odebírá teplo a na teplé straně teplo opět vydává. Nedostatkem článku je nízká účinnost, na teplé straně vydává podstatně více tepla (součet odebraného tepla a elektrický příkon článku), než odebírá na straně studené.\n\nPeltiérův článek lze užít i k výrobě elektřiny (TEG - thermoelectric generator), při zahřívání a chlazení rozdílných stran vytváří článek elektrický proud. Napětí na článku je závislé na rozdílu teplot a dosahuje jen malých hodnot (desetiny až jednotky V). Článek má poměrně malý výstupní odpor.\n\nPrincip Peltierova jevu:\nPeltierův jev je reverzní jev k jevu Seebeckovu.\nElektrony přecházejí z materiálu s větší výstupní prací W do materiálu s menší výstupní prací a v místě styku je jejich pohybu kladen menší odpor. Elektrony zde mají přebytek kinetické energie a ten uvolňují v podobě tepla.\n\nČlánek má dvě strany, z nichž jedna chladí a druhá topí. Zařízení pracuje s relativně nízkou účinností, většinou je to v poměru (topicí/chladicí výkon) 1,5 až 2,5, při nulovém rozdílu teplot. Čím se rozdíl teplot zvětšuje, tím se zvětšuje i tento poměr a snižuje účinnost.\n\nPeltierovy články pro běžné použití se vyrábějí v různých velikostech a o různých chladicích parametrech. Jejich základem bývají zpravidla dvě keramické destičky, mezi kterými jsou naneseny oba kovy, na kterých vzniká termoelektrické napětí. Rozměry destiček jsou 10 × 10 až 60 × 60 mm, tloušťka celého článku je asi 3 až 6 mm. Maximální chladicí výkon se pohybuje od desetiny wattu až po stovky wattů. Maximální rozdíl teplot může dosahovat 60 až 75 °C (pokud bude teplý konec udržován na 30 °C, na studeném může být -30 až -45 °C). Ceny začínají na několika stovkách korun (výkon v desítkách wattů).\n\nPeltierovy články se nejčastěji konstruují tak, že větší množství elementů většinou z polovodičových materiálů je z hlediska toku elektrického proudu zapojeno do série a z hlediska toku tepla paralelně.\n\n\n\nDíky všem zmíněným výhodám se Peltierovy články (prvně průmyslově použité asi v roce 1950 ) rychle šíří ve vědě, průmyslu, lékařství. V současné době se mimo jiné používají v autochladničkách, v kamerách a fotoaparátech s chlazeným snímačem, v elektrotechnice a počítačové technice.\n\n\n"}
{"id": "75472", "url": "https://cs.wikipedia.org/wiki?curid=75472", "title": "Románské domy v Praze", "text": "Románské domy v Praze\n\nRománské domy v Praze jsou kvádříkové obytné stavby, které vznikly převážně v 2. polovině 12. století a v 1. polovině 13. století hlavně na Starém Městě pražském a jednotlivě i na Malé Straně. Celkem se jedná o několik desítek domů (poslední publikace uvádějí přibližný počet 63). V rámci raně středověkých měst širší střední Evropy se jedná o výjimečný fenomén, protože v tak velkém soustředění se v této době kvalitní kamenné měšťanské domy vyskytují jen v Řezně. Pouze ojediněle se objevují kamenné domy v bohatých královských městech, např. v Kutné Hoře nebo Chebu.\n\nDomy jsou postaveny na typických úzkých parcelách středověkého města, s tím, že po straně budovy je vždy ponechán prostor pro vjezd do zadní části parcely, kde se nacházel dvůr či malá zahrada s hospodářskými budovami nebo studnou. Domy bývaly často dvou- či třípodlažní, přízemí bylo zahloubeno až do hloubky 2 metrů. Uvažuje se, že se jedná o kompoziční pozůstatek ještě z provizorní polozemnicové výstavby (viz město). Přízemí mělo vchod ze zadní části dvora, svůj vlastní vchod v podobě asi schodiště přistavěného k vnější zdi měla i vyšší patra. Většina oken byla orientována také do dvora, takže z ulice či náměstí takový dům musel vypadal jako menší pevnost.\n\nUvažuje se, že přízemní část sloužila jako skladiště a zároveň prostor k obchodním transakcím, v prvním, respektive v druhém patře byly soukromé místnosti, kde bydlela rodina.\n\nDlouho zůstávalo nejasné, kdo byli majitelé těchto přepychových domů (v literatuře se o nich píše jako o „sociální vrstvě majitelů kamenných domů“). V písemných pramenech o nich dlouho není žádná zmínka, až v 2. polovině 14. století a na počátku 15. století se zmiňují majitelé domů na Starém Městě pražském, většinou se jedná o německá jména.\n\nV podstatě se zvažují tři možnosti. Buď se jedná o dvorce šlechty, která přece musela mít vlastní sídlo v hlavním městě království (Moutvic), nebo jsou to domy starého patriciátu, a nebo se jedná o sídla cizích kupců a peněžníků, o kterých je z písemných pramenů známo, že v Praze sídlili. Většina historiků a archeologů se dnes přiklání k této třetí možnosti jako k nejpravděpodobnější.\n\n\n\n"}
{"id": "75479", "url": "https://cs.wikipedia.org/wiki?curid=75479", "title": "Bohatice", "text": "Bohatice\n\nNázev Bohatice může označovat:\n\n"}
{"id": "75482", "url": "https://cs.wikipedia.org/wiki?curid=75482", "title": "Psychowalkman", "text": "Psychowalkman\n\nPsychowalkman (audiovizuálně stimulační přístroj, AVS) je přístroj, který světelnými záblesky a zvukovými šumy stimuluje mozek a tak ovlivňuje jeho chování. \n\nAudiovizuální stimulátor přivádí periodické optické stimuly na LED diody brýlí a současně působí také periodická zvuková stimulace. Frekvence a typ stimulace se mění podle specifického cíle. V průběhu stimulace dochází v mozku k efektu strhávání rytmů, které způsobuje postupné přelaďování z jednoho stavu vědomí do jiného. Ovlivňuje především výskyt úrovní frekvenčního spektra, které vysílají jednotlivé části mozku. Vzhledem k tomu, že při různých stavech mysli mozek vysílá různé druhy frekvenčního spektra, předpokládají, že je možné stav mysli ovlivnit působením AVS stimulace a tak pomáhají při stresu (Freedman & Marks, 1965; Glicksohn, 1986; Kroger & Schneider, 1959; Leonard, Telch & Harrington, 1999; Lewerenz, 1963; Richardson & McAndrew, 1990; Sadove, 1963; Thomas & Siever, 1989; Williams & West, 1975), dále při chronickém únavovém syndromu (Boersma & Gagnon, 1992; Siever, 1999) a používání AVS zlepšuje studijní výsledky (Budzynski, 1999) atd. Vědné odbory, které ze zabývají zdokonalením činnosti a výkonnosti lidského mozku pomocí audiovizuální stimulace se nazývají neurotechnologie.\n\nPetr Veselý v deníku Právo publikoval článek, podle nějž účinnost AVS potvrdily tyto výzkumy: \n\nV některých odborně nerelevantních textech je v souvislosti s AVS jmenován Walter Grey, který v letech 1940–1944 měl zkoumat vliv audiovizuálních podnětů na lidskou psychiku a zjistit, že mozek se snaží napodobit frekvenci blikajícího světla.\n\nWebový server iTEST.cz zveřejnil v roce 2004 článek Veroniky Řezáčové\n, ve kterém autorka uvádí, že autorem programů do jí testovaných AVS přístrojů byl Prof. Dr. J. Bittner z university v německém Essenu. Tato autorka rovněž píše, že původně byl přístroj užíván ve výzkumném ústavu NASA, americké kosmické agentury. Podle jiných tradovaných informací měl v NASA být v 70. letech 20. století používán ve výcviku a přípravě pilotů a kosmonautů. \n\nPrvní předprogramovaný, digitální, kompaktní AVS přístroj, Mastermind, byl zkonstruován v roce 1981, a první sériově vyráběný samouživatelský model uvedla na trh v roce 1989 americká společnost Synetic Systems International, Inc. Ve dnech 5.–7. 12. 1992 se údajně konal první světový neurotechnologický kongres v Seattle, týkající se této technologie. Podobné informace se objevují i v řadě dalších textů na internetu, jejichž povaha je zřetelně obchodní.\n\nPsychowalkman je doložitelný především jako výnosný obchodní artikl. Několik firem prodává tyto přístroje za ceny mezi 3 500 až 22 000 Kč za kus. \n\nVýrobci jsou zejména firmy z USA, ale i z jiných zemí Dayeang E&C (Korea): \n"}
{"id": "75492", "url": "https://cs.wikipedia.org/wiki?curid=75492", "title": "Blues", "text": "Blues\n\nBlues [blůs] (z angličtiny smutní) je hudební styl, který vznikl v afro-americké otrocké komunitě v 19. století v USA. Blues je světská hudba, vycházející z náboženských gospelů a spirituálů a je velmi výrazně ovlivněno africkou hudbou původních národů. Na rozdíl od spirituálů byl v původním blues kladen hlavní důraz na sólový zpěv. Časté bylo používání modelu zvolání-odpověď. Sólový hlas byl později doprovázen hudebním nástrojem, velmi často kytarou.\n\nSlovo blues v angličtině vyjadřuje depresivní, smutný stav, což charakterizuje i mnoho bluesových skladeb. Často se však objevují i skladby s veselým, žertovným či sexuálním obsahem.\n\nBlues dalo přímý základ jazzu, ragtimu, country (country hudbu blues v 19. století jen ovlivnilo, neboť vznikla v 18. století), rock and rollu, rocku a dalším stylům západoevropské populární hudby, ovlivnilo i mnoho skladatelů vážné hudby a bylo nepřímým základem pro hip hop, pop music.\n\nNejčastější a základní formou blues je dvanáctitaktová stále dokola opakovaná harmonická smyčka s následujícím složením:\n\nPříkladem jednoduchého bluesového doprovodu je následující posloupnost akordových značek:\n\nMelodika vychází z bluesové pentatoniky, která je obvykle rozšiřována do některé z vícestupňových bluesových stupnic. Typická je nevyhraněnost mezi durovým a mollovým charakterem skladby – použití velké i malé tercie a velké i malé septimy (obzvláště častý je durový doprovod v kombinaci s mollovou melodickou linkou). Dalším charakteristickým tónem (jedním z tzv. \"blue notes\") je zmenšená kvinta.\n\nPro blues je typické čtyřčtvrťové členění taktu, kde je však každá čtvrtina dále členěna na dvanáctiny – jedná se o triolový rytmus s odlehčenou (nebo úplně vynechanou) druhou dvanáctinou v každé triole. Vzniká tím charakteristický „houpavý rytmus“, který lze přiblížit například jako opakování slabik „důba-důba-důba-důba“.\n\nV melodii je s oblibou využíváno synkop a úmyslně nepřesného frázování, které se „nevejde“ do základního rytmu – tím je kromě harmonického napětí dosaženo také rytmického napětí mezi doprovodem a sólovou (zpěvnou) linkou.\n\n\n"}
{"id": "75495", "url": "https://cs.wikipedia.org/wiki?curid=75495", "title": "Aqualung", "text": "Aqualung\n\nAqualung (též akvalung) je název prvního potápěčského dýchacího přístroje s otevřeným oběhem vzduchu. Vynalezli jej v roce 1942 Emile Gagnan a Jacques-Yves Cousteau. Jeho nejdůležitější částí je speciální redukční ventil, který dodává z tlakové láhve vzduch k dýchání podle potřeby a o stejném tlaku, jaký má okolní voda. Objev aqualungu umožnil rozvoj přístrojového potápění ve druhé polovině 20. století.\n\nAqualung a Aqua Lung jsou dnes chráněné značky potápěčského vybavení.\n"}
{"id": "75498", "url": "https://cs.wikipedia.org/wiki?curid=75498", "title": "Májovci", "text": "Májovci\n\nMájovci byla výrazná, literární skupina českých básníků a prozaiků druhé poloviny 19. století, která navazovala na odkaz Karla Hynka Máchy, Karla Havlíčka Borovského a Karla Jaromíra Erbena.\n\nPo pádu Metternichova absolutismu (revoluční rok 1848) se na scéně objevila mladá generace, která se zaobírala problematikou městského života a současných sociálních problémů. Nastávala kulturní a společenská obroda. Májovci zažívali dobu porevolučních let Bachova absolutismu a dočasné potlačení snah obrozenců o lepší postavení českého národa v rámci Rakouského císařství.\n\nRoku 1858 byl vydán první almanach \"Máj\", který se stal ústředním spojujícím dílem skupiny (následovaly ještě tři další). Májovci se ve své tvorbě primárně snažili zachytit skutečnost, tak jak jí v okolním světě viděli, a to i s jejími negativními rysy. Odkazovali se nejenom na českou kulturu, ale inspirovali se i směry evropské tvorby (kosmopolité). Neobraceli se jen do české historie, ale kladli důraz na současný okolní svět, což se projevilo i v časté publicistické tvorbě. Díky jejich práci došlo k povznesení české literatury na evropskou úroveň.\n\nByly založeny spolky Hlahol (1861), Sokol (1862), Umělecká beseda (1863), vycházely noviny a časopisy: Národní listy (od 1861), Lumír (od 1851), Květy (od 1865) aj. Začala se realizovat Tylova myšlenka – vybudování Národního divadla.\n\n\n\n"}
{"id": "75502", "url": "https://cs.wikipedia.org/wiki?curid=75502", "title": "Velký hurikán", "text": "Velký hurikán\n\nVelký hurikán roku 1780 je považován za atlantickou tropickou cyklónu s největším počtem obětí v lidské historii. Přibližně 22 000 lidí zahynulo, když se bouře přehnala přes ostrovy Martinik, Svatý Eustach a Barbados mezi 10. a 16. říjnem 1780. Další tisíce lidí přišly o život na otevřeném moři.\n\nHurikán udeřil na oblast Karibiku v době, kdy probíhala americká válka o nezávislost a vybral si velkou daň na loďstvech Velké Británie a Francie, které soupeřily o nadvládu v oblasti. Britská flotila pod velením admirála George Rodney, která plula v té době z New Yorku k ostrovům Západní Indie, byla bouří rozptýlena a poničena. Poté, co doplul k Barbadosu, zjistil admirál Rodney, že osm z dvanácti válečných lodí, které tu předtím zanechal, se potopilo a většina jejich posádky utonula.\n\nBritská loď vyslaná zjistit způsobené škody hlásila, že bouře bičovala Barbados po dva dny. Obrovská destrukce vedla posádku lodi k mylné domněnce, že zároveň s bouří zasáhlo oblast i zemětřesení. Skoro vše na ostrově bylo srovnáno se zemí. Desítky rybářských člunů se už nikdy nevrátily do místních přístavů. Prakticky každá rodina žijící na ostrově ztratila v bouři alespoň jednoho svého člena.\n\nSezóna hurikánů v roce 1780 byla jedinečná v tom, že do ní spadají hned tři hurikány s více než 1 000 obětí. Všechny tři oblast zasáhly v říjnu.\n\nMnožství slunečních skvrn dosáhlo svého vrcholu kolem roku 1780 – nejvyšší úrovně za několik století. Během supermaximálního solárního cyklu, zhruba 1775–1785, vzniklo neobvykle velké množství ničivých hurikánů – 3 z 10 nejničivějších a 6 z 25 nejničivějších hurikánů zaznamenaných v posledních čtyřech stoletích. Vyšší počet skvrn se pak na Slunci objevil jen během cyklů s vrcholem v roce 1958 a 2000–2002 (nejvyšší solární aktivita za několik tisíc let).\n\nK dalším atlantickým bouřím, které způsobily smrt podobně vysokého počtu lidí, patří hurikán Mitch a Galvestonský hurikán. Pro srovnání: hurikán Katrina zabil méně než 2 000 lidí.\n\n\n\n"}
{"id": "75504", "url": "https://cs.wikipedia.org/wiki?curid=75504", "title": "Vltavín", "text": "Vltavín\n\nVltavín neboli moldavit je označení pro tektit, který byl objeven v jižních Čechách v oblastech kolem řeky Vltavy.\n\nRoku 1787 přednesl profesor Karlovy univerzity doktor Josef Mayer zprávu o zajímavém objevu nedaleko Týna nad Vltavou. Z tohoto panství pocházelo několik přírodních skel, o kterých se ale pan profesor domníval, že se nejspíš jedná o chryzolity sopečného původu. Brzy se však poznalo, že se jedná o jiný zvláštní materiál a podle německého názvu Týna nad Vltavou \"Moldauthein\" (odvozeného z německého jména Vltavy \"Moldau\") je kustod sbírek Národního muzea v Praze Franz Xaver Maxmilian Zippe od roku 1836 nazýval moldavity. Český ekvivalent vltavín se objevil o více než 50 let později, v době Jubilejní zemské výstavy roku 1891. Ve 20. století pak byly zařazeny do skupiny tektitů, přičemž až ve 2. polovině 20. stol. byl definitivně prokázán způsob jejich vzniku.\n\nHlavní oblastí nalezišť vltavínů je horní povodí Vltavy, a to zejména pás lokalit mezi Prachaticemi a Trhovými Sviny. Vltavíny nalezené na Moravě (převážně ve střední oblasti toku řeky Jihlavy) se někdy nazývají moravity (jedná se o nepoužívaný, možná pomístní název. Odborné publikace ho neznají, cizojazyčné pracují s názvem moldavit) . Na Moravě popsali lokality s výskytem vltavínů badatelé František Dvorský a Rudolf Dvořák. Další méně významné lokality byly objeveny v Chebské pánvi, v okolí Drážďan i v sousedním Rakousku, v jihozápadním Polsku a ojedinělé nálezy v zaniklé pískovně v Praze Kobylisích, které čítají 2 kusy a na Mělnicku, jenž je ve sbírce Národního muzea. Přibližně 100 let po popsání českých vltavínů byly popsány nálezy vltavínů na Moravě.\n\nPodobná přírodní skla (tektity) se nacházejí ještě na třech místech na světě, ale jen vltavíny jsou z této skupiny průhledné a jasně zelené a tedy použitelné jako šperkové kameny („drahokamy“).\n\nVltavíny jsou chemicky téměř totožné s jílovitými horninami, ale na rozdíl například od sopečných skel neobsahují téměř žádnou vodu. Vltavínové sklo obsahuje jisté „vady“, a to v podobě vzduchových bublinek, které jsou časté převážně u jihočeských vltavínů. Bublinky bývají drobné, a to řádově jen desetiny milimetru, ale podařilo se objevit i bubliny přes 1 centimetr dlouhé. Tlak v těchto bublinách je až překvapivě nízký, a sice 19 až 25krát nižší, než je tlak u hladiny moře, což vede k domněnce, že vltavíny vznikly v prostředí, kde panuje nižší tlak (jako například vyšší vrstvy atmosféry). U některých vltavínů jsou dokonce patrné stopy po průletu atmosférou v podobě aerodynamického zaoblení.\n\nNejvětší sbírka vltavínů je umístěna v Národním muzeu v Praze, další menší sbírky je možné zhlédnout v Moravském zemském muzeu v Brně, v Jihočeském muzeu v Českých Budějovicích, v lokálním muzeu v Týně nad Vltavou, také v muzeu Vysočiny v Třebíči je velká sbírka tektitů a vltavínů. Ve sbírce je vltavín ze Štěpánovic (232,5 g), největší vltavín jaký lze spatřit v muzejní sbírce. Jediné muzeum věnované přímo vltavínům (a kosmickým impaktům) s nádhernou sbírkou vltavínů bylo v červnu 2013 otevřeno v Českém Krumlově.\n\nMnohé z nich jsou ale umístěny v soukromých sbírkách po celém světě. Odhaduje se, že celkový počet všech spadlých vltavínů je 20 milionů kusů o celkové hmotnosti přibližně 275 tun (jiný zdroj uvádí až 300 tun). Velké množství vltavínů bylo splaveno do řek, byly transportovány a následně pak uloženy v sedimentech, kde byly miliony let naleptávány agresivními přírodními roztoky. Naleptávání nestejně odolného povrchu tektitů pak mělo za následek různě členitou a hlubokou vrásčitost jednotlivých kousků, kterou nazýváme skulptace. Vltavíny se dnes nacházejí převážně na polích, pod nimiž leží písčitá vrstva původních sedimentů, odkud se dostávají na povrch během hluboké orby. Nevýhodou však často je poškození během orby, a tak jsou mnohem cennější nálezy z pískoven, kde je však šance na objev mnohem menší (1 až 3 na metr krychlový).\n\nNejvětší nalezený vltavín na území České republiky byl objeven u Slavic a váží 265,5 gramu. Průměrná hmotnost vltavínu nalezeného v Čechách je však pouze 6,7 gramu a u moravitů objevených na Moravě je průměrná hmotnost rovna 13,5 gramu.\n\nOjediněle se vltavín zasazoval do klenotů či šperků od doby barokní, většinou teprve od druhé poloviny 19. století.\nNejvětší sbírku historických šperků s českými vltavíny mají Národní muzeum v Praze (oddělení starších českých dějin) a Uměleckoprůmyslové museum v Praze. Moderní a současný šperk sbírají Uměleckoprůmyslové muzeum v Praze a Moravská galerie v Brně. Jednotlivé exempláře ve svých sbírkách mají Jihočeské muzeum v Českých Budějovicích, Muzeum Českého ráje v Turnově a další regionální muzea.\n\n\n\nPodle nejpravděpodobnější teorie vznikly vltavíny společně se vznikem Rieského kráteru, který nalezneme mezi Norimberkem, Stuttgartem a Mnichovem a ve kterém se nachází středověké městečko Nördlingen. V městečku je muzeum kráteru, nechybí v něm ani vitrína s vltavíny. Celý kráter má oválný tvar připomínající šestiúhelník se zaoblenými tvary. Středem Rieského kráteru prochází Švábská tektonická linie, která je v jeho západní části velmi dobře patrná. Průměr kráteru je 24 kilometrů. Odhaduje se, že Rieský meteorit měřil v průměru asi 1 kilometr. Podobně jako u jiných míst dopadu není tento kráter v okolí jediný (36 kilometrů na jihozápad se nalézá Steinheimský kráter o průměru 3,8 kilometru, což svědčí o rozpadu jednoho tělesa při průletu atmosférou na dvě, případně o vlétnutí dvou těles do atmosféry).\n\nV bezprostřední době po dopadu patrně byla celá oblast Čech pokryta vltavíny. (Toto tvrzení neodpovídá kumulaci vltavínů v jednotlivých oblastech. Mnohem spíše se jednalo o jednotlivé proudy tekutého materiálu, které vystříkly určitými směry danými geomorfologickým uspořádání v místě dopadu...)\n\nV jižních Čechách dle lidové tradice býval s vltavíny spojen i jistý svatební obřad, kdy mladý ženich musel dát vltavín nastávající nevěstě jako důkaz svých hlubokých citů.\n\nPřírodní nevybroušený vltavín byl také součástí platinového šperku, který dostala královna Alžběta II. darem od švýcarské vlády.\n\n\n"}
{"id": "75505", "url": "https://cs.wikipedia.org/wiki?curid=75505", "title": "Seznam řek a potoků v Praze", "text": "Seznam řek a potoků v Praze\n\nNa území Prahy je evidováno 99 drobných vodních toků (potoků) o celkové délce 337,8 km, z toho je necelých 212 km délky a přibližně 114 ha zeleně podél nich ve správě Odboru ochrany prostředí Magistrátu hlavního města Prahy (OOP MHMP, do června 2007 Odboru městské zeleně, OMZ MHMP). Provoz a údržbu vodních toků zabezpečují pro hlavní město převážně Lesy hl.m. Prahy - středisko vodních toků. Některé drobné vodní toky nejsou ve správě magistrátu, ale přímo ve správě zemědělských vodohospodářských správ (ZVHS), Lesů České republiky, Povodí Vltavy nebo Povodí Labe. \n\nLesy hl. m. Prahy pro OOP HMP také spravují 98 vodních děl na území Prahy (z toho 37 rybníků, největší Velký Počernický rybník má rozlohu 19,6 ha), 34 retenčních nádrží a suchých poldrů a vodní nádrže Džbán (12,6 ha), Hostivařská přehrada (34,9 ha) a Jiviny (9 ha).\n\nStátní správu vykonávají na všech drobných tocích příslušné městské části s rozšířenou působností státní správy (Praha 1–Praha 22) v území svých správních obvodů. \n\nÚzemím Prahy tečou tři řeky, Vltava , Berounka a Rokytka. Z pražských potoků jsou nejdelší Botič, Šárecký potok, Dalejský potok, Kunratický potok a Motolský potok.\n\nUváděno znečištění v kategorii obecně fyzikálních a chemických ukazatelů. \n\nStaničení (kilometráž) se počítá ve směru od ústí k prameni (tzv. říční kilometráž). \n\nU drobných toků, kde není uveden správce toku, je správcem OOP MHMP. \n\n\n\n\nAčkoliv Labe Prahou neprotéká, na pražské území zasahuje jeho levé povodí před soutokem s Vltavou. \n\n\n"}
{"id": "75552", "url": "https://cs.wikipedia.org/wiki?curid=75552", "title": "Furby", "text": "Furby\n\nFurby je elektronická hračka, představující malého chlupatého tvora s velkýma ušima. Na trh ji uvedla firma Tiger Electronics v roce 1998. Hračka reaguje na světlo, zvuk, polohu, doteky a přítomnost dalších Furby. Sama mluví a pohybuje se. Software simuluje její postupný vývoj a učení. Po svém uvedení patřil Furby k nejžádanějším hračkám a během prvních 12 měsíců se této hračky prodalo 27 milionů kusů. Tyto Furby se dělí na sedm edicí, což jsou Furby Adult, Furby Baby, Furby Special, Shelby, Furby Friends, Emoto Adult Furby a Emoto Baby Furby. Dohromady je jich 162 druhů. Bylo vyrobeno přes 2 miliony těchto hraček. Poslední model Furbyho byl vyroben v roce 2012. Nejvzácnější Bejewelled Furby z roku 1999 má pravé šperky (náušnice, korunku, náhrdelník). Furby se znovu vrátil na trh v roce 2012. Rok 2013 se také proslavil novou edicí Furby Boom a v roce 2016 se začala vyrábět další edice Furby Connect\n"}
{"id": "75559", "url": "https://cs.wikipedia.org/wiki?curid=75559", "title": "Řehoř XVI.", "text": "Řehoř XVI.\n\nŘehoř XVI., vlastním jménem Bartolomeo Alberto Cappellari (18. září 1765 Belluno – 1. červen 1846 Vatikán) byl v letech 1831–1846 papežem.\n\nByl synem notáře z Belluna v Benátské republice. V 18 letech roku 1783 v klášteře San Michele v Muranu vstoupil do kamaldulského řádu, dále vystudoval filozofii, teologii a církevní právo. Roku 1787 byl vysvěcen na kněze. V době obsazení země Napoleonovými vojsky dělal laického učitele v Muranu, v Padově a roku 1795 odešel do Říma. Roku 1805 byl zvolen opatem kláštera San Gregorio na Monte Celio v Římě. Roku 1818 byl zvolen generálním prokurátorem řádu a roku 1823 řádovým generálním vikářem.\n\nRoku 1831 byl po 54 denním konkláve s více než stovkou skrutinií – a k překvapení mnohých – zvolen na Petrův stolec jako poslední kardinál, který v době volby ještě nedosáhl hodnosti biskupa (na biskupa byl vysvěcen až po ní v říjnu téhož roku). Také byl jako poslední papež mnich.\n\nJako papež hlásal tezi o absolutní převaze církevní moci nad světskou, ostře vystupoval proti odluce církve od státu, např. v encyklice Mirari vos. Byl prvním papežem, který zavedl encykliku jako pravidelné instrukce zasílané formou okružního dopisu všem biskupům. Po celý svůj pontifikát bojoval proti revoluci a proti národně osvobozeneckému hnutí Italů.\n\nV politice byl spojencem rakouské monarchie, zejména kancléře Metternicha a odpůrcem Pruska.\n\nŘehoř XVI. zemřel po ročním onemocnění na rakovinu v Římě a byl pochován v bazilice sv. Petra.\n\n\n"}
{"id": "75567", "url": "https://cs.wikipedia.org/wiki?curid=75567", "title": "Nabla", "text": "Nabla\n\nNabla je diferenciální operátor ve vektorové analýze. Značí se symbolem nabla formula_1 nebo formula_2 (v anglosaských zemích formula_3), aby se vyjádřila jeho podobnost s vektorem. Jméno nabla se odvozuje od názvu hebrejského strunného nástroje, jenž měl zhruba tento tvar.\n\nStriktně vzato není nabla matematickým operátorem, ale pohodlnou notací pro zkrácený zápis matematických operátorů jako gradient, divergence, rotace a jiných.\n\nV \"n\"-dimenzionálním prostoru R vytváří ∇ všechny parciální derivace funkce R podle R, což je přesně vzato gradient funkce \"f\".\n\nJako \"n\"-vektor má nabla tvar: formula_4\n\nSvým diferenciálním charakterem působí operátor napravo (tedy na symboly stojící napravo od něj), přičemž se projevuje jeho vektorový charakter.\n\nV tenzorové analýze se operátor nabla prokázal jako důležitý příklad kovariantního tenzoru.\n\nZcela výjimečně se lze setkat také s tím, že je operátor nabla označován jako \"Hamiltonův operátor\", neboť jej jako první používal sir William Rowan Hamilton. Označení Hamiltonův operátor je však téměř výhradně používáno pro hamiltonián. To je operátor celkové energie v kvantové mechanice, který se od operátoru nabla zásadně liší.\n\nVe speciální teorii relativity se používá také analogie operátoru nabla pro čtyřvektory.\n\nPlatí, že operátor nabla na druhou funkce je Laplaceův operátor od dané funkce. Laplaceův operátor jsou druhé parciální derivace funkce podle souřadnic.\nLaplaceův operátor může být aplikován buď na vektor nebo skalární pole a je definovatelný takto:: formula_5\n\nToto má uplatnění například v matematické fyzice, objevuje se například v Poissonově rovnici, rovnici vedení tepla, vlnové rovnici, a Schrödingerově rovnici.\n\nNásledující pravidla platí pro (ve fyzice nejobvyklejší) \"trojdimenzionální eukleidovský prostor\" R s pravoúhlými souřadnicemi \"x\", \"y\" a \"z\".\n\n\n\n\nDále pak pro libovolná skalární pole φ, ψ a f a vektorová pole A a B platí následující početní operace:\n"}
{"id": "75570", "url": "https://cs.wikipedia.org/wiki?curid=75570", "title": "Stíny plamenů", "text": "Stíny plamenů\n\nStíny plamenů jsou kapela z Plzně hrající black metal. Počátky sahají až do data 1998, kdy kapelu jako svůj sólový projekt založil plzeňský kytarista Lord Morbivod a zůstal jediným členem skupiny až do roku 2005, kdy se přidali kytarista Lord Egon a bubeník Lord Sheafraidh. Do této doby nahrával veškeré nástroje sám Morbivod, pouze s pomocí externích vokalistů, kteří nahrávali zpěv některých postav. Než se přidali druzí dva členi, stihl Morbivod nahrát dvě dema a tři plnohodnotná alba. V květnu 2006 se do kapely přidala zpěvačka Felis a na začátku roku 2008 koncertní kytarista Lord Oblomov.\n\nNultá dema\n\nAlba\n\nSyrová a zběsilá hudba a texty SP zpívané několika variantami metalového growlu vytváří ucelený příběh, v němž ožívají fiktivní postavy z plzeňských stok a kanalizačních sítí. Veškeré písně se věnují proudu příběhu nebo detailnějšího popisu postav, sami hudebníci se stylizují do Lordů z Čistírny, velebících odpadní vodu, stoky, špínu a Satana a bojujících proti Jehovistům a Vodárně, která představuje jejich pitný a čistý protějšek. Odtud přízvisko, které Morbivod této hudbě dal - black metal odpadních vod.\n\nZákladními postavami příběhu odehrávajícího se na čtyřech prvních albech (resp. na dvou demo CD a dvou albech), jsou manželská dvojice Pána z Čistírny a Paní z Vodárny - na začátku ještě žijící spolu v míru - a jejich děti „odpadní vodou odkojené“ - Mistr Jímač a Syn Poklopů. Na počátku jsou znát počáteční rozkoly mezi „špinavým“ Synem Poklopů a „čistou“ Paní z Vodárny, avšak jinak slouží první demo Blackmetalové peklo ve špíně kanalizační vody pouze k představení postav a naznačení dalších dějů.\n\nNa druhém demu s názvem Pokles do temnot kanalizačních hlubin dochází v příběhu v velkému zvratu, když se ukazuje, že Paní z vodárny je zrádkyně a Jehovistka. Její vinou umírá Mistr Jímač, Pán z Čistírny se ve smutku odebírá do nejhlubších nádrží a Syn Poklopů vyhlašuje válku Vodárně. Na pomoc si zve svého přítele, Vévodu z Libkanu, a na konci zabíjí Vodárenskou Paní úderem kanalizačního poklopu do hlavy.\n\nNa již plnohodnotném albu Ve špíně je pravda příběh pokračuje dosud neukončenou válkou s Vodárnou, jelikož všichni zrádci ještě nebyli polapeni. Objevují se dokumenty o plánovaném zabití Mistra Jímače, který je záhy oživen a rozpoutává boj, který je ukončen na dalším albu Rány Černým Kovem - Vévoda z Libkanu se vrací aby pomohl plzeňským Lordům v boji, z Prahy přijíždí tajemný Ing. Möbius a společně s další postavou, panem Nesnídalem, vypracovávají válečný plán na konečné zničení Vodárny, což se stane a tetralogie se tímto uzavírá.\n\nV pořadí třetí album Dive into the Wastewater… je reedicí prvních dvou dem, Blackmetalového pekla ve špíně kanalizační vody a Poklesu do temnot kanalizačních hlubin.\n\nAlbum Železo krvácí obsahuje čtyři samostatné skladby a „Trilogii Emgancatus“, kratší příběh o návratu pravé Paní z Vodárny a spolupráci čistírenských šlechticů s Ing. Möbiem při vyhnání nezvaného Lorda Zentisrofa.\n\nNa pátém albu Odpadní galerie vystupují Syn Poklopů, Mistr Jímač a Emgancatus, avšak nějaký příběh se zde objevuje jen v náznacích. Hlavním tématem alba je tetralogie popisující historii budování stok a čištění vody v Praze.\n\nVelmi významnou součástí textů SP je používání názvů a termínů, které jsou nezvyklé nebo dokonce zcela vymyšlené. Kontribucí kapely do slovní zásoby českého jazyka je slovo zvradla (plurál, v singuláru se nevyskytuje), popsané Morbivodem takto: \"\"Zvradla jsou místa (eventuálně místnosti) ve starých stokách, kde se za obrovského hluku mísí odpadní voda s krví, stoky přivádějí špínu ze všech stran, všechno se to tam zběsile mele a deformuje (tzn zvradlí). Na zvradlech je zdánlivý zmatek, je to však velice specifický „zvradelní“ řád.\"\"\n\n"}
{"id": "75574", "url": "https://cs.wikipedia.org/wiki?curid=75574", "title": "Jan Syrový", "text": "Jan Syrový\n\nJan Bohumír Syrový (24. ledna 1888 Třebíč – 17. října 1970 Praha) byl československý voják, příslušník a velitel Československých legií v Rusku a předseda československé vlády v období Mnichovské dohody od 22. září do 30. listopadu 1938.\n\nV roce 1938 byla nynější Ruská ulice v Třebíči přejmenována na ulici Generála Jana Syrového, později však byla přejmenována zpět na název Ruská ulice.\n\nJan Syrový se narodil v Třebíči na Stařečce v domě číslo popisné 13 v tehdejší Klimentově ulici dne 24. ledna 1888 do rodiny třebíčského klempíře Jana Syrového a jeho manželky Anny Syrové.\n\nV Třebíči následně absolvoval obecnou a měšťanskou školu, střední školu však vystudoval již v Brně. Tehdy nastoupil do oboru stavební technik na Českou vyšší průmyslovou školu v Brně. Odmaturoval roku 1906 a poté nastoupil do rakousko-uherské armády.\n\nV době, kdy nepobýval v Brně, se v průběhu studií aktivně zapojoval do činnosti třebíčského Sokola. Třebíčské zastoupení této organizace tehdy jakožto náčelník vedl Jan Máchal, absolvent třebíčského gymnázia, který se později podílel na celonárodní činnosti Sokola. Roku 1903 do třebíčského Sokola vstoupil také pedagog vyučující na třebíčské novodvorské škole Josef Jiří Švec, se kterým se Syrový spřátelil. Švec roku následně 1911 odjel do Ruska. Samotný Syrový odešel za prací do Varšavy, která tehdy byla součástí Ruska. Ještě předtím však prošel prezenční vojenskou službou v Brně. Ve Varšavě pracoval coby zaměstnanec stavební firmy, díky čemuž si mohl našetřit na další studium. Tím prošel rovněž ve Varšavě, specializoval se na speciální železobetonové stavitelství a následně roku 1913 nastoupil do státní stavební kanceláře jako stavební technik.\n\nV době vypuknutí první světové války pracoval ve Varšavě, kde se přihlásil jako dobrovolník do ruské armády. V průběhu války byl několikrát povýšen a vyznamenán, ačkoliv nastoupil jako obyčejný voják, brzy dosáhl povýšení na důstojníka.\n\nZúčastnil se bitvy u Zborova, ve které 2. července 1917 přišel o pravé oko (byl těžce zraněn v průběhu dělostřelecké přípravy). Jako starodružinník nově vznikající Československé brigády provedl mnohé úspěšné průzkumné akce, jak dokládají hlášení hlavního štábu Ruské armády. Později se Syrový stal velitelem československých legionářů v Rusku a všech protibolševických vojenských sil na Sibiři. Již v hodnosti generála absolvoval celou sibiřskou anabázi československých legionářů. V červnu 1920 se vrátil do Československa jako všemi respektovaný národní hrdina.\n\nStal se zemským vojenským velitelem. V lednu 1924 přijal funkci podnáčelníka Hlavního štábu a 1. ledna 1925 se pak stal jako první český důstojník náčelníkem Hlavního štábu československé branné moci. Roku 1927 byl povýšen na armádního generála. Od roku 1933 se stal nástupcem generála Syrového v Hlavním štábu generál Ludvík Krejčí a Syrový byl namísto toho jmenován generálním inspektorem československé branné moci. Touto funkcí se ale stal spíše reprezentativním činitelem, což vyvolalo vleklý spor o pravomoce mezi Hlavním štábem a generálním inspektorem. Několik měsíců také zastával funkci ministra národní obrany.\n\n30. května 1938 se jeho portrét objevil na titulní straně amerického časopisu \"Life\" s popiskem \"Commander of the Czech army\".\n\n22. září 1938 byl Syrový povolán na Pražský hrad, aby svou autoritou uklidnil srocující se dav demonstrantů, kteří skandovali „dejte nám zbraně nebo Syrového“. Syrový protestoval, ale jelikož Edvard Beneš v tu dobu spal, byl přemluven a před dav vystoupil. Krátce poté byl přes svůj silný odpor donucen přijmout místo předsedy vlády. V této funkci pak setrval do 30. listopadu 1938, kdy po něm funkci převzal Rudolf Beran. Do této doby spadá obsazení českého pohraničí na základě Mnichovské dohody.\n\nJako ministr národní obrany se Syrový následně podílel na poklidném obsazení zbytku Čech a Moravy německou armádou v březnu 1939 – vydal mimo jiné příkaz, aby nepříteli nebyl kladen odpor.\n\nBěhem německé okupace se Syrový nijak neangažoval, a to ani na straně odboje, ani kolaborací s okupanty. Přesto byl hned 14. května 1945 zatčen a později odsouzen na dvacet let za vlastizradu. Osudným se mu stal především rozkaz z března 1939, ačkoliv byl k jeho vydání instruován svým vrchním velitelem – prezidentem Háchou. Za přitěžující okolnost mu bylo mimo jiné přičteno, že si podal ruku s Adolfem Hitlerem při jeho vstupu na Pražský Hrad.\n\nZ vězení byl propuštěn po čtrnácti letech při amnestii v roce 1960. Své odsouzení nesl velice těžce a až do své smrti je nepřestal považovat za nespravedlivé, protože ve všech případech nepopulárních činů a rozhodnutí plnil jako voják rozkazy nadřízených.\n\nBratrem jeho manželky Anny byl akademický malíř Jaroslav Malínský.\n\nSeznam vyznamenání udělených Janu Syrovému:\n\n\n\n\n\n\n\n\n\n\n\n\n\n\n\n\n\n\n\n"}
{"id": "75581", "url": "https://cs.wikipedia.org/wiki?curid=75581", "title": "Skašov", "text": "Skašov\n\nSkašov je obec v okrese Plzeň-jih, která se nachází asi 19 km jižně od Plzně. Má obyvatel, její katastrální území je 722 ha a PSČ všech adres je 336 01. Ve Skašově probíhá výroba dřevěných hraček, která obec v 19. století proslavila po celém světě.\n\nNejstarší osídlení se v této oblasti nacházelo zřejmě již v době bronzové. První dokument zmiňující přímo obec Skašov pochází z roku 1326. Jde o listinu dokumentující prodej dvora jménem Stassowm, který byl dne 26. ledna 1326 prodán Vilémem z Boru a Oldřichem z Potenštejna proboštu a konventu chotěšovského kláštera za 78 hřiven stříbra. S dvorem byly prodány také lesy, pole, luka, prameny, sady a včelstva. O dvacet let později klášter uzavřel dohodu s Prostějem z Letína a jeho manželkou Drahou, kteří měli založit v háji nazývaném \"Staschow\" novou ves – lhotu. Po deseti letech měla být ves vrácena klášteru. V době husitských válek lhotu zastavil chotěšovský probošt Petr II. Václavu Sekáčovi z Újezdce za 500 kop pražských grošů, po válkách se vrátila klášteru. Pod jeho správou ves zůstala až do josefínských reforem v roce 1782, kdy byl klášter zrušen.\n\nPo zrušení kláštera se majitelem panství stala Náboženská matice, která jej rozdělila mezi 33 podílníků. Došlo k uvolnění práce traslířů – soustružníků dřeva. Koncem 18. století dostali díky rozvoji poutí příležitost vyrábět hračky. První písemný doklad o hračkářské výrobě pochází z roku 1826 a nově vzniklé tradici se brzy věnovala podstatná část obyvatel. Vláda Josefa II. také umožnila vzdělávání místních dětí, které se nejdříve začal věnovat tkadlec Černý. V roce 1824 vznikla první veřejná škola a v roce 1864 pro ni byla postavena školní budova, která byla zbourána v roce 1989.\n\nV druhé polovině 19. století došlo ke společenskému a kulturnímu rozvoji obce, přišli vzdělaní lidé, kteří začali šířit národně obrozenecké myšlenky. V roce 1892 vypukl velký požár, který zničil celou část obce nazývanou \"V Ulici\". V důsledku této nešťastné události vznikl v obci Sbor dobrovolných hasičů. V roce 1913 výrobci hraček založili družstvo, aby mohli lépe hájit své zájmy před nepoctivými obchodníky. Velkou ránou byla pro obec první světová válka, která přinesla strádání a odvedla většinu místních mužů na frontu. Z války se nevrátilo 17 mužů. V roce 1916 došlo k ustálení současného jména obce Skašov.\n\nV roce 1926 byla zavedena autobusová doprava mezi Skašovem, Přešticemi a Nepomukem a obec byla elektrifikována. V roce 1931 byla dokončena výstavba veřejného osvětlení. V důsledku hospodářské krize počátkem 30. let zkrachovalo hračkářské družstvo a výrobě hraček se od té doby věnovali pouze jednotlivci. Po druhé světové válce došlo k odsunu německých obyvatel a obec byla dosídlena z vnitrozemí.\n\n"}
{"id": "75585", "url": "https://cs.wikipedia.org/wiki?curid=75585", "title": "Web 3.0", "text": "Web 3.0\n\nTermín Web 3.0 navazuje na termín Web 2.0, který označuje to, co někteří lidé považují za další fázi vývoje webu, včetně jeho architektury a aplikací. Termín Web 3.0 je poměrně nový a zatím nepanuje přílišná shoda v tom, co by měl označovat.\n\nZa znaky Web 3.0 jsou většinou uváděny:\n"}
{"id": "75588", "url": "https://cs.wikipedia.org/wiki?curid=75588", "title": "Pelyněk estragon", "text": "Pelyněk estragon\n\nPelyněk estragon (\"Artemisia dracunculus\"), též zvaný pelyněk kozalec, je rostlina z čeledi hvězdnicovité (\"Asteraceae\"). Používá se již od starověku jako léčivá rostlina, dále též jako koření.\n\nJe to vytrvalá rostlina 60 až 120 cm vysoká. Má přímou lodyhu, hustě prutnatě větvenou a celokrajnými, nedělenými, široce čárkovitými kopinatými přisedlými listy. Květní úbory jsou žlutokvěté, stopkaté. Roste na březích řek jižní a střední Evropy a v západní Americe.\n\nEstragon se vysévá v dubnu do truhlíčků, pěstuje se i na okenní římse a sazenice se vysazují do záhonu v polovině května na slunné a teplé stanoviště. Daří se jí v humózní a živinami bohaté půdě v teplých a chráněných polohách. Množí se vegetativně dělením starých trsů nebo odnožemi. Při sklizni, kterou můžeme provádět až třikrát do roka, uřezáváme 20 až 30 cm dlouhé vrcholky trsu dříve, než rozvijí poupata. V té době obsahuje nejvíce silice, která dodává koření příjemnou aromatickou vůni a ostrou, slabě nahořklou chuť. Na záhonu vyžaduje vydatnou zálivku, v květináči ale nesnáší přelití. Prospívá mu přihnojení kopřivovým výluhem. Na zimu chráníme rostliny, seřezané asi 6 cm nad zemí, přikrytím slámou nebo listím před vymrzáním.\n\nSušení musíme provádět co nejrychleji a teplota při tom nesmí přestoupit 35 °C, jinak se ztrácí aroma a rostlina hnědne. Kdo ji má na své zahrádce nebo za oknem, může ji s výhodou používat v čerstvém stavu.\n\nEstragon má svůj původ ve střední a jihozápadní Asii, je proto častou součástí pokrmů v kuchyni Turků. Listy estragonu mají jemnou hořkosladkou kořeněnou chuť. Používá se k aromatizování vinných nebo ovocných octů, bylinkových másel, do nádivek, drůbeže, k pečeným a dušeným masům, do omáček, při nakládání zeleniny, k přípravě estragonové hořčice, při nakládání okurek, do čínských a francouzských pokrmů, k rýži a vařeným rybám, do salátů, polévek a marinád. Jako koření se používají čerstvé i sušené listy, často spolu se stonky. Pokrmům dodává pikantně trpkou příchuť.\n\nEstragon významně podporuje tvorbu žluči, působí mírně močopudně, zvyšuje chuť k jídlu a zlepšuje trávení. Má i prokazatelný vliv antisklerotický a tonizační. Tlumí křečové bolesti při dyspepsii a podobných poruchách trávení. V lidovém léčitelství se používá na střevní parazity (roupy, škrkavky). Používá se v čerstvém i sušeném stavu, ale v malém množství. Lékař a botanik Ibn Baithar, který žil ve 13. století ve Španělsku, uvádí, že čerstvé výhonky estragonu byly vařeny v zelenině a šťáva z estragonu byla užívána k ochucování nápojů; poučuje nás dále, že estragon oslazuje dech, otupuje chuť hořkého léku a napomáhá spánku.\n\nEstragon má mírné anestetické a sedativní vlastnosti. Pokud se používá jako čaj, má uklidňující vlastnosti a používá se jako léčba hyperaktivity. Bylinkáři použijí bylinku jako pomoc při trávení díky své schopnosti štěpit živočišné tuky a bílkoviny. Má být užitečný při léčbě bolesti revmatoidní a artritické léčby.\n\nNázev \"Artemisia\" pochází zřejmě od řecké bohyně Artemis – ochránkyně panen, protože některé druhy tohoto rodu mají abortivní účinek. Druhový název dracunculus znamená latinsky malý drak, saň nebo had, pravděpodobně pro čárkovité listy ve tvaru jazyka.\n\n\n \n"}
{"id": "75590", "url": "https://cs.wikipedia.org/wiki?curid=75590", "title": "Fenykl", "text": "Fenykl\n\nFenykl (\"Foeniculum\") je malý rod vytrvalých bylin z čeledi miříkovitých, který pochází z oblastí okolo Středozemního moře. Již ve starověku byl rozšířen do mnohých území v mírném a subtropickém pásmu Starého světa. Později se s rozvojem mořeplavby dostal téměř do celého světa, kde je uměle pěstován nebo tam samovolně zplaněl. V České republice se v přírodě volně vyskytuje na jihu Moravy.\n\nRod fenykl je tvořen pouze třemi druhy:\nRostliny rodu fenykl mají všechny části aromatické a pěstují se jako jednoleté, dvouleté i víceleté. Lodyhu, která vyrůstá z kuželovitého, silně rozvětveného kořene, mají 0,5 až 2 m vysokou, pevnou, šedozelenou a lysou. Řapíkaté listy, vyrůstající z pochev, jsou v obryse trojúhelníkovité, dlouhé 5 až 30 cm a téměř tak i široké. Čepele mají dvou až čtyřnásobně peřenosečné a jejich nitkovité úkrojky jsou dlouhé 1 až 5 mm. Horní listy mají často čepel zkrnělou.\n\nNa 5 až 25 cm dlouhých stopkách rostou složené okolíky velké 5 až 10 cm, tvořené jsou 10 až 30 okolíčky na nestejně dlouhých stopkách, obaly i obalíčky jim chybí. Oboupohlavné, pětičetné květy mají drobné kališní lístky srostlé se spodním semeníkem utvořeným ze dvou plodolistů obsahující celkem dvě vajíčka. Podlouhlé až vejčité korunní lístky jsou žlutě zbarvené a mají nápadné střední žebro. Květ obsahuje pět volných tyčinek s kulovitými, žlutými prašníky. Dvě krátké čnělky vyrůstají z kuželovitého stylopodia. Cizosprašné květy rozkvétají v květnu a červnu a jsou opylovány hmyzem.\n\nPlody jsou dvounažky, které se ve zralosti rozpadající na dva plůdky (merikarpia) 3 až 5 mm dlouhé. Jsou příčně okrouhlé a mají podélná žebra. Rostlina může vyprodukovat v prvém roce tisíc semen a ve druhém ještě více.\n\nFenykl, téměř výhradně fenykl obecný, se pěstuje hlavně pro kuchyňskou potřebu, nejčastěji pro ochucování zeleniny a sladkého pečiva. Využívají se hlavně jeho semena, která lze v suchém stavu dobře skladovat a po dlouhou dobu si zachovávají specifické aroma. V místech kde rostliny vyrůstají jsou také pro ochucování vařené stravy používány i jeho listy.\n\nNálev ze semen je v léčitelství používán při břišních kolikách, křečových záchvatech i proti nadýmání. Z čerstvých semen se lisuje olej, který se používá k přípravě léků.\n\nPěstuje se také tzv. sladký fenykl \"Foeniculum vulgare\" var. 'azoricum', který se jako lahůdková zelenina sklízí ještě před květem v prvém roce. Užitek poskytuje nadzemní zhrublá část připomínající bílou hlízu, která je ve skutečnosti složena z do sebe zapadajících zdužnatělých listových pochev. Má příjemnou vůni a anýzovou chuť, kterou dodává sladká silice anetol a nahořklý fenchol.\n\n \n"}
{"id": "75591", "url": "https://cs.wikipedia.org/wiki?curid=75591", "title": "Seznam vrcholně středověkých měst vzniklých v blízkosti přemyslovských správních sídel", "text": "Seznam vrcholně středověkých měst vzniklých v blízkosti přemyslovských správních sídel\n\nInstitucionální města, která vznikla blízko přemyslovských správních sídel\n\n"}
{"id": "75598", "url": "https://cs.wikipedia.org/wiki?curid=75598", "title": "Lidokain", "text": "Lidokain\n\nLidokain je sloučenina acetamidového typu, užívaná jako lokální anestetikum, zejména ve stomatologii. Chemický název sloučeniny je 2-(diethylamino)-\"N\"-(2,6-dimethylfenyl)acetamid, sumární vzorec CHNO.\n\nNejčastěji je podáván formou aerosolu nebo gelu. Způsobuje vratné zastavení přenosu impulsů neuronových vláken blokováním propustnosti pro ionty sodíku. Vyznačuje se malým vlivem na srdeční sval a neovlivňuje srdeční tep. Účinek lidokainu ve formě aerosolu je viditelný během minuty a trvá asi šest minut.\n\nLidokain je metabolizován v játrech na neaktivní látky, které jsou ledvinami filtrovány z krve.\n\n"}
{"id": "75603", "url": "https://cs.wikipedia.org/wiki?curid=75603", "title": "Iga (Mie)", "text": "Iga (Mie)\n\nIga (伊賀市; \"Iga-ši\") je město v prefektuře Mie v Japonsku.\n\nIga se stala městem (\"ši\") 1. listopadu 2004 díky sloučení měst Ueno, Iga, Ajama, Šimagahara a vesnice Ójamada (které patřily do okresu Ajama) a města Aojama (které patřilo do okresu Naga). Dřívější města, vesnice a okresy byly zrušeny ke dni sloučení.\n\nIga má 89 537 obyvatel (k 1. říjnu 2016) a rozlohu 558,23 km² (průměrná hustota obyvatel je 160/km²). Starostou města je od roku 2016 Sakae Okamoto (岡本栄, *1951).\n\nPřed sloučením neslo jméno Iga menší město (\"mači\"), které dnes leží uvnitř nového (většího) města (\"ši\"). Kdysi to bylo i jméno provincie rozkládající se kolem dnešního města.\n\nIga byla místem narození slavného básníka Macuo Bašó a domovem nindži Hattori Hanzó. Jednou z turistických atrakcí města je \"muzeum nindžů\".\n\n\n"}
{"id": "75604", "url": "https://cs.wikipedia.org/wiki?curid=75604", "title": "Světlá nad Sázavou", "text": "Světlá nad Sázavou\n\nSvětlá nad Sázavou () je město v okrese Havlíčkův Brod v kraji Vysočina, 14 km severozápadně od Havlíčkova Brodu na soutoku Sázavy a Sázavky. Město se skládá z 15 místních částí. V celém městě je registrováno 1 582 domů, z toho v samotné Světlé nad Sázavou 1020. Žije zde obyvatel. Symbolem zdejší průmyslové výroby je sklo a kámen.\n\n\n\nDo roku 1997 byla součástí i Nová Ves u Světlé.\n\nMěsto zřizuje jednu mateřskou a dvě základní školy (Lánecká, Komenského), dům dětí a mládeže a základní uměleckou školu. Nachází se zde střední škola Akademie – Vyšší odborná škola, Gymnázium a Střední odborná škola uměleckoprůmyslová Světlá nad Sázavou, kde lze studovat pět maturitních oborů (gymnázium, sociální činnost, uměleckořemeslné zpracování kovů, dřeva, kamene a keramiky a skla) a devět učebních oborů (ošetřovatel, strojník, aranžér, zlatník a klenotník, umělecký kovář a zámečník, umělecký truhlář a řezbář, umělecký keramik, kameník a sklář – výrobce a zušlechťovatel skla). Součástí instituce je i vyšší odborná škola, kde lze studovat dva obory (řízení výroby zpracování kamene a řízení sklářské a keramické výroby).\n\nKulturní zařízení Světlá nad Sázavou Kytice se skládá z knihovny, kina, Galerie Na Půdě a turistického informačního centra. Ve městě se nachází domov pro seniory a dům s pečovatelskou službou.\nMěstská společnost Sportovní zařízení města Světlá nad Sázavou spravuje tři sportovní zařízení – Sportovní centrum Pěšinky, fotbalový areál a tenisovou halu.\nV severozápadní části města je jediná česká věznice zajišťující výkon trestu matek s dětmi do tří let.\n\n\n\n"}
{"id": "75605", "url": "https://cs.wikipedia.org/wiki?curid=75605", "title": "Arachne", "text": "Arachne\n\nArachne (z řeckého slova Αράχνη, které znamená „pavouk“) je celoobrazovková internetová aplikace obsahující grafický webový prohlížeč, poštovní klient a dialer. Je určen pro běh v prostředí DOSových operačních systémů, ale existují i rané verze pro Linux. Arachne byl původně napsán Michaelem Polákem (pod hlavičkou xChaos software, později přejmenované na Arachne Labs) v jazyce C a kompilován s použitím překladače Borland C++ 3.1 a později uvolněn pod GPL jako Arachne GPL. \n\nArachne je v současnosti nejlepším grafickým prohlížečem WWW pro DOS, jelikož podporuje mnoho souborových formátů, protokolů a standardů. Je také schopen zobrazení CGA 320×200 ve dvou barvách a VESA 1024×768 v módu high color. Arachne je určen pro staré počítače, které nemají instalováno žádné grafické uživatelské rozhraní (GUI).\n\nArachne podporuje zobrazování obrázků typů JPEG, PNG, BMP a animovaný GIF. Zvládá podmnožinu HTML 4.0 a CSS 1.0, včetně plné podpory pro tabulky a rámce. FTP, POP3, a SMTP jsou jen některé protokoly, s kterými umí Arachne pracovat. Balík Arachne obsahuje nástroje pro TCP/IP připojení přes modem a Ethernet. Arachne dosud nemá podporu pro JavaScript a SSL.\n\nArachne může být rozšířen použitím pluginů. Jako plugin může být použit jakýkoliv program nebo skript (bat, exe, com).\n\nPoslední oficiální verze od Arachne Labs byla 1.70R3 pro DOS a 1.66 beta pro Linux. Avšak GPL verze pro DOS je stále vyvíjena, její poslední stabilní verze 1.90;J1 byla uvolněna 14. srpna 2006. 24. května 2008 po 8 letech setrvávání na verzi 1.66b byla vydána verze 1.93 i pro Linux.\n"}
{"id": "75606", "url": "https://cs.wikipedia.org/wiki?curid=75606", "title": "Tymián obecný", "text": "Tymián obecný\n\nTymián obecný (\"Thymus vulgaris\"), také mateřídouška obecná, je rostlina z čeledi hluchavkovitých. Jedná se o druh rodu mateřídouška (\"Thymus\"), pocházející ze Středomoří. Je nazývána též \"mateřídouška dymián\". Na rozdíl od našich domácích druhů mateřídoušky má dřevnatějící lodyhy.\n\nJedná se o nízký polokeř vysoký 20–30 cm. Na bázi dřevnaté lodyhy jsou hustě obrostlé drobnými čárkovitými listy. Tymián začíná kvést v květnu a kvete až do září. Poté, aby tymián nezvadl, ostříhají se odumřelé květy. Plody jsou čtyři vejcovité tvrdky.\n\nRoste na slunných, sušších a lehčích půdách.\n\nPůvodní areál se nacházel ve Středomoří, odtud se pěstování rozšířilo i do střední a východní Evropy, zde se však musí přezimující kultury chránit před zimou. Existuje mnoho typů tymiánu s rozličnou vůní – citrónovou, pomerančovou – podle složení silice.\n\nPůsobí proti průjmům, nadýmání, při zánětech zažívacího traktu. Mírní i kašel, obecně působí protizánětlivě. Tymián je jedna z nejsilněji působících rostlinných antiseptických drog, účinná proti bakteriím, plísním, střevním prvokům a parazitům. Díky svým účinkům lze tymián využít při léčbě nachlazení, kašle, bolestí v krku, infekcích v ústech. Je vynikajícím dezinfekčním prostředkem pro plíce. Dá se použít v inhalacích, jako ústní voda či kloktadlo. Pomáhá také při infekcích močových cest a močového měchýře, účinkuje také jako diuretikum. Stimuluje produkci bílých krvinek čímž zvyšuje odolnost organizmu. Stimuluje krevní oběh. Čerstvou nať lze použít na poštípání hmyzem. Povzbuzuje při sexu Využívá se i v kosmetickém průmyslu (ústní kosmetika) a v aromaterapii.\n\nJeho nadužívání může způsobit tyreotoxikózu, proto by se k jeho použití hlavně ve formě čaje mělo přistupovat s mírou. Nejlépe působí ve formě kloktadel, koupelí (působí výborně na regeneraci buněk pleti) a jako koření do různých jídel (zlepšení trávení, proti nadýmání)\nTymián je koření, tvořené sušenými větévkami s listy a květy, nebo odrhnutými listy tymiánu obecného. Sklízí se nať v létě po začátku kvetení. Je výborný jako koření do polévek, omáček, nádivek a salátů nejen v české kuchyni, ale i v ostatních zemích, například Španělska, Francie, Itálie, Řecka, ale i Albánie a Balkánu. Společně s bobkovým listem je nezbytnou součástí bylinkové kytičky bouquet garni.\n\nObsahuje poměrně velké množství účinných látek (silice, třísloviny, hořčiny, flavony (luteolin), aromatické kyseliny, triterpenické kyseliny.\ntypické silice: thymol, karvakrol - kultivary, které jich obsahují vysoké množství, se používají ve farmaceutickém a potravinářském průmyslu nejčastěji, jde o hlavní účinné látky ve vyrobené droze; dále cineol, cymen, linalool, bornylacetát.\n\n"}
{"id": "75607", "url": "https://cs.wikipedia.org/wiki?curid=75607", "title": "Šalvěj lékařská", "text": "Šalvěj lékařská\n\nŠalvěj lékařská (\"Salvia officinalis\") je léčivá rostlina z čeledi hluchavkovitých.\n\nŠalvěj lékařská je vytrvalá, silně aromatická rostlina polokeřovitého vzhledu se zdřevnatělými lodyhami, vysoká 30 až 70 cm. Lodyha je přímá, obvykle nevětvená, olistěná, šedoplstnatá. Listy jsou vstřícné, řapíkaté, podlouhle vejčité a jemně vroubkované, o délce 2–8 cm a šířce 1–4 cm, stříbrošedé až zelené. V mládí jsou šedoplstnaté, později lysé, na líci s výraznými žilkami.\n\nKvětenství tvoří lichopřesleny o 4–10 květech. Květ má dvoupyskou korunu, která je světle fialová, občas bílá, korunní trubka v ústí chlupatá, horní pysk vyklenutý, dolní třílaločný. Šalvěj obvykle kvete v květnu až červenci, plodem je tvrdka.\n\nVyžaduje propustnou půdu a slunné stanoviště. Na zimu je třeba rostliny chránit před mrazem přikrývkou.\n\nPůvodní areál rozšíření šalvěje lékařské zahrnoval oblast Středomoří a Malé Asie. K léčivým rostlinám patřila šalvěj už ve starověkém Egyptě. Do střední Evropy a dnešního Česka se tato bylina dostala pravděpodobně někdy v 9. století, kdy začala být hojně pěstována v klášterních zahradách. V Česku její obliba stoupá, pěstuje se na zahrádkách i v květináčích na okenních parapetech.\n\nJako koření se užívají čerstvé nebo sušené listy barvy zelenošedé až stříbrošedé. Chutnají trpce a lehce nahořkle a hodí se hlavně k vepřovému a telecímu masu. Přidávají se také do omáček, nádivek, k ochucení sýrů. Ve staročeské kuchyni byla používána šalvěj lékařská stejně často jako petrželka. Sbírá se i kvetoucí nať v červnu až červenci.Šalvěj se používá též v léčitelství pro své protizánětlivé, antivirotické a antibakteriální účinky, zabraňuje průjmům. Omezuje pocení, zejména je-li nervového původu, jako např. při nočním pocení v klimaktériu nebo v pubertě. Pomáhá při žaludečních, střevních a žlučníkových potížích a nadýmání. Droga je někdy mylně používaná při alternativní léčbě různých druhů rakovin. Ve vyšších dávkách (nebo v kombinaci s alkoholem) působí toxicky. Není známo mnoho případů otravy, ale je vhodné zvážit použití jako léčiva, potraviny nebo esenciálních olejů, které při vysokých dávkách vyvolávají riziko poškození jater. Při přípravě čaje ovšem pouze relativně malé množství účinných látek přechází do vody a tři až šest šálků šalvějového čaje denně je považováno za netoxickou dávku.\nŽádaná je šalvěj i v kosmetice, kde se využívají její stahující a dezinfekční schopnosti. Odvar z 200 g šalvěje na jeden litr vody se přidává do osvěžující koupele. Potlačuje tvorbu lupů, proto se pro závěrečné oplachování hlavy doporučuje šalvějový nálev. Pleťová voda ze šalvěje léčí problematickou pleť a akné. Pro účinky při léčbě zánětů v ústní dutině a při potlačení nepříjemného zápachu se výtažky ze šalvěje přidávají do ústních vod a zubních past (doporučuje se i žvýkání čerstvého listu nebo kloktání nálevu).\n\nObsahuje 1,5 až 3 % silice, která je směsí thujonu, salviolu, kafru,velké množství vonného extraktu, cineolu a borneolu.\nDále obsahuje 4 % tříslovin, saponiny, hořčiny, oxyterpenové kyseliny, estrogenní hormony a amid kyseliny nikotinové, pryskyřice, vitaminy skupiny B, vitamin P, minerální a hormonálně účinné látky.\n\n\n \n"}
{"id": "75608", "url": "https://cs.wikipedia.org/wiki?curid=75608", "title": "Šafrán setý", "text": "Šafrán setý\n\nŠafrán setý (\"Crocus sativus\"), je hlíznatá, velmi stará kulturní rostlina z čeledi kosatcovité, pěstovaná pro čnělky svých květů, které jsou vysoce ceněným kořením šafránem.\n\nŠafrán setý je blízkým příbuzným okrasných šafránů (\"Crocus vernus\" – šafrán jarní). Pochází ze západní Asie. Na podzim kvete fialovým květem, v každém květu jsou tři nitkovité, 2-3 cm dlouhé purpurově hnědé čnělky (někdy nesprávně nazývané blizny), které se sklízejí ručně, odštípnutím. Neexistuje žádný stroj, který by jakkoliv ulehčil sběr čnělek, a tento fakt, společně s malým množstvím takto získaného koření (přes 100 000 čnělek váží jen asi 1000 g), je důvodem vysoké ceny šafránu. V současnosti je to nejdražší koření na světě. Vzácnost šafránu daná jeho vysokou cenou se odráží v českých frazémech \"\"je toho/mít něčeho jako šafránu\"\", \"\"šetřit s něčím jako se šafránem\"\".\n\nNejvíce se pěstuje v Íránu, Španělsku, v jižní Francii, v severní Africe a Latinské Americe. Podporuje zažívání, malé dávky mají mírně afrodiziakální účinky, vyšší dávky vyvolávají překrvení vnitřních orgánů, bolesti hlavy. Užívá se ve španělské, latinskoamerické, francouzské a orientální kuchyni. Ochucuje a barví pokrmy.\n\nŠafrán setý byl možná v historii, v některých krajích, podle jednoho zdroje česky lidově nazýván také krokus setý, krocin, krocinka, kročec, krokus, šafrán pravý, šefra, šefra jedlá, šefráň.\n\nMožný zlidovělý, nebo slangový název „krokus“ vyplývá z používání latinského rodového názvu \"\" pro šafrán. Český triviální název krokus se však obvykle vztahuje na rod bylin šafrán , bez určení druhu (např. vysázet krokusy, kvetoucí krokus).\nPro šafrán (\"Crocus\"), jako rod rostlin, se tedy český triviální nebo lidový název krokus používá běžně, avšak pro šafrán setý (\"Crocus sativus\") jako druh se v současnosti systematické označení krokus setý nepoužívá.\n\n"}
{"id": "75609", "url": "https://cs.wikipedia.org/wiki?curid=75609", "title": "Sumah", "text": "Sumah\n\nSumah, také sumac nebo sumaq, je cihlově až tmavě červený prášek kyselé chuti z umletých plodových palic vyššího keře škumpy koželužské (\"Rhus coriaria\"). Škumpa roste planě ve Středomoří, Sicílii, v Turecku, Libanonu, Gruzii, Arménii a jihozápadní Asii, na skalnatých půdách a vyšších polohách. \n\nZabraňuje průjmům, vaří se z něj čaj při žaludečních potížích. Na Středním východě se používá jako citrónová šťáva např. do salátů. V receptech zakavkazské kuchyně se používá k rožněným masům (šašlik).\n\nRostlina škumpa koželužská obsahuje toxické látky, které mohou způsobit vážné podráždění. Jak míza tak plody jsou jedovaté.\n\n"}
{"id": "75610", "url": "https://cs.wikipedia.org/wiki?curid=75610", "title": "Katedrála svaté Sofie", "text": "Katedrála svaté Sofie\n\nKatedrála svaté Sofie (ukrajinsky \"Софійський собор\", rusky \"Софийский собор\" či \"Собор Святой Софии\") je kamenný pravoslavný chrám v Kyjevě, postavený v polovině 11. století z podnětu Jaroslava Moudrého. Ten jej dal založit roku 1037 na počest vítězství nad Pečeněhy na místě, kde stával jeho dřevěný předchůdce stejného zasvěcení. Dnes slouží jako muzeum. Délka pětilodní stavby činí 37 metrů, šířka 55 metrů a výška od podlahy do vrcholu centrální kopule 29 metrů.\n\nChrám byl zasvěcen stejně jako jeho vzor \"Hagia Sofia\" v Konstantinopoli Boží moudrosti, což je doslovný překlad řeckého výrazu. Byl katedrálou kyjevského metropolity a kromě mší se zde konaly také slavnostní ceremonie, například knížata Kyjevské Rusi tu dávala audienci zahraničním delegacím. Za dobu své existence byl několikrát poničen, zvláště pak roku 1240 po dobytí Kyjeva Tatary.\n\nV letech 1685–1707 byl přestavěn ve stylu ukrajinského baroka. Kopule získaly hruškovitý tvar a z původních třiceti kopulí jich zůstalo zachováno jen devatenáct. V roce 1889 došlo k přestavbě západního průčelí a byla vybudována chrámová předsíň.\n\nBěhem protináboženské kampaně v Sovětském svazu v roce 1920 byla plánována destrukce chrámu, ale nakonec byla stavba společně s přilehlými objekty z 18. století prohlášena historicko-architektonickou rezervací. Dnes je součástí světového dědictví UNESCO a jedním ze sedmi divů Ukrajiny.\n\nV interiéru se nachází řada fresek, které v minulosti zaujímaly plochu zhruba 5 000 metrů čtverečních (dnes různé zdroje udávají 2 až 3 metry čtvereční různě zachovalých originálních fresek z 11. století) a mozaik, které v minulosti zaujímaly plochu 640 metrů čtverečních (dnes 260). Jsou na nich vyobrazeni vladaři, náboženské a lovecké motivy. Známým je vyobrazení Jaroslava Moudrého a jeho rodiny.\n\nV katedrále byla pohřbívána kyjevskoruská knížata, dodnes se však zachoval jen sarkofág s ostatky Jaroslava Moudrého.\n\n"}
{"id": "75611", "url": "https://cs.wikipedia.org/wiki?curid=75611", "title": "Skořice", "text": "Skořice\n\nSkořice je aromatická kůra skořicovníků, stálezelených tropických stromů.\nJe i léčivá, vyrábí se z ní silice, tinktury, olej. Má kořenně nasládlou chuť a příjemnou vůni, které jí dává zejména obsažená sloučenina cinnamaldehyd.\nPůsobí na chuť k jídlu, celkově osvěžuje a podporuje trávení.\n\nSkořicovníky patří do čeledi vavřínovité (\"Lauraceae\"). Nejdůležitější z produkčního hlediska jsou skořicovník ceylonský a čínský.\n\nSkořicovník ceylonský (\"Cinnamomum zeylanicum\") pochází ze Srí Lanky (ostrov Ceylon), pěstuje se však i v jiných tropických oblastech. První úroda se sklízí dva až tři roky po vysazení.\n\nCejlonská skořice je považována za tu nejkvalitnější (z toho nejlepší je z kůry osmiletých keřů). Je silně aromatická.\n\nKůra po usušení tvoří charakteristické tenké svitky, okraje se svinují dovnitř, takže vznikají jakési dvojruličky.\n\nSkořicovník čínský (\"Cinnamomum cassia\") pochází z Barmy, pěstuje se v jižní Číně, Thajsku a Indonésii. Skořice z tohoto stromu se využívala již ve starověku (ve starověkém Řecku).\n\nRostlina může dosáhnout výšky přes 10 metrů, ale na plantážích se řeže a udržuje se na zhruba dva metry vysoký keř. Kůra čínského skořicovníku je hrubší, má červenější barvu a po usušení tvoří pouze žlábkovité trubky nebo pruhy. Skořicovník čínský poskytuje též sušené plody, které jsou známé jako „květy kassiové“ a využívají se jako koření.\n\nZe skořicovníku se využívá sušená vnitřní část kůry bohatá na silice. Z listů, větví i květů se získává skořicový olej. Skořicovník nachází uplatnění v mnoha průmyslových odvětvích:\n\nv potravinářství - ve většině zemí se používá prášková skořice, která se přidává zejména do sladkých pokrmů, do pečiva a cukrářských výrobků, při zavařování ovoce. Může se však používat i skořicová kůra vcelku (např. v Indii se smaží v horkém oleji). Do masitých pokrmů se přidává skořice v asijské, latinskoamerické, arabské i španělské kuchyni.\n\n\n\n\n\nSvůj původ má skořicovník v Asii, kde se používal jako koření i lék. Nyní jej najdeme nejen na plantážích v celém tropickém a subtropickém pásmu jihovýchodní Asie, zejména v Indonésii, ale i na Seychelských ostrovech a Madagaskaru nebo na americkém kontinentu (např. Brazílie).\n\nPlantáže skořicovníků bývají poblíž vodních toků, protože tyto rostliny potřebují hodně spodní vody.\n\nZmínky o skořicovníku pochází již z Číny 4000 let před n. l. Jako léčivo i aromatickou přísadu ji používali staří Egypťané.\nTaké ve starověkém Řecku byla skořice známá a Řekové přikládali jejím léčebným účinkům velký význam, avšak nevěděli, odkud pochází. I sám Aristoteles se domníval, že ji z neznámých zemí přinášejí obrovští ptáci, jimž ji z hnízd s nasazením života loupí odvážní Arabové. Až jeho žák Alexandr Makedonský poznal skořicovník při tažení do Indie.\n\nSkořice byla vzácná a drahá, a tak se o ni vedlo mnoho bojů. Na západě byla dříve známá pouze skořice čínská. Od 16. století se díky objevitelským cestám začíná dovážet i ceylonská. V r. 1580 ovládli Cejlon Portugalci, kteří tvrdě utlačovali místní obyvatele, aby zajistili Evropě dostatek skořice. Od r. 1632 se stále více na Cejlonu začínají prosazovat Nizozemci, kterým se podařilo zavést monopol na cejlonskou skořici. Později přenesli její pěstění také do Indonésie, která je dodnes jedním z jejích největších producentů.\n\nV českých zemích byla skořice známa od 15. století.\n\n\n\n"}
{"id": "75612", "url": "https://cs.wikipedia.org/wiki?curid=75612", "title": "Rozmarýn lékařský", "text": "Rozmarýn lékařský\n\nRozmarýn lékařský nazývaný též rozmarýna lékařská (\"Rosmarinus officinalis\") je stálezelená léčivá rostlina z čeledi hluchavkovitých, keřovitého vzrůstu. Jméno této silně aromatické rostliny pochází z latiny („mořská rosa“).\n\n\nV původním areálu rozšíření roste v suchých místech v blízkosti mořského pobřeží. Nesnáší těžké půdy.\n\nPůvodní oblast rozšíření zahrnuje Středomoří. Pěstuje se také v Anglii, USA, Mexiku a téměř po celé střední a východní Evropě, zde ale nezplaňuje, neboť nepřežije tuhé zimy a musí přezimovat ve skleníku. Lze jej pěstovat i doma na slunném místě, v zimě za oknem a v létě na balkoně či terase, nedoroste však do výšky dvou metrů.\n\nDováží se z bývalých zemí Jugoslávie, z Itálie, Španělska, Francie, Albánie.\n\nJako koření se užívají listy jehličkovitého vzhledu, sušené i čerstvé, celé i drcené či jemně mleté. Pomáhá lepšímu trávení, vylučování žluči a moči, proti nadýmání, při nízkém krevním tlaku. Je třeba opatrnosti, může ve velkém množství škodit zdraví. Používá se buď samotný, nebo jako součást provensálského koření. Dodává jídlům trpce kořeněnou chuť, vůní se podobá kadidlu. Užívá se při přípravě skopové a jehněčí pečeně, telecího masa, drůbeže, vařených ryb a rajských omáček.\n\nV mnoha zemích světa se používá k destilaci silice užívané do šamponů, mýdel či kolínské. Mnohde se vkládá do šatníků jako ochrana proti molům. V lidovém léčitelství je známý jako mořská rosa a byl symbolem lásky a smrti. Používal se i jako ochrana proti černé magii - položen pod lůžko měl chránit spícího před vším zlým.\n\nObsahuje 1 až 2 % silice (verbenon, borneol, cineol, kafr, limonen aj.), flavonoidy (luteolin, apigenin, diosmetin aj.), diterpenové hořčiny (pikrosalvin, rosmanol, rosmadial aj.), kyselinu ursulovou, oleanovou, kávovou, chlorgenovou a rozmarýnovou, třísloviny (až 8 %) a další látky.\n\n\n \n"}
{"id": "75613", "url": "https://cs.wikipedia.org/wiki?curid=75613", "title": "Černucha setá", "text": "Černucha setá\n\nČernucha setá (\"Nigella sativa\") je druh rostliny z čeledi pryskyřníkovité (\"Ranunculaceae\"). Je to jednoletá, rychle rostoucí bylina s nitkovitě členěnými listy a pohlednými, bledě modrými květy s množstvím tyčinek. Rostlina má zajmavý způsob opylování. Plodem je tobolka. Druh pochází z oblasti od Středomoří po Indii, pravděpodobně z jihozápadní Asie. V České republice je pěstována jako okrasná letnička a vzácně zplaňuje.\nSemena černuchy seté se tradičně používají jako koření, známé pod názvem černý kmín. Pro mnohostranný účinek jsou již po tisíciletí využívána v domorodé medicíně. Řada účinků byla prokázána vědeckými studiemi, a to včetně protirakovinového působení. \n\nČernucha setá je jednoletá bylina s přímou, drsně chlupatou lodyhou, dorůstající výšky 10 až 30 cm. Kořeny jsou žlutě zbarvené. Listy jsou střídavé, 2x až 3x zpeřeně členěné v nitkovité úkrojky.\nKvěty jsou jednotlivé, vrcholové, oboupohlavné. Okvětí je složeno většinou z 5 světle modrých, zeleně žilkovaných, na bázi nehetnatých, na vrcholu zašpičatělých okvětních lístků. Mimo to je přítomen větší počet, většinou 8 (5 až 15) menších, prohnutých, na vrcholu dvoulaločných lístků, které vznikly přeměnou nektárií. Tyčinek je větší počet. Gyneceum je složeno z 5 po celé délce srostlých pestíků.\nPlodem je hnědá, 12 až 18 mm dlouhá tobolka obsahující temně hnědá až černá, trojhranná, 2 až 3 mm velká semena.\n\nNa rozdíl od černuchy damašské má černucha setá drsně chlupatou lodyhu bez přeslenu úzce členěných listenů pod květem, a tobolky s hvězdovitým průřezem. Oba druhy jsou často zaměňovány a na celé řadě vyobrazení a fotografií černuchy seté je ve skutečnosti černucha damašská. Od černuchy rolní se černucha setá liší drsně chlupatou lodyhou, krátce nehetnatými okvětními plátky a typem plodu (nafouklá tobolka oproti kruhu částečně srostlých měchýřků). Zřídka pěstovaná černucha východní má květy žluté. \n\nJako oblast původu druhu je zpravidla uváděna jihozápadní Asie, druh je však široce rozšířen v oblasti od severní Afriky přes Blízký východ až po Indický subkontinent a vzhledem k tisícileté tradici pěstování nelze oblast skutečného původu jednoznačně určit. Druh roste zdomácněle v celém Středomoří a výjimečně i ve střední a východní Evropě. V České republice je pěstován jako okrasná letnička a vzácně zplaňuje.\n\nKvěty černuchy seté jsou navštěvovány rozličným hmyzem, hledajícím pyl a nektar, obecně jsou ale v porovnání s květy jiných rostlin pro hmyz málo atraktivní. Hlavním opylovačem je včela medonosná, naproti tomu divoké druhy včel květy téměř nevyhledávají. Opylení je zajištěno specializovaným mechanismem, který nejprve umožňuje cizosprášení, v závěrečné fázi kvetení je pak úspěšnost opylení pojištěna samosprášením. Tento proces je někdy označován jako opožděné samosprášení.\nKvěty jsou po otevření bledě zelené, následně se spolu s tím, jak dozrávají prašníky a květ vstupuje do samčí fáze, mění barva okvětí na odstín holubí modři. Jednotlivé kruhy tyčinek se počínaje vnějším postupně, tak jak dozrávají, ohýbají směrem ven a z prašníků se uvolňuje pyl, který se hmyzu pohybujícímu se okolo středové části květu lepí na hruď. Asi 5 dní od začátku samčí fáze dozrávají blizny a stávají se receptivními. Samičí fáze, v níž může dojít k opylení, trvá poměrně krátce. V průběhu noci se pak čnělky stáčejí dolů a přicházejí do kontaktu s posledními otevírajícími se prašníky. Následně se samovolně opět napřimují. V říši rostlin se jedná o ojedinělý mechanismus – pokud v souvislosti se zajištěním samosprášení dochází k pohybu květních částí, v převážné většině případů se pohybují prašníky směrem ke čnělce (např. dřišťál, opuncie, lomikámen, routa, svědivka), nikoliv naopak. Opylování včelami je u černuchy málo efektivní a většina semen vzniká prostřednictvím samosprášení.\nRostlina potlačuje růst některých rostlin, především z čeledi bobovité, nacházejících se v jejím okolí.\n\nJako léčivá rostlina a koření má černucha setá bohatou kulturní historii, sahající tisíce let do minulosti, a je opředena mnoha mýty.\nVětšinou je známa jako černé semeno. Po dlouhé věky je využívána zejména ve Středomoří, Arábii, Indii a Dálném východě. Zbytky oleje ze semen byly nalezeny v Tutanchamonově hrobce. Použití semen černuchy jako léčiva je zmiňováno v Bibli. Uvádí jej pod názvem \"Melanthion\" Hippokratés a Dioscorides a pod názvem \"Gith\" Plinius starší. Raní bylináři nezřídka uváděli černuchu jako nebeskou bylinu. Prorok Mohamed popsal léčivé účinky takto: „Užívejte černé semeno, je to léčivý prostředek na všechny druhy nemocí kromě smrti”, což osvětluje jeho rozsáhlou oblibu v arabském světě. Avicenna jej ve svém díle Kánon medicíny doporučuje k posílení tělesné síly a při vyčerpání a skleslosti.\n\nSemena černuchy seté obsahují asi 27 % bílkovin, 29 % tuků, 25 % sacharidů, 8 % vlákniny, 0,5 až 1,6 % éterického oleje a asi 7 % celulózy. Jsou poměrně bohatá na vitamíny (jmenovitě A, B1, B2, B3 a C) a minerální látky (zejména\nCa, K, Se, Cu, P, Zn a Fe). Mezi nenasycenými mastnými kyselinami převládá kyselina linolová a kyselina olejová. V semenech, kořenech a výhonech byl zjištěn také karoten a kyselina vanilová. Jsou přítomny také alkaloidy (z isochinolonových alkaloidů nigelicimin a nigelicimin N-oxid, z pyrazolových nigellidin a nigellicin), triterpeny (α-hederin), steroidní saponiny a kumariny.\n\nUžívání semene černuchy je v přiměřených dávkách bezpečné a nebyla prokázána významnější toxicita. Na základě výsledků některých toxikologických studií se občas nedoporučuje dlouhodobé užívání. Semeno může mít dráždivý účinek na pokožku a způsobovat dermatitidy. Při nadměrném užívání se mohou objevit zažívací potíže, jako vedlejší účinek se také mohou dostavit bolesti hlavy. Používání se obecně nedoporučuje těhotným a kojícím ženám. Při testování na laboratorních myších byla smrtelná dávka (LD) semen stanovena na 2,4 g/kg živé váhy, což v přepočtu na člověka o hmotnosti 70 kg činí 168 g semen. Podávání toxických dávek vedlo k dýchacím potížím a snížení aktivity a projevovalo se také poklesem hmotnosti některých orgánů.\nPři denním podávání 90 mg/kg po dobu 90 dní se žádné příznaky toxicity neprojevily, jediným prokázaným fyziologickým účinkem bylo snížení hladiny glukózy v krvi. V některých vesměs botanických zdrojích se však uvádí, že semena černuch jsou jedovatá.\n\nHlavní využití semen černuchy seté je v domorodé medicíně a bylinném léčení, používají se také jako koření. Rostlina je pěstována i jako okrasná letnička.\n\nSemena černuchy seté se používají zejména v arabském světě a Indii jako koření k aromatizaci chleba, pečiva, jogurtů, omáček, salátů a sterilované zeleniny. Mají příjemnou vůni připomínající muškátový oříšek a lehce pálivou, kořenitou chuť. Využití je obdobné jako u černého pepře. Mleté semeno poměrně rychle ztrácí aroma. Silný antioxidační účinek spolu s mírnými vedlejšími účinky předurčují semena černuchy k použití jakožto vhodného doplňku stravy s celkově ozdravným účinkem. \n\nRostlina je občas pěstována jako okrasná letnička, celkově se ale vysévá řidčeji než vzrůstnější a nápadnější černucha damašská. Byly vyšlechtěny i plnokvěté formy. Vyhovuje jí slunné, výhřevné, spíše sušší stanoviště s dobře propustnou půdou. Snáší lehce kyselé, neutrální i lehce zásadité půdy (pH 6 až 8). Nevyhovují jí zastíněná a přemokřená stanoviště. Množí se výsevem semen na jaře. Doporučuje se výsev přímo na stanoviště, protože mladé semenáčky jsou velmi křehké. Jejich opatrné přesazení je ale možné. Je to rychle rostoucí bylina, která vykvétá již asi po 100 dnech od výsevu a po dalších 50 dnech jsou zralá semena.\n\nSemena černuchy seté a olej z nich je hojně využíván v asijské medicíně (zejména v Indii a arabském světě) k udržení dobrého zdraví a léčení široké palety různých neduhů dýchací, trávicí a oběhové soustavy, poruch funkce jater a ledvin a k podpoře imunitního systému. Podávají se jmenovitě zejména při nachlazení, horečce, bolestech hlavy či zad, astmatu, diabetes, revmatismu, hypertenzi, různých mikrobiálních infekcích a k vypuzení parazitických červů z trávicí soustavy. Také se aplikuje na ekzémy, abscesy a napuchlé klouby, při bodnutí štírem, kousnutí hadem nebo psím pokousání. V arabských zemích je olej ze semen ceněn jako nejlepší prostředek na bolesti a ztuhlost kloubů.\n\nLékovou formou černuchy seté ve fytoterapii je semeno, které je známo pod názvem \"Semen cumini nigri\". Sbírá se po dozrání, zpravidla koncem léta. Užívá se nejčastěji mleté, 2x až 3x denně v množství na špičku kulatého nože, je možno také připravit nálev nebo odvar v červeném víně. Droga se podává při nadýmání a dispepsii, podporuje činnost slinivky, likviduje střevní parazity a má močopudný a žlučopudný účinek. Lze ji podávat samostatně nebo v kombinaci s jinými karminativy, jako je kmín, anýz, fenykl nebo římský kmín.\n\nČernucha je poměrně často používána v homeopatii, a to zejména při kataru jater a střev. Podává se obecně v homeopatické ředění potenci D5, a to v dávkování 9 kapek 3 x denně po dobu 6 až 7 týdnů.\n\nV posledních dvou desetiletích se černucha setá dostala i do hledáčku oficiální lékařské vědy, a to zejména v arabském světě. Výsledky dlouhé řady studií potvrdily řadu účinků, pro něž je rostlina využívána v tradiční a domorodé medicíně již po tisíciletí: stimulující účinek na imunitní systém, antioxidační působení, protirakovinné, protizánětlivé, analgetické, antibakteriální, antivirotické, antimykotické a antiparazitické účinky, působení proti vysokému tlaku a další. Naopak nejednoznačné byly výsledky ohledně působení na dýchací soustavu, srážlivost krve a pohyblivost dělohy. \n\nPozoruhodný je protirakovinný účinek semen černuchy seté a v nich obsažených látek, který byl prokázán v in vitro i in vivo studiích a týká se široké palety různých typů nádorových onemocnění. K prevenci onkologických onemocnění a zmírnění průvodních komplikací přispívají rovněž antioxidační a protizánětlivé účinky rostliny. Semena černuchy seté, olej ze semen nebo jednotlivé izolované účinné složky (thymochinon, α-hederin) jsou vhodným doplňkem regulérní chemoterapie, díky působení synergického efektu je možno v některých případech i snížit dávky chemoterapeutik.\n\n \n"}
{"id": "75614", "url": "https://cs.wikipedia.org/wiki?curid=75614", "title": "Hořčičné semínko", "text": "Hořčičné semínko\n\nHořčičné semínko je odpradávna známé koření z jednoleté hořčice seté (\"Sinapis alba\"), která se pěstuje i v Česku a je příbuzná řepce olejce. Semeno hořčice je kulaté, žluté, má štiplavou chuť.\n\nHlavní využití mají mletá semena při výrobě mnoha druhů hořčice. Celá semena se používají zejména při konzervaci zeleniny (zelí, červená řepa, okurky) a ryb. Lze je použít i při přípravě základů pokrmů na oleji (např. pod těstoviny).\n\nZpůsobuje prokrvení zažívacího traktu, tím urychluje trávení a látkovou výměnu. Doporučuje se při špatné funkci střev, nízké tvorbě žluči. Nehodí se při zánětech žaludku. Používá se i při kornatění cév, proti vysokému krevnímu tlaku. Používá se i v lékařství – placka z rozemleté hořčice s moukou tiší revmatické bolesti.\n\nCelá hořčičná semena voní jen velmi málo - teprve po rozdrcení či semletí a promíchání s vodou či navlhčení se uvolní jejich ostré aroma a řízná chuť. Voda totiž aktivuje enzym obsažený v hořčičných semenech. Tento enzym pak reaguje s ostatními obsaženými látkami a výsledkem je éterický olej s charakteristickou chutí a vůní.\n\nObsahují glukosinolát (hořčičný glykosid) sinalbin.\n"}
{"id": "75618", "url": "https://cs.wikipedia.org/wiki?curid=75618", "title": "Chilli paprička", "text": "Chilli paprička\n\nChilli paprička (též čili paprička, feferonka; někdy se nesprávně užívá název kayenský pepř, případně kajenský pepř) je plod především exotických druhů křovitých paprik, rostoucích v tropech a subtropech Indie, Číny, Japonska, Vietnamu, Afriky, Jižní a Střední Ameriky, zvláště Mexika. Hojně se užívají i na Balkáně.\n\nJedná se o malé světlejší papričky se silnou vůní. Tyto feferonky jsou ostré odrůdy zpravidla vytrvalých kořeninových paprik. Za svou pálivou chuť vděčí látce kapsaicin.\n\nMimo dalších látek obsahuje vitamíny C a karoten B. Podporují chuť k jídlu, ale ve větším množství dráždí pohlavní a močové ústrojí. V přiměřených dávkách působí na žaludek lépe než pepř černý. Má příznivý účinek na zažívání. Je prokázáno, že kultury, zvyklé na ostrá jídla s tímto kořením, snáze snášejí zamoření pokrmů a prostředí kolem sebe různými bakteriemi, zejména těmi vyvolávajícími průjem. Chilli vyvolává změny ve střevní sliznici, která potom leccos snese. Chili je považováno také za afrodisiakum.\n\nChilli papričky pěstovali Indiáni již v předkolumbovské době, a to už od 6. tisíciletí př. n. l. Byla to jedna z prvních samosprašných plodin, které se v Americe začaly pěstovat. Po objevení Ameriky je evropští (zvláště portugalští) kupci rychle rozšířili po celém světě, protože představovaly cenné koření a náhradu za pepř. Velké obliby doznaly především v Indii, kde dnes představují nedílnou součást indické kuchyně. Z Indie se přes Osmanskou říši dostaly do Maďarska, kde z nich Maďaři vytvořili své národní koření – mletou papriku.\n\nChilli papričky se dělí na množství kultivarů, které jsou klasifikovány do následujících druhů:\n\n\nOproti tomu kapie byla vyšlechtěna jen z jednoho druhu, \"Capsicum annuum\".\n\nJedny z nejpálivějších papriček mají svůj původ na indickém subkontinentu. Tamní chilli se honosí příznačným názvem Bhut Jolokia (Ghost Pepper), tedy \"chilli démon\" a používá se jako donucovací prostředek místní policie a vojenských složek, kde se používá jako náplň kouřových granátů. Podle nepotvrzených zvěstí prý došlo k úmrtí chlapce, který \"démona\" omylem pozřel.\n\nBhut Jolokia byla až do roku 2007 považována za nejpálivější papričku na světě až 1 041 427 jednotek Scovilleovy stupnice (SHU). Dnes již známe i papričky, které dosahují více než dvojnásobku této hodnoty a Bhut Jolokia je dnes sedmou známou nejpálivější papričkou na světě.\nTento český název často označuje prášek ze sušených chili papriček různých odrůd. Má žlutou až červenou barvu a velmi palčivou chuť. Název je nepřesný a vznikl nesprávným překladem z angličtiny, kde „pepper“ znamená jak pepř, tak i papriku, včetně chilli. Slovo „kajenský“ je počeštěným názvem jedné z odrůd, papričky Cayenne.\n\nChilli papričky se množí semínky. Ta jsou kulatá, zploštěná, zpravidla vrásčitá žluté barvy. Časem semínka postupně hnědnou což může ukazovat nižší kvalitu a klíčivost semínek. Semena mají vysokou klíčivost kolem 95% a mohou si klíčivost zachovat i několik let.\n\nPapričky lze s úspěchem pěstovat i v našich podmínkách, vyžaduje se však speciální postup, který lze rozdělit na tři důležité kroky.\n\n\n\n"}
{"id": "75622", "url": "https://cs.wikipedia.org/wiki?curid=75622", "title": "Miřík celer", "text": "Miřík celer\n\nMiřík celer (\"Apium graveolens\") je dvouletá bylina z čeledi miříkovité (\"Apiaceae\"). Je pěstována jako kořenová zelenina pro své bulvy a listy. Listy, zvláště jejich řapíky, se vybělují, aby měly křehčí chuť.\n\nObsahuje bílkoviny, silice, puriny, glycidy, apiin, cholin, vitamíny B1, B2, PP, a asi 7 mg vitamínu C ve 100 g hmoty; z minerálních látek především vápník, sodík, draslík, hořčík a fosfor.\n\nPochází z dávnověku (\"selinon\", έλινον, \"se-ri-no\"). Celerová nať může pocházet ze dvou variant celeru: v Česku ze známého celeru \"bulvového\" nebo \"naťového\", který se pěstuje v západní Evropě, Asii i Americe. O celeru se ve svých básních zmiňuje už Homér, ale znali jej už ve starém Egyptě. Řekové a Římané znali i odrůdy naťové a jemné odrůdy řapíkové, jejichž listové řapíky přihrnovali zeminou, aby k nim nemohlo světlo a zůstaly bílé. Tehdy byl celer symbolem smutku a smrti. Byl zasvěcen bohům podsvětí, pojídán na pohřebních hostinách a ve věncích pokládán na hroby. Ve středověku ho zahradníci pěstovali do polévek, pod hovězí pečeni či do salátu. V Evropě se začal pěstovat až po třicetileté válce. V Čechách se celer bulvový definitivně ujal až ve druhé polovině 19. století.\n\nList celeru působí protizánětlivě a močopudně, působí příznivě na činnost ledvin, povzbuzuje chuť k jídlu, je vhodný pro revmatiky a diabetiky, uklidňuje a podporuje trávení, zpevňuje cévy. Doporučuje se při obezitě, neboť urychluje látkovou výměnu, a působí i jako zdraví neškodné afrodiziakum.\n\nJe to výrazné aróma balkanské, středomořské, americké i anglické kuchyně. Celer spolu s mrkví a petrželí se přidává do polévek, pod hovězí pečeni, k přípravě vařeného nebo syrového salátu. Celerová nať i semeno je častou součástí kořeninových směsí pro grilování.\n\n\n \n"}
{"id": "75634", "url": "https://cs.wikipedia.org/wiki?curid=75634", "title": "Barsoom", "text": "Barsoom\n\nBarsoom je fiktivní svět, který umístil americký spisovatel Edgar Rice Burroughs na planetu Mars. Svět je popsán v seriálu jedenácti sci-fi a fantasy románů, jejichž hlavním hrdinou je veterán americké občanské války a zlatokop John Carter, který je na Mars přenášen blíže nepopsanou mystickou silou. Díky prostředí s menší gravitací převyšují fyzické schopnosti jeho pozemských svalů schopnosti všech místních obyvatel a John Carter se stává pravým supermanem, vezme si za ženu barsoomskou princeznu Dejah Thoris a stane se pánem planety.\n\nBarsoom je obýván mnoha inteligentními rasami a žijí zde nejen neškodní tvorové (např. thoat, jízdní zvíře, obdoba pozemského koně, která je ovšem před Carterovým přístupem k výcviku také smrtící), ale i nejrůznější krvelačné šelmy a obludy. Civilizace na Marsu ovládá různé fantastické technologie a probíhají zde neustálé boje. Děj všech knih má zběsilé tempo vršící za sebou jedno dobrodružství za druhým a jen velmi volnou logiku.\n\nCarter je zvýhodněn nižší gravitací planety a tím, že telepaticky se částečně dorozumívající Marťané mu nejsou s to odečítat myšlenky. On jim však ano. Líčení jeho dobrodružství často připomíná sny a války mají prvky bojů s indiány a jindy zase šermířský charakter (celý román Mistři meče na Marsu je fakticky parafrází Zorra Mstitele). Charakteristická je i absurdní cudnost těchto příběhů kontrastující se značnou krvelačností. Některými prvky (Umělí lidé na Marsu) Burroughs fakticky předpověděl brutální rasovou segregaci nacismu. Poslední dva svazky nejsou regulérními romány, ale šesti samostatnými příběhy. První části ságy na sebe naopak navazují velmi těsně. Ne ve všech svazcích je hlavním hrdinou John Carter a ne všechna dobrodružství se odehrávají na Marsu, ale třeba také na Jupiteru. Ray Bradbury označil Burroughsův Mars za nejdokonalejší z literárních Marsů vč. svého, ale při jeho konstrukci se autor dopustil nedůsledností (týkají se kupříkladu (ne)používání výbušných střelných zbraní) i samoúčelností (složité rození Marťanů z postupně rostoucích vajec, která jsou mengelovsky redukována, Marťani nezabíjejí Marťanky a naopak, faktická nesmrtelnost Marťanů, stále je nutno vyrábět ovzduší, ale to má na starost jen jeden národ, napadený Marťan nesmí užít mocnější zbraň, než jakou byl napaden atd.)\n\n\n\nV letech 1927 až 1929 vydal prvních pět titulů nakladatel Ladislav Šotek v Praze v překladu dr. Jiřího Macáka a s ilustracemi Václava Čutty. Kromě knih česky vyšlo také komiksové zpracování prvních několika knih v časopise ABC na přelomu 60. a 70. let, který podle scénáře Vlastislava Tomana nakreslili Jiří Veškrna a Milan Ressel (tento komiks znovu vydalo nakladatelství BB Art v roce 2001 jako součást publikace \"Velká Kniha Komiksů I\".). Kompletně vyšla celá série česky až po roce 1990 v nakladatelství Paseka s ilustracemi Zdeňka Netopila.\n\n\n\n"}
{"id": "75635", "url": "https://cs.wikipedia.org/wiki?curid=75635", "title": "Kouřový signál", "text": "Kouřový signál\n\nKouřový signál je způsob vizuálního dorozumívání na dálku pomocí ohně. Význam může nést světlo ohně, barva plamenů, barva a intenzita kouře nebo jeho přerušování, popřípadě kombinace více ohňů. \n\nStrážní hlídky na Velké čínské zdi používaly kouřové signály k předávání zpráv o pohybu nepřátel už v 8. století př.n.l. Například v mingském období znamenal jeden kouřový signál počet 100 nepřátel, dva signály 500, tři signály přes 1000 nepřátelských bojovníků.\n\nV Řecku ve 2. století př.n.l. Polybius použil systém pro převod znaků do signálů.\n\nKouřové signály se používají při konkláve – tradiční volbě papeže. Po každém hlasování (hlasuje se tajně) se hlasovací lístky spálí – pokud je volba neúspěšná, kouř se přísadami obarví na černo. Černý dým stoupající nad Sixtinskou kapli potom znamená, že hlasování bylo neúspěšné, pokud je volba úspěšná, přihlížející venku uvidí kouř bílý. Spolehlivost barvení a tím i přenosu informace je ale pochybná, takže poutníci a novináři často tonou v napětí.\n"}
{"id": "75636", "url": "https://cs.wikipedia.org/wiki?curid=75636", "title": "Rainer Maria Schröder", "text": "Rainer Maria Schröder\n\nRainer Maria Schröder (* 3. ledna 1951, Rostock) je německý autor historických příběhů a románů pro děti i dospělé. Publikoval jednak pod svým vlastním jménem (hlavně pro děti), jednak i pod pseudonymy, z nichž nejznámější je Ashley Carrington (romány určené dospělým). V mládí vystudoval operní zpěv, divadelnictví a televizní a filmové obory. Hodně cestuje, od roku 1977 se věnuje jen psaní a sbírání podkladů pro tuto činnost. Je znám velmi pečlivým studiem pramenů a reálií, jímž se připravuje na psaní každého románu. Žije střídavě v Německu a na Floridě.\n\nRainer M. Schröder\n\nAshley Carrington\n"}
{"id": "75644", "url": "https://cs.wikipedia.org/wiki?curid=75644", "title": "Vězňovo dilema", "text": "Vězňovo dilema\n\nVězňovo dilema označuje v teorii her typ hry s nenulovým součtem, ve které mají dva hráči („vězni“) možnost spolupracovat nebo nespolupracovat (\"s vyšetřovateli\") a výsledný stav výplaty („doba, ke které budou odsouzeni“) závisí na rozhodnutí každého z nich (nemohou vzájemně komunikovat).\nTak jako u mnoha jiných her se předpokládá, že každý hráč se stará především o svůj prospěch – snaží se maximalizovat své výhody a nebere ohled na prospěch ostatních hráčů.\n\nDominantní strategií (tzv. \"strictly dominated\" – „přísně dominující“) je zde nespolupráce, tj. bez ohledu na to, jakou strategii si vybere spoluhráč, vykazuje nespolupráce pro hráče vždy lepší výsledek než spolupráce. Racionální hráč se rozhodne pro „zradu“. Takže pro hru je jediná možná rovnováha, a to když oba hráči nespolupracují. Tato rovnováha však překvapivě nemusí vést k Paretovsky optimálnímu řešení. To znamená, že pokud by oba hráči zůstali loajální, v konečném součtu by oba dva získali více, než když nespolupracují.\n\nJiná situace nastane, pokud jde o tzv. iterované (opakované) vězňovo dilema, hra se hraje opakovaně. Hráč tu má možnost „potrestat“ druhého za předchozí nekooperativní hru. Zde se racionální strategií může stát spolupráce. Čím více se počet opakování blíží k nekonečnu, tím více Nashova rovnováha směřuje k Paretovu optimu.\n\nPolicie zadržela dva podezřelé – Adama a Boba – a drží je odděleně. Důkazy, které má policie, nejsou dostatečné pro usvědčení, takže se musí spoléhat na přiznání obviněných.\n\nVzhledem k tomu, že ani jeden zadržený si nemůže být jistý, co zvolí ten druhý, nastává dilema: mluvit, nebo mlčet?\n\nAdam uvažuje takto:\n\nStejně uvažuje i Bob, takže pokud oba udělají víceméně racionální rozhodnutí, tj. budou oba dva vypovídat, dostanou oba trest v délce 6 let, přestože překvapivě optimálním rozhodnutím je vůbec nevypovídat, přičemž v tom případě by oba dostali trest v délce jen 2 let.\n\nExperiment na základě tohoto jednoduchého dilematu prokázal, že přibližně 40 % účastníků hrálo kooperativně (tzn. odmítli vypovídat).\n\n"}
{"id": "75648", "url": "https://cs.wikipedia.org/wiki?curid=75648", "title": "Liteň", "text": "Liteň\n\nLiteň je městys v okrese Beroun ve Středočeském kraji. Leží v Hořovické pahorkatině zhruba 4,5 km jihozápadně od národní kulturní památky hrad Karlštejna, přibližně 15 km jihovýchodně od Berouna a 42 km jihozápadně od Prahy. Žije zde obyvatel. K Litni patří osady Běleč, Leč a Dolní Vlence, kde nad místními obyvateli převažují chataři. Část území městyse Liteň leží v chráněné krajinné oblasti Český kras.\nPrvní písemná zmínka o obci pochází z roku 1195, jiné zdroje uvádí rok 1324. Místní kostel by vystavěn v letech 1352 až 1357. Roku 1530 koupil jednu z liteňských tvrzí Petr Kapoun ze Smiřic a v roce 1571 koupil část zdejšího panství Adam Budovec z Budova. Už roku 1577 ale obě části liteňského panství koupil Jan starší Vratislav z Mitrovic. V roce 1639 byla Liteň vypálena švédskými vojsky generála Banéra a v roce zdejší panství koupil Jakub Kuňata z Bubna. Počátek místního židovského osídlení se klade k roku 1680. Dalším majitelem liteňského panství se stal roku 1711 Bechyně z Lažan, o sedmnáct let později Liteň přešla k rodu Vratislavů z Mitrovic. Roku 1767 byl založen rajcech.\n\nObec byla povýšena na městys v roce 1838. V březnu 1850 zámek Liteň koupil Josef František Daubek, mezi roky 1882–1922 pak byl majitelem velkostatku Liteň Josef Šebestián Daubek. K elektrifikaci obce došlo roku 1925.\n\nV městysi Liteň \"(přísl. Dolní Vlence, Leč, 1061 obyvatel, poštovní úřad, telegrafní úřad, četnická stanice, katol. kostel, synagoga, sbor dobrovolných hasičů)\" byly v roce 1932 evidovány tyto živnosti a obchody: lékař, bednář, biograf Sokol, cihelna, cukrář, drogerie, 2 holiči, hospodářské družstvo, 6 hostinců, klempíř, 2 koláři, kominík, 2 kováři, 4 krejčí, malíř, 2 mlýna, 3 obuvníci, pekař, pivovar, pokrývač, porodní asistentka, 2 řezníci, sedlář, sladovna, 9 obchodů se smíšeným zbožím, Spořitelní a záložní spolek v Litni, 3 trafiky, 2 truhláři, velkostatek Daubek, 2 zámečníci a zednický mistr.\n\nOd 10. října 2006 byl obci vrácen status městyse.\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce v roce, kdy ke změně došlo:\n\nOrgánem obce je podle zákona o obcích Zastupitelstvo městyse Liteň, které má 9 členů. Vzhledem k počtu zastupitelů není volena rada. Zastupitelstvo volí starostu.\n\nSprávu obce zajišťuje Úřad městyse Liteň, který sídlí v domě čp. 71 na Náměstí. Úřad městyse zajišťuje výkon správy na úseku matriky a pohřebnictví (správa hřbitova). Městys Liteň zřizuje základní školu, mateřskou školu, kino, knihovnu a muzeum. Výkon státní správy na ostatních úsecích zajišťuje Městský úřad v Berouně.\n\nMěstys Liteň se skládá ze čtyř částí na dvou katastrálních územích:\n\nZákladní škola Františka Josefa Řezáče v Litni nese jméno liteňského faráře Františka Josefa Řezáče (1819–1879). František Josef Řezáč byl významný reformátor školství a vězeňství, který se zasadil o zřízení školy v Litni Škola zajišťuje základní školní docházku pro děti z Litně a z okolních vesnic. Navštěvuje ji 220–230 žáků. Výuku ve škole zajišťuje 18 plně kvalifikovaných učitelek. Škola realizovala řadu projektů ke zkvalitnění výuky. Pro aktivní žáky jsou organizovány zájmové kroužky. Žáci se pravidelně dobře umisťují v různých soutěžích. ZŠ Liteň dlouhodobě spolupracuje s odbornými institucemi a vysokými školami. Jejím partnerem v projektech zkvalitnění výuky je České vysoké učení technické v Praze, Fakulta elektrotechnická. Předmětem spolupráce je účast ZŠ Liteň na projektech ČVUT v Praze: Popularizace vědy a výzkumu na ČVUT v Praze (2013–14), Moderní učitel 21. století (2014–15), Elektrotechnická olympiáda od 2013. Zásluhu Františka Josefa Řezáče o školu v Litni připomíná kamenná pamětní deska u vchodu do školy. I když je budova rekonstruována, na vnitřní dispozici a části interiéru pochází z doby výstavby původní budovy.\nZákladní Františka Josefa Řezáče v Litni je jedním ze zastavení naučné stezky. Pro děti v předškolní věku je k dispozici mateřská škola situovaná na okraji Litně v klidové zóně se zahradou a hřištěm.\n\nV Litni je v celoročním provozu kino působící v budově kulturního domu, ve kterém je umístěna i Česká pošta. Zřizovatelem kina je městys Liteň.\nMístní knihovna je dislokována ve stejné budově jako kino. Zřizovatelem knihovny je městys Liteň. Knihovna je členěna na oddělení pro dospělé a oddělení pro děti a mládež. V obou odděleních je zastoupena krásná i naučná literatura. K 1. lednu 2002 měla knihovna 10457 svazků a 158 čtenářů, z toho 66 dětí do 15 let. Odebírá také 18 časopisů, převážně odborných.\n\nV Litni působí Muzeum Svatopluka Čecha a Jarmily Novotné. Zřizovatelem muzea je Městys Liteň. Muzeum prezentuje kulturní tradice Litně turistům a návštěvníkům městyse Liteň.\n\nNezisková organizace Zámek Liteň, z. s., spolupracuje se zájmovými spolky a městysem a pomáhá tak k udržování a zkvalitňování kulturního života v obci. Jednou z jeho předních aktivit je pořádání Festivalu Jarmily Novotné v zámeckém areálu v Litni. Festival vznikl jako vzdání holdu světoznámě operní pěvkyni Jarmile Novotné s cílem navrácení kulturní tradice nejen do samotného areálu, ale celé Litně. S tím souvisí i další činnosti této organizace.\n\nV Litni je zajištěna základní lékařská péče: pravidelně zde ordinuje praktický lékař pro děti i dospělé a zubař. Sociální služby seniorům a osobám se zdravotním postižením poskytuje i Digitus Mise, o.p.s. Hořovice. Sociální služby pro zdravotně postižené zajišťuje odloučené pracoviště Domeček, o. s. Hořovice.\n\nPro sportovní vyžití je k dispozici fotbalové hřiště u liteňské Sokolovny a tenisové kurty.\n\nV Litni rozvíjí své aktivity nestátní a neziskové organizace. Do této kategorie spadá sedm spolků (založených podle zákona o občanských sdruženích ještě jako občanská sdružení, 2014 podle platného občanského zákoníku transformována na spolky) a jedna obecně prospěšná společnost.\n\nV Litni aktivně působí Sbor dobrovolných hasičů Liteň Jednotka SDH Liteň spadá do kategorie JPO III/1. Je schopná zabezpečit výjezd jednoho družstva do 10 minut od vyhlášení mimořádné události. Liteňský sbor je nejstarším nepřetržitě pracujícím sborem na Berounsku. Jeho historie počíná v červenci roku 1877. Od roku 1945 je sídlem sboru bývalá židovská synagoga na náměstí. Sbor organizuje výcvik svých členů a účastní se soutěží v požárním sportu. Nové členy získává mezi mládeží v oddílu mladých hasičů.\n\nKromě požární represe, prevence a souvisejících branných a vzdělávacích aktivit liteňští hasiči také každoročně pořádají v areálu statku celodenní kulturní program Loučení s létem s ukázkou požární techniky a hasičských dovedností. V rámci požární prevence i spolupráce s dalšími spolky se podílejí na kulturních, společenských, branných a sportovních akcích jiných pořadatelů: stavění a kácení máje, pálení čarodějnic, Zimní běh Litní a další. Liteňští hasiči věnují péči i své tradici. V roce 2012 si pořídili svůj hasičský prapor a historické hasičské obleky. Zajistili kompletní renovaci požární stříkačky R. A. Smekal Slatiňany z roku 1935. Využití historické techniky a stejnokrojů dodává akcím liteňské jednotky SDH dobový kolorit a rozvíjí hasičské tradice.\n\nVýznamné místo mezi neziskovými organizacemi v Litni má Domeček Hořovice, středisko volného času, odloučené pracoviště Liteň. Liteňské pracoviště sdružení Domeček se podílí na přípravě a realizaci všech kulturních a sportovních programech pro obyvatele Litně. Specializuje se na aktivity pro děti a rodiny s dětmi. Významně se podílí na organizaci celodenních programů Areálu Liteň, do jejichž programu zařazuje atraktivní aktivity pro děti a oživuje tím nabídkou celodenního programu pro rodiny s malými dětmi z Litně a Berounska. Podobným způsobem ve spolupráci s Domovem pro mentálně postižené z nedalekých Suchomast připravuje motivační aktivity pro své zdravotně postižené klienty z chráněného bydlení Domečku Hořovice v Litni. Tyto specifické aktivity jsou zařazovány i na několikadenní programy v Areálu Liteň (hudební festival LiteňFest, Kováři v Litni, Zimní běh Litní). Tato forma podpory zdravotně postižených přispívá k jejich integraci a terapii.\n\nNezisková organizace Zámek Liteň, z. s., vznikla na počátku roku 2012 s cílem obnovit a pozvednout jméno a hudební a morální odkaz světoznámé operní pěvkyně, proslulé osobnosti a velké vlastenky Jarmily Novotné a českého šlechtického rodu Daubků.\n\nZámek Liteň se snaží:\n\nV Litni působí spolek TILIA – občanské sdružení, které provozuje mateřské centrum v budově školy bývalého Středního odborného učiliště v Litni.\n\nOd roku 2014 působí v Litni spolek Nová Liteň, z. s.\n\nK zajištění provozu areálu bývalého učiliště městys Liteň založil (společně s poskytovatelem sociálních služeb z Hořovic Digitus Mise, o. p. s.) společnost Atelier Svatopluk, o. p. s. Atelier Svatopluk, o. p. s., v roce 2013 k zajištění provozu a marketingu Areálu Liteň a jeho programů vytvořila v roce 2013 s podporou Úřadu práce ČR, krajská pobočka v Příbrami, kontaktní pracoviště v Berouně chráněné pracovní místo pro dvě osoby se zdravotním postižením. Na jednom je zaměstnán údržbář zajišťující údržbu a provoz areálu na dalším fotograf, který se podílí dokumentaci regionu, tvorbě prezentací a na aktualizaci a inovaci prezentací Litně a Naučné stezky Liteň. Vzhledem k počtu obyvatel Litně je vytvoření udržitelných pracovních míst pro osoby se zdravotním postižením významným příspěvkem na úseku zaměstnanosti.\n\nDo roku 2012 působilo v Litni Střední odborné učiliště s internátem, jehož zřizovatelem byl Středočeský kraj. Navázalo na vzdělávací činnost své předchůdkyně, kterou byla Učňovská škola zemědělská v Litni, obor kovář–podkovář, která se vznikla v 50. letech a na počátku měla k dispozici pouze prostory v zámku Liteň a provizorní budovu čp. 367 uprostřed areálu. Tato budova je proto nazývána Stará škola. Od 50. let byl areál učiliště sousedící se zámkem a propojený se zámeckou zahradou postupně rozšiřován. Pro výuku sloužila na východním křídle areálu dvoupatrová budova školy s učebnami, kabinety a s jídelnou a dvoupatrová budova internátu čp. 402 s kapacitou 40 lůžek. Na severním křídle areál uzavírají dvě budovy dílen praktické výuky vybavené pro práci s kovem a se dřevem. Bývalá budova truhlářské dílny s půdorysem L spojuje severní křídlo s křídlem východním. Na budovu školy navazuje objekt kotelny.\n\nVýstavbou těchto budov vznikl uzavřený areál s vnitřními komunikacemi, parkovacími plochami a zatravněnou plochou o celkové výměře téměř 10 000 m². Příjezd vozidel z ulice Pode zděmi je zajištěn hlavní branou na severu mezi kovářskou dílnou a zdí zámeckého parku. Propojení areálu učiliště a zámku v době, kdy na zámku sídlilo střední odborné učiliště, dokládá v areálu dlažba a obrubníky chodníčku vedoucího k zazděné jižní brance pod budovou Čechovny a dvě zazděné brány na severním a jižním konci zdi oddělující areál a zámeckou zahradu. Pro pěší slouží branka v jihovýchodní části areálu. Podle usnesení zastupitelstva Středočeského kraje č. 51-13/2010/ZK z 1. 12. 2010 bylo sloučeno Odborné učiliště Liteň se Střední odbornou školou a Středním odborným učilištěm Beroun – Hlinky jako jediné nástupnické organizace k 1. 9. 2011.\n\nPo zrušení středního odborného učiliště byl areál převeden Středočeským krajem na městys Liteň. Liteň a její spádová oblast tak získala zázemí pro obecně prospěšné služby, kulturní, sportovní a vzdělávací programy místního i nadregionálního významu.Areál spolu se zámeckým parkem a zahradou mateřské školy vytváří na severu Litně rozsáhlou klidovou a rekreační zónu. V areálu jsou ordinace lékařů pro dospělé a pro děti. V bývalé školní jídelně nabízí jídelna veřejnosti stravování jídelna s celotýdenním provozem. Provozovatel areálu Atelier Svatopluk, o. p. s., má v budově školy k dispozici učebny a kanceláře. Budova školy poskytuje i zázemí pro pořádání kulturních, sportovních a vzdělávacích akcí v areálu i obci. Při vícedenních programech v areálu jsou zde umístěny šatny účinkujících a účastníků, skladovací prostory, kanceláře pro organizátory a rozhodčí a občerstvení.\n\nBudova školy a TESKO objekt původní kovářské školy umožňuje i pořádání výstav jako například při akci „Kováři v Litni“. Zatravněná plocha areálu slouží též pro děti ze sousední mateřské školy a děti návštěvníků celodenních programů. Dětem a jejich rodičům a učitelkám je k dispozici dětský koutek a původní sportoviště Středního odborného učiliště. K dispozici je malé fotbalové hřiště, hrazdy, lana pro šplh. Provozovatelé bývalé dílny praktického výcviku zajišťují dostupnost řemeslných služeb pro obyvatele Litně a okolí. Původní kovářská a zámečnická dílna také slouží i jako externí pracoviště pro praktickou výuku oboru kovář Střední školy umělecké a řemeslné v Praze 5 – Zlíchově, takže původní náplň areálu je zčásti v nových podmínkách zachována. V letním období slouží původní internát Středního odborného učiliště jako turistická ubytovna a cyklopenzion. Nabízí turistům kapacitu 40 lůžek. Parkovací plochy, prostory pro bezpečné uložení kol a možnost posezení a grilování u ohniště v uzavřeném areálu jsou odpovídajícím zázemím pro akce uzavřených skupin, pobyty škol v přírodě, outdoorové, cyklistické a turistické akce a školení.\n\nVzhledem ke své historii, poloze a novému zaměření se stal Areál Liteň i jedním ze zastavení nové Naučné stezky Liteň, jejíž panely byly instalovány v průběhu roku 2013. Návštěvníci akcí v areálu i ubytovaní turisté jsou tak orientováni pro všech čtyřech tematických stezkách Naučné stezky Liteň odlišených barevným značením a směrovkami (červená, modrá, zelená, žlutá).\n\nV Litni jsou každoročně pořádány celodenní a vícedenní kulturní, sportovní a společenské programy, které si již našly svoje účastníky mezi místními i zájemci z jiných krajů ČR. Na jejich organizaci se podílí Úřad městyse Liteň, Základní škola Františka Josefa Řezáče v Litni, spolky a instituce z Litně a Berounska a tým dobrovolníků z řad občanů Litně. Například v hodnocení Zimního běhu Litní v roce 2014 uvádí ve svém poděkování organizátoři Eva Knopová, Stanislav Krtek a Jana Krtková 32 osob, které jim pomáhaly a které se na organizaci a realizaci závodu podílely.\n\nOd roku 2012 se v Areálu Liteň koná hudební multižánrový festival folkové hudby a country „LiteňFest“, který pořádá Atelier Svatopluk, o. p. s., spolu s milovníky folkové hudby a country z Berouna. Na festivalu vystupují kapely z Berounska i celé ČR (např. 2013 Braboux, New Rebels, Ž.Z. (Želkovický Zbytek), RUDOLFINUM, Broucy na Zádech, Půl dechu do měchu, MODROLIT, Hon na medvídka, Petrolej & Co. Většina folkových skupin, které zde již vystoupily, si LiteňFest zařadila do svého koncertního kalendáře na další léta. Velikost plochy areálu a jeho vnitřní komunikace umožňují využití mobilního pódia na návěsu kamionu. Pro vyhraněný okruh zájemců o žánr folk a country je zajímavé, že v areálu Liteň lze i stanovat. Dvoudenní koncertní program folkových a country kapel doplňují doprovodné programy pro děti a mládež.\n\nOd roku 2014 je v areálu bývalého (původně kovářského učiliště) pořádáno celostátní setkání kovářů, podkovářů, dráteníků, klempířů a dalších profesí pracujících s kovem. Pořadatelem akce „Kováři v Litni“ je Atelier Svatopluk, o. p. s., a Kovárna pro radost v nedaleké středočeské obci Kytín. Projekt Kováři v Litni navazuje na podobou akci „Svinařské řetězení“, která se konala na zámku v obci Svinaře na Berounsku. Kromě zkušených kovářů se na setkání „Kováři v Litni“ prezentuje kovářské mládí. Střední škola umělecká a řemeslná v Praze 5 - Zlíchově zde má i své externí pracoviště praktické výuky. Setkání kovářů se aktivně účastní i Střední odborná škola v Hradci Králové. Ke kovářskému setkání jsou rovněž připraveny doprovodné programy: koncerty stylové hudby, vystoupení skupiny historického šermu. Pro malé děti jsou připraveny speciální programy. I toto setkání je tak vhodnou nabídkou celodenního programu pro rodiny s malými dětmi. Setkání „Kováři v Litni“ tematicky navazuje na původní zaměření školy, která v areálu působila. Účast na setkání kromě toho nabízí absolventům této školy, jejím učitelům a vychovatelům, aby se vrátili do učňovských let svého mládí a na své bývalé pracoviště. Tím „Kováři v Litni“ přispívají k oživení nejen nabídky kulturních programů, ale i života obce.\n\nOd roku 2013 je pořádán Zimní běh Litní, jehož trasa veden ulicemi městysu a zámeckým parkem. Start a cíl závodu a zázemí pro účastníky a organizátory závodu je v areálu bývalého učiliště. Běh je pořádán ve věkových kategoriích pro muže, ženy a mládež. Například II. ročníku 17. 1. 2014 se zúčastnilo 251 závodníku z celé ČR (Kroměříž, Mariánské Lázně či Kout na Šumavě). Nejmladšímu běžci bylo 15 měsíců a nejstaršímu 85 let. Návrh trasy, soutěžní podmínky odpovídají parametrům podobných soutěží a jsou výsledkem aktivity třech desítek místních sportovců a organizátorů Závod „Zimní běh Litní“ organizuje Středisko volného času Domeček Hořovice – odloučené pracoviště Liteň a podílejí se na něm: občanské sdružení Zámek Liteň, Sdružení dobrovolných hasičů Liteň, městys Liteň, Základní škola Františka Josefa Řezáče a Atelier Svatopluk, o. p. s. Závodu se účastní i zdravotně postižení běžci z liteňského centra chráněného bydlení Domeček Hořovice, občanské sdružení, a z Domova pro mentálně postižené v Suchomastech, pro které je účast na závodě motivující a je součástí jejich terapeutického a rehabilitačního programu. Závod je podporují liteňští podnikatelé jako sponzoři a partneři. Zimní běh Litní podporují mediálně periodika Berounska a servery specializované na sport a běžecké soutěže.\nTradiční kulturní, společenský a branný program, který každoročně na počátku září pořádá Sbor dobrovolných hasičů Liteň ve spolupráci s Domečkem Hořovice a Lucií Smíškovou. Místem konání programu „Loučení s létem“ je Statek Liteň u liteňského zámku, který je v průběhu roku veřejnosti uzavřen. Liteňští hasiči využívají „Loučení s létem“ k prezentaci své požární techniky a svých odborných dovedností. Diváci mohou sledovat družstva hasičů při požárním útoku, ukázky zásahu hasičů při požáru auta, výcvik služebních psů Policie ČR. Program je doplněn různými zábavnými disciplinami, koncertem hudebních skupin a trhy místních produktů. Loučení s létem podporují liteňští podnikatelé jako sponzoři a partneři. Akci podporují mediálně periodika Berounska a servery specializované na požární sporty a práci sborů dobrovolných hasičů.\n\nV době adventu je tradičně v prostoru před kostelem sv. Petra a Pavla a Základní školou F. J. Řezáče v Litni ozdoben jeden ze smrků jako vánoční strom městyse Liteň. Jeho první rozsvícení je spojeno s kulturním programem a místními trhy a ukázkou tradičních liteňských řemesel. Program tradičně pořádá městys Liteň, Sbor dobrovolných hasičů Liteň, Domeček Hořovice, středisko volného času, odloučené pracoviště Liteň, Základní škola Františka Josefa Řezáče v Litni a v roce 2014 nově založený spolek Nová Liteň.\n\n\n\n\n\n\n\n\nNaučná stezka Liteň je vytvořena na území městysu Liteň a obcí v obvodu městyse (Běleč, Vlence) v okrese Beroun a CHKO Český kras. Projekt Naučné stezky Liteň realizovala společnost Atelier Svatopluk, o. p. s., v Litni, jejímž zakladatelem je městys Liteň. Stezka byla vytvořena s podporou Region Karlštejnsko, o. s., a financována dotací Státního zemědělského a intervenčního fondu z programu Podpory rozvoje venkova ve výši 994 806 Kč. Celkové náklady na realizaci stezky činily 1 048 100,79 Kč. Zařadila se tak k dalším naučným stezkám, které byly v mikroregionu Karlštejnsko již vytvořeny. Obsahová příprava a instalace panelů se uskutečnila v průběhu roku 2013. Realizace naučné stezky proběhla v těchto fázích: výběr témat zastavení, výběr míst pro instalaci informačních panelů a stavební řízení, výběrové řízení, výroba a instalace panelů, sazba textů a fotografií na informační panely, výroba plastových informačních tabulí a jejich osazení na panely v terénu. Vlastní realizaci provedla jako veřejnou zakázku malého rozsahu v termínu od 1. 6. do 31. 10. 2013 firma Ing. Vladimír Glaser podle smlouvy o dílo uzavřené s Atelier Svatopluk, o. p. s., dne 20. 5. 2013.\n\nV rámci projektu Naučné stezky Liteň byly vytištěny a distribuovány propagační materiály, především mapky s vyznačením čtyř tematických stezek a jejich zastavení. Obsah informačních panelů naučné stezky byl v roce 2014 zveřejněn v digitální podobě na Internetu. Průběh přípravy stezky a instalace informačních panelů byl průběžně dokumentován. Informace o zprovoznění stezky byly průběžně poskytovány serverům specializovaným na propagaci naučných stezek.\nNaučná stezka Liteň je tvořena čtyřmi tematickými barevně odlišenými stezkami: modrá, zelená, červená a žlutá. Na panelech a digitální prezentaci jsou stezky značeny velkými písmeny A (zelená), B (žlutá), C (modrá), D (červená) a pořadovým číslem zastavení v každé ze stezek. Nejvíce zastavení má zelená stezka (12), žlutá (7), modrá (4), červená (4). Začátek stezek je na Náměstí v Litni, kde jsou panely Vítejte v Litni a Špejchar označený jako 0. Zastavení naučné stezky jsou značena dřevěnými panely s informacemi a fotografiemi. Trasa stezky je vyznačena barevnými kovovými směrovkami podle barvy každé ze stezek. Každá z tematických stezek nabízí zajímavý program na jednodenní výlet.\n\nNaučná stezka Liteň je svým zaměřením určena všem turistům a návštěvníkům městyse Liteň a jeho nejbližšího okolí. Zastavení těchto stezek upozorňují na historické, architektonické, přírodní a technické pozoruhodnosti Litně a okolních obcí. Tím naučná stezka oslovuje zájemce o všechny kategorie atraktivit.\nNejvětší počet zastavení je v parku u kostela sv. Petra a Pavla (dříve Svatopetrské náměstí). Park u Liteňského pomníku byl v roce 2013 nově upraven a proti pomníku jsou tři informační panely Naučné stezky Liteň k zastavením Zámek, Svatopluk Čech, kostel sv. Petra a Pavla a Základní škola Františka Josefa Řezáče v Litni.\n\nVýchozím bodem všech čtyř stezek je Náměstí v Litni. Zde je také zastavení 0 Špejchar. Jednotlivé stezky nabízejí návštěvníkům tato zastavení:\n\nA1. Synagoga, A2. Svatopluk Čech, A3. Muzeum, A4. Kostel, A5. Škola, A6. Zámek, A7. Učiliště, A8. Vlence, A9. Vodárna, A10. Pískovna, A11_1. Pomník, A11_2. Mlýny, A12. Nádraží Běleč\n\nB1. Obora, B2. Skuhrov, B3. Mlýny, B4. Leč, B5. Obora, B6. Babka, B7. Hřbitov\n\nC1. Čechovna, C2. Nádraží Liteň, C3. Kapličky, C4. Hrobka rodiny Daubkovy\n\nD1. Vyhlídky Liteň, D2. Skuhrov, Hatě, D3. Obora, D4. Korno\n\n\n\n\n\n\n\n\n\n\nS městysem Liteň jsou spojeny osudy řady významných osobností.\n\nV Litni prožil krátký úsek svého dětství (1853–1856) básník a spisovatel Svatopluk Čech (21. 2. 1846 – 23. únor 1908). Liteň si Svatopluka Čecha připomíná ve vztahu k jeho básni \"Ve stínu lípy\". Poprvé vyšla časopisecky v Květech v roce 1879. Patřila mezi autorova nejoblíbenější díla. Socha sedícího Svatopluka Čecha v životní velikosti je symbolicky umístěna na místě památné lípy, pod kterou si v jeho básni \"Ve stínu lípy\" vypráví a vzpomíná osm liteňských sousedů. Panely odkazují i na další místa spojená s Čechovým pobytem: liteňskou školu, kostel a zejména zámek s domem, kde bydlel – Čechovnou.Svatopluk Čech, kostel sv. Petra a Pavla a Základní škola Františka Josefa Řezáče v Litni. Návštěvníci Litně si mohou ve stínu lípy odpočinout na lavičce a vrátit se do časů básníkova mládí nebo zavzpomínat na svá školní léta. Čechovu báseň připomíná i restaurace vedle školy stylově nazvaná restaurace „Ve stínu lípy“. Litni tak Svatopluk Čech věnoval báseň, ve které se vrátil šťastných let svého dětství, která prožil v Litni. V této souvislosti je třeba zdůraznit, že Svatopluk Čech byl od konce 19. století do své smrti mimořádně oblíbenou osobností. Již za jeho života a zejména po smrti (23. únor 1908) byla náměstí, ulice a školy v Čechách nazývány jeho jménem a byly odhalovány jeho pomníky a busty. V Praze, kde po většinu svého života žil a kde zemřel, je po něm pojmenován Čechův most, sady s jeho sochou na pražských Vinohradech, Náměstí Svatopluka Čecha a podobně ulice, náměstí a školy v různých českých městech. Pohřben byl s velikou slávou na Vyšehradě. Park u Liteňského pomníku byl v roce 2013 nově upraven.\n\nHistorií Litně a obcí v liteňské farnosti se zabýval liteňský farář, vikář a čestný kanovník páter Josef Kreisinger (9. 12. 1857 – 21. 10. 1934). V roce 1896 vlastním nákladem vydal knihu \"Liteň a přifařené k ní obce\" a čistý výtěžek věnoval spolku pro vystavění věže při chrámu páně v Litni. V úvodu práce uvádí, že navazuje na myšlenku svého předchůdce faráře Františka Josefa Řezáče zpracovat historii Litně. Kreisingerova kniha je cenná podrobnými citacemi z farních kronik a listin liteňské vrchnosti k dějinám městyse, liteňského panství a farnosti. Popisuje vývoj kostela sv. Petra a Pavla, fary, zámku, školy, hřbitova, židovského hřbitova a dalších míst. Uvádí přehled majitelů panství, jeho správců, farářů, starostů a dalších činitelů městyse. Práce obsahuje i přepis nápisů v kostele a na kostelních zvonech. Josef Kreisinger je pohřben na liteňském hřbitově.\n\nNa své pobyty v Litni a na zámku vzpomíná manželka Jiřího Daubka pěvkyně Jarmila Novotná (23. září 1907 Praha – 9. února 1994 New York) ve své vzpomínkové knize \"Byla jsem šťastná\".\n\nK poctě slavné pěvkyně je na liteňském zámku každoročně pořádán hudební festival nesoucí její jméno, Pocta Jarmile Novotné. Pořadatelem je Zámek Liteň, občanské sdružení. Festival si získal jméno mezi interprety a účastní se jej sólisté významných světových operních scén. V roce 2014 zde vystoupila Martina Janková, Dagmar Pecková, Adam Plachetka a Štefan Margita. Pod taktovkou Jiřího Bělohlávka a za doprovodu orchestru PKF – Prague Philharmonia byly uvedeny árie a předehry z oper Mozarta, Mascagniho, Rossiniho, Čajkovského, Saint-Saënse a Smetany. Koncerty se konají v budově zámku, Čechovně i v zámeckém parku jako open air koncert. Festival si klade za cíl uctít památku jedné z nejvýznamnějších pěvkyň dvacátého století a ukázat ji nejen jako mimořádnou uměleckou osobnost, ale i jako statečnou ženu. Festivalové koncerty doplňují vzpomínky a diskusní vystoupení pamětníků, muzikologů, historiků umění a interpretů.\n\n\n\n"}
{"id": "75649", "url": "https://cs.wikipedia.org/wiki?curid=75649", "title": "Napoleon III.", "text": "Napoleon III.\n\nCharles Louis Napoleon Bonaparte (20. dubna 1808 Paříž – 9. ledna 1873 Londýn), zvaný Ludvík Napoleon, jinak též Napoleon III., byl synem Ludvíka Bonaparta a jeho manželky, královny Hortense de Beauharnais. Jeho otec vládl Holandskému království, které existovalo po určitou dobu z vůle Napoleona I. Bonaparta. Stal se prvním prezidentem Francie (s titulem princ-prezident) a posléze se prohlásil za francouzského císaře. Jeho vláda byla svržena poté, co byl zajat v prusko-francouzské válce během bitvy u Sedanu.\n\nPo definitivním pádu prvního Francouzského císařství se přívrženci Napoleona I. Bonaparta rozprchli na všechny strany. Královna Hortense de Beauharnais a její syn se odebrali do vyhnanství nejprve do Ženevy, potom do Augsburgu, kde její syn navštěvoval gymnázium, a konečně na zámek Arenenberg ve Švýcarsku, kde se pravidelně zdržovali. Když roku 1831 vypuklo v Romagni povstání proti papežovu světskému panství, Ludvík Napoleon se ho účastnil se svým starším bratrem, který při tomto pokusu zemřel na spalničky. Povstání bylo potlačeno zakročením rakouského vojska a princ Ludvík Napoleon se jen po mnohém dobrodružství zachránil do Švýcarska. Zde se po několik let choval tiše, obíraje se vojenskými a politickými studii, jejichž výsledkem byly spisy \"Considérations politiques et militaires sur la Suisse\" („Politické a vojensko-teoretické úvahy o Švýcarsku“) a \"Manuel sur l'artillerie\" („Příručka o dělostřelectvu“).\n\nDůležitý obrat v jeho životě nastal, když roku 1832 zemřel Napoleon II., syn císaře Napoleona I. a vévoda zákupský, a on se po jeho smrti stal hlavou rodu Bonapartů. Tehdy vydal spis \"Rêveries politiques\" („Politické sny“), v němž císařskou vládu prohlásil za ideál státního zřízení. Nemoha se dočkati podvrácení panství Orleánského ve Francii, zosnoval roku 1836 štrasburské spiknutí, které se však nezdařilo a on sám byl zajat, ale z milosti krále Ludvíka Filipa byl pouze vypovězen do Ameriky. Když se doslechl o matčině nemoci, vrátil se do Evropy a po její smrti dne 3. října 1837 se zdržoval na zámku Arenenberg, až vláda francouzská požádala o jeho vyhoštění. Aby ušetřil pohostinnému Švýcarsku pokoření nebo porážku, rozhodl se, že je dobrovolně opustí.\n\nLudvík Napoleon se odebral do Spojeného království a vydal tam roku 1839 spis \"Idées Napoléoniennes\" („Napoleonské ideje“), v němž rozvedl své politické názory. Když král Ludvík Filip pokládal své panství za upevněné, požádal Napoleon anglickou vládu o vydání ostatků Napoleona I.; anglická vláda ochotně vyhověla této žádosti, když se mohla zbavit slušným způsobem této nemilé vzpomínky. Pod jménem princ z Joinville se Napoleon vypravil na ostrov Svaté Heleny, aby přivezl do Francie tělo Napoleona I., aby podle vůle jeho mohlo býti pohřbeno na březích Seiny uprostřed národa francouzského.\n\nOživením napoleonských tradic byl Ludvík Napoleon uveden v blud, že jsou Francouzi přesycení orleánskou vládou a že celá Francie očekává jeho příchod, aby ji mohla ze sebe svrhnout. Některé kroky zahraniční diplomacie si vykládal za její souhlas, ale většinou nebyly ničím jiným než prostředkem, aby způsobily francouzské vládě nesnáze a odvrátily její pozornost od jiných otázek (např. záležitostí oblastí na východ od Evropy). Proto si Ludvík Napoleon najal loď, přistál se svými věrnými 6. srpna 1840 u francouzského břehu poblíž Boulogne-sur-Mer a pokusil se města překvapením zmocnit. Když se však nikdo nehýbal, dal se na útěk, byl však zajat a jako vězeň přiveden do Paříže.\n\nKomora pairů ho odsoudila 6. října 1840 k doživotnímu vězení v pevnosti v Hamu v departementu Somme. Před soudem nepůsobil jako obžalovaný, nýbrž jako obhájce národní svrchovanosti a jako zákonný dědic císaře Napoleona I. Největší trest, který ho stihl, byl, že se stal v očích francouzské veřejnosti směšným. V Hamu strávil šest let svého života v mírné vazbě, kterou s ním sdílel jeho spoluviník a lékař Henri Conneau.\n\nFrancie, která na něho zapomněla, počala si ho opět všímat, když se mu podařilo 25. května 1846 v oděvu malíře Pingueta společně s Conneauem oklamat stráže a uprchnout z vězení v Hamu. Opět se odebral do Anglie, která mu ochotně poskytla přístřeší. Přes všechny nehody nepozbyl víry, že je Prozřetelností vyvolen k velikým věcem. Sotva uslyšel v Londýně, že ve Francii vypukla revoluce, která podvrátila trůn Bourbonům, ihned spěchal do Paříže, aby vlastníma očima pozoroval rozvoj událostí.\n\nProzatímní vláda mu dala pokyn, aby bez prodlení opustil Paříž. Uposlechl ji bez odporu, ale v Paříži zůstali jeho přátelé, kteří opatrně, ale účinně pracovali v jeho prospěch. Při volbách do Ústavodárného sněmu byl zvolen za poslance. Při verifikaci voleb se prozatímní vláda snažila, aby jeho volba byla zrušena, ale sněm ji velikou většinou uznal za platnou. Ludvík Napoleon však nechtěl proti sobě popudit prozatímní vládu, a proto se zřekl mandátu. Tímto opatrným jednáním získal na svou stranu zámožné třídy, které si přály pokoj a pořádek, i dělnické, které chtěly míti výdělek, což bylo při slabosti mnohočlenné a nesvorné vlády dohromady nemožné. Po zrušení národních dílen vypuklo v Paříži povstání, které bylo po velkém krveprolití a s vypětím všech vojenských sil udušeno. Tato bouře připravila vládu premiéra Louise-Eugèna Cavaignaca o přízeň lidu. Při doplňovacích volbách nebyl zvolen ani jediný vládní kandidát, zato Ludvík Napoleon byl zvolen za poslance ve čtyřech departementech.\n\nPo třetí francouzské revoluci v únoru 1848 byla francouzská monarchie destabilizovaná. 20. prosince 1848 byl Ludvík Napoleon zvolen prezidentem krátkodobé druhé Francouzské republiky, která trvala pouze do 2. prosince 1852. \n\n2. prosince 1852 svrhl Ludvík Napoleon druhou Francouzskou republiku. Uchopil veškerou moc a nechal se proklamovat císařem Francouzů pod jménem Napoleon III. Vzniklo tak druhé francouzské císařství, kterému Napoleon III. panoval po celou dobu jeho existence až do roku 1870. Situace s číslovkou za jeho panovnickým jménem se podobá případu krále Ludvíka XVIII. Napoleon III. nastoupil jako následník svého bratrance Napoleona II., který nikdy nepanoval.\n\nZpočátku panoval Napoleon III. téměř jako diktátor. Již od roku 1852 začali být političtí vězni a zločinci přepravováni na známý Ďábelský ostrov nebo v mírnějších případech do Nové Kaledonie. Dne 28. dubna 1855 byl na Napoleona III. spáchán atentát, který však císař přežil.\nNapoleonův útok na Rusko s požadavky na vliv v Osmanské říši vedly k úspěšné účasti Francie v krymské válce (březen 1854 – březen 1856). V roce 1858 schválil Napoleon III. vyslání námořní expedice s cílem potrestat Vietnam a přinutit vietnamský císařský dvůr přijmout přítomnost Francouzů v zemi. 14. ledna 1858 Napoleon unikl dalšímu pokusu o atentát. V květnu až červenci 1859 byl francouzský zásah příčinou porážky Rakouska v Itálii (bitva u Solferina). Zásah do Mexika (leden 1862 – březen 1867) však skončil porážkou a popravou mexického císaře Maxmiliána I. Habsbursko-Lotrinského, Francií instalovaného a podporovaného. Vliv Francie dále ohrožovalo pruské drtivé vítězství nad Rakouskem v červnu – srpnu 1866.\n\nZa vlády Napoleona III. se Francouzská koloniální říše rozrostla v Indočíně, v Alžírsku, v Senegalu a v Pacifiku. Velkou Británii podpořil v druhé opiové válce proti Číně.\n\nDůležitým počinem za vlády Napoleona III. byla přestavba Paříže. Motivem byla modernizace hlavního města, ale také snaha snížit schopnost revolucionářů vést v úzkých uličkách staré Paříže odpor proti vládě. Velké části města byly zbourány a staré spletité ulice byly nahrazeny mnoha širokými bulváry, což v případě potřeby umožňovalo použití děl i ve městě. Přestavba Paříže se uskutečnila pod vedením barona Haussmanna (1809–1891), pařížského prefekta v letech 1853–1870).\nK zásluhám císaře Napoleona III. patří podpora a financování stavby Suezského kanálu (otevřen 17. listopadu 1869), realizované Ferdinandem Lessepsem, bratrancem císařovny Evženie (Lessepsova matka, Španělka, byla tetou Evženiiny matky Manuely de Montijo).\n\nNapoleon III. inicioval také rozsáhlou výstavbu železniční sítě. Její podoba však byla velmi neefektivní, neboť všechny dráhy směřovaly do Paříže. Existovalo tedy spojení mezi Paříži a Lyonem, Caen a Marseilles, ale tato města navzájem spojena nebyla: tak například při cestě z Marseilles do Bordeaux bylo nutné jet přes Paříž. Tato skutečnost snižovala ekonomický přínos železnice. Také francouzská armáda byla podobně těžkopádně organizovaná a byla méně efektivní než mnohem rozumněji organizovaná armáda pruská.\n\nDoufaje, že dosáhne vojenské slávy podobně jako jeho strýc a přinucen k tomu diplomacií německého kancléře Otto von Bismarcka, rozpoutal Napoleon III. roku 1870 francouzsko-pruskou válku. Tato válka se ukázala pro Francii katastrofální. Vyhraná válka pomohla Německu sjednotit se a vytvořit Německé císařství. Zároveň také poskytla příležitost Itálii, která k sobě konečně připojila Řím a dokončila sjednocení. V bitvě u Sedanu byl císař zajat (2. září 1870) a sesazen o dva dny později v Paříži silami třetí Francouzské republiky. \n\nManželkou Napoleona III. byla císařovna Evženie, rozená de Montijo, která byla španělskou šlechtičnou se skotskými předky. Napoleon III. měl jednoho syna, Eugena Bonaparta. Vlivem císařovny Evženie a jejích častých pobytů v blízkosti její vlasti se velmi rozmohl lázeňský život v Biarritz na jihozápadním pobřeží Francie.\n\nNapoleon III. zemřel v exilu v Anglii 9. ledna 1873 na sepsi v důsledku komplikací vyvolaných močovými kameny. Je pohřben v Císařské kryptě u opatství svatého Michaela ve Farnborough v hrabství Hampshire v Anglii.\n\n\n\n"}
{"id": "75650", "url": "https://cs.wikipedia.org/wiki?curid=75650", "title": "Štýrský Hradec", "text": "Štýrský Hradec\n\nŠtýrský Hradec (německy \"Graz\", slovinsky \"Gradec\"), hlavní město Štýrska, je druhé největší město v Rakousku. Historické centrum Štýrského Hradce bylo zapsáno na Seznam světového dědictví UNESCO v roce 1999. Hlavním symbolem a jakýmsi poznávacím znakem Štýrského Hradce je Schloßberg – zámecký vrch s hodinovou věží a pevností, jejíž základy pocházejí již z 9. století. Graz je znám také jako město studentů, neboť na čtyřech univerzitách tu studuje na 50 tisíc vysokoškoláků. Ve městě panuje teplé klima, které sem ze středomoří přivádí vzdušné proudy, takzvané fény. Žije zde obyvatel.\n\nPrvní sídlo na místě dnešního Štýrského Hradce postavili již Římané. Později tu obyvatelé příbuzní s dnešními Slovinci postavili malý hrad – „Gradec“. Dnešní německý název „Graz“ byl poprvé užit v roce 1128 za vlády vévodů Babenberských. Zejména pod vládou Habsburků Štýrský Hradec vzkvétal jako významné obchodní centrum a v roce 1281 mu král Rudolf I. Habsburský udělil zvláštní privilegia. Habsburkové z místního opevnění kontrolovali území dnešního Štýrska, Korutan, částí severní Itálie a Slovinska až po Terst. Sídlo tu měl i Ferdinand II., který se po korunovaci na císaře (1619) přestěhoval do Vídně. V průběhu 16. století tu byla vybudována univerzita, renesanční Zemský dům a také Hodinová věž. Město muselo staletí čelit nájezdům Turků a od roku 1797 armádě Napoleona. Štýrský Hradec a zejména pevnost Schloßberg v bojích prokázaly svoji ohromnou sílu, když úspěšně čelili 8 velkým ofenzivám. Po dobytí Vídně musel automaticky kapitulovat i Štýrský Hradec. Francouzi rozbořili a zničili řadu památek. Symbol města – hodinovou věž však obyvatelé města natolik zbožňovali, že za její ponechání v původním stavu zaplatili Francouzům obrovskou sumu peněz. Další demolice město zažilo ve 2. světové válce, kdy bylo srovnáno se zemí 16 % všech budov.\n\nV roce 2003 byl Graz vyhlášen hlavním městem evropské kultury.\n\nSchloßberg (Zámecký vrch) – komplex několika staveb a opevnění na 120 m vysokém kopci, zdvihajícím se přímo od břehu řeky Mur. Tvoří střed historického centra a je hlavním symbolem města. Hrad Schloßberg je zapsán v Guinessově knize rekordů jako nejhůře dobyvatelná pevnost. Dokázal totiž čelit mnoha útokům turecké i francouzské armády. Jako symbol neohrozitelnosti najdeme na té nejvyšší terase opevnění sochu lva. Ve 2. světové válce zde byl vybudován 6 km dlouhý systém štol, které měly 20 vchodů a sloužily jako kryt pro 40 tisíc lidí. Část štol je zpřístupněna.\n\nUhrturm (Hodinová věž) – symbol Štýrského Hradce, který se nad městem tyčí již řadu staletí. První věž zde stála již ve 13. století, dnešní podoba však pochází z roku 1560. Pro lepší viditelnost byla na ciferníku umístěna pouze velká hodinová ručička. Později nainstalovaná minutová ručička musela být menší, což je jedna ze zvláštností města. Nejstarší z trojice zvonů v této věži pochází z roku 1382. Malé komůrky na třech rozích střechy sloužily pro požární hlídky, které z jejich oken signalizovaly, kde hoří a pomocí červených praporů navigovaly zásahové jednotky v ulicích.\n\nLandhaus (Zemský dům) – nádvoří, ke kterému se dostaneme nenápadnou branou hned vedle informačního centra v Herrengasse. Patří mezi nejvýznamnější renesanční památky ve střední Evropě. Tříposchoďové arkádové nádvoří bylo dokončeno v roce 1657 italským architektem Domenicem dell'Alliem.\n\nLandeszeughaus (Zbrojnice) – Zbrojnice z roku 1645 se nachází hned vedle renesančního nádvoří Landhausu. Uvnitř je sbírka 32 000 kusů brnění a zbraní z období třicetileté války, nejrozsáhlejší expozice svého druhu na světě.\n\nDům umění (Kunsthaus) – Významní angličtí architekti Peter Cook a Colin Fournier si dali za cíl vytvořit moderní budovu ztvárňující živou hmotu a dle jejich návrhů stojí na břehu řeky Mury stojí objekt pojmenovaný „Friendly alien“. Dům umění připomíná živou hmotu nejen svým tvarem (na vrchu budovy jsou např. nozdry), ale také svými projevy, jako je vydávání zvuků a světelných efektů. Pod svrchním pláštěm tvořeným 1066 deskami různého tvaru, jsou umístěna světla, která ve tmě vysílají speciální efekty. Pěkný pohled na Dům umění je z terasy Schlossbergu. Stavba byla dokončena v roce 2003, kdy byl Štýrský Hradec zvolen hlavním městem evropské kultury. Uvnitř komplexu rozděleného do několika různých sektorů probíhají po celý rok různé výstavy moderních děl světových umělců. Jakousi stálou expozici tvoří okno umístěné v jedné „nozdře“ namířené na hlavní symbol města, Hodinovou věž. \n\nMurinsel (umělý ostrov na řece Mur) – Společně s Domem umění je originální Murinsel příkladem \"hravé\" moderní architektury. Obě stavby byly dokončeny v roce 2003, kdy byl Štýrský Hradec hlavním městem evropské kultury. Neobvyklou konstrukci umělého ostrova ztvárňující lasturu navrhl newyorský designer a fotograf Vito Acconci. Na ostrově, který je pomocí mostů spojen s oběma břehy řeky, se nachází patrová restaurace a amfiteátr. V noci je Murinsel nasvícen modrými reflektory.\n\nMausoleum – Zajímavá stavba ztvárňující přechod renesance v baroko ve které jsou uloženy ostatky císaře Ferdinanda II., který ve Štýrském Hradci zřídil správní sídlo. Stavbou byl v roce 1614 pověřen italský architekt Giovanni Pietro de Pomis a byla dokončena roku 1638. Na vnitřní barokní výzdobě zanechal svůj rukopis i Johann Bernhard Fischer z Erlachu, jeden nejvýznamnějších barokních stavitelů.\n\nKatedrála svatého Jiljí – V bezprostřední blízkosti Mausolea se nachází gotický dóm z 15. století. Stavba navenek nepůsobí příliš honosně, ale interiér je bohatě zdobený. Mezi nejvzácnější části Dómu patří originální klenba, oltář a dvě slonovinou zdobené truhly po jeho stranách, které mají \"nevyčíslitelnou hodnotu\".\n\nGlockenspiel – Lidová obdoba orloje, v jejímž okně namísto apoštolů tančí tradiční rakouská hospodyňka s hospodářem dokazuje, že Štýrský Hradec měl smysl pro zábavné prvky v architektuře již dávno před výstavbou Kunsthausu či Murinselu. Glockenspiel nechal vystavět obchodník Gottfried Maurer, který se inspiroval podobnými stavbami v Belgii a severním Německu. První zvonění 24 zvonů Glockenspielu obdivovali občané Štýrského Hradce na Štědrý den v roce 1905. Glockenspiel hraje vždy v 11., 15. a v 18. hodin.\n\nHofbäckerei (Dvorní pekařství) – Pekařství, které zaujme svým bohatě zdobeným portálem z dubového dřeva, má dlouholetou tradici. Portál nesoucí císařský symbol dvou pozlacených orlic pochází z roku 1891. Dvorní pekařství ovšem na stejném místě funguje již od roku 1569.\n\nKostel Nejsvětějšího Srdce Ježíšova – Vysoko nad okolními střechami se tyčí třetí nejvyšší rakouská katedrála Božského Srdce Páně. Tato neogotická cihlová stavba z roku 1881 má výšku 109,6 m.\n\nBasilika Mariatrost – Tento barokní skvost se nachází na předměstí Štýrského Hradce. K bohatě zdobené bazilice, jejíž podoba se dochovala v původním stavu z roku 1730, vede schodiště s 200 schody.\n\nHrad – Nenápadná stavba starého hradu ve své věži skrývá nejvýznamnější gotické schodiště, tzv. \"Schodiště sbratření\" z roku 1499. Komplikovaná soustava dvou navzájem propojených schodišť symbolizuje věčnost a společnou cestu.\n\nZámek Eggenberg - barokní zámek, zapsaný na seznamu UNESCO, nachází se v něm expozice historické sbírky, starožitností, mincí a umění Universalmuseum Joanneum.\n\nMěsto Štýrský Hradec každé dva roky uděluje literární cenu Franze Nabla. Koná se zde hudební festival Jazz Sommer, jenž probíhá každoročně od poloviny července do konce prvního týdne v srpnu. Na přelomu července a srpna hostí město festival pouličních divadelních souborů La Strada. Festivaly jsou vydatně podporovány městem a vstupné se vybírá pouze na některá představení.\n\n\n\n"}
{"id": "75653", "url": "https://cs.wikipedia.org/wiki?curid=75653", "title": "Nashova rovnováha", "text": "Nashova rovnováha\n\nNashova rovnováha je v teorii her taková situace, kdy žádný z hráčů nemůže jednostrannou změnou zvolené strategie vylepšit svoji situaci. Současně se jedná i o koncept řešení nekooperativních her více hráčů. Své jméno získala po Johnu Nashovi, který dokázal, že každá konečná hra má alespoň jedno takové řešení.\n\nKoncept Nashovy rovnováhy se využívá pro analýzu výsledků strategické interakce několika aktérů. Jinými slovy se jedná o způsob předvídání rozhodnutí individuálních subjektů, které se rozhodují současně a jejich rozhodnutí závisí na rozhodnutí ostatních. Základním principem určení Nashovy rovnováhy je nemožnost předpovědět výsledek, pokud budeme nahlížet na jednotlivá rozhodnutí izolovaně. Musíme každé rozhodnutí hráče uvažovat v kontextu možných rozhodnutí ostatních. Nashova rovnováha byla použita při analýzách konfliktních situací jako války nebo Závody ve zbrojení (viz Vězňovo dilema) a zmírnění konfliktů při jejich opakování. Také byla použita ke studiu možností kooperace lidí s různými preferencemi (viz Bitva pohlaví). Další aplikace spočívají ve studiu procesů přijímání technických standardů, modelovaní dopravních situací, organizování aukcí.\n\nPředstavme si, že hráči navzájem znají svoje strategie. Pak se každý hráč může zeptat sám sebe: \"Pokud znám strategie ostatních a budu je brát za pevně dané, mohu změnou mé akce získat nějaký prospěch?\". Pokud bude odpovědí \"ano\", pak takováto situace není Nashovou rovnováhou. Pokud ale všichni hráči odpoví \"ne\" pak je toto řešení stabilním a označujeme ho za Nashovu rovnováhu. Nashovu rovnováhu tedy můžeme označit jako nejlepší možnou reakci na strategie ostatních.\n\nNechť (S, f) je hra s \"n\" hráči, kde \"S\" je množina možných akcí hráče \"i\", \"S = S X S ... S\" jsou strategie všech hráčů a \"f = (f(x), ..., f(x))\" je výplatní funkce. Nechť \"x\" je výběr akcí všech hráčů vyjma hráče \"i\". Každý hráč \"i\" ∈ <nowiki>{1, ..., n}</nowiki> si zvolí strategii \"x\" pak ve výsledné situaci \"x = (x, ..., x)\" přísluší hráči \"i\" výplatní funkce \"f(x)\". Situaci \"x\" ∈ \"S\", kdy si žádný z hráčů nemůže jednostrannou změnou své akce zlepšit výsledek, tedy zvýšit hodnotu výplatní funkce, zapíšeme jako: formula_1\nVýsledek může ležet buď v ryzích strategiích (volba konkrétní akce) nebo strategiích smíšených (je přidán koeficient pravděpodobnosti využití jednotlivých akcí). Nash dokázal, že každá konečná hra má alespoň jedno rovnovážné řešení.\n\nPokud platí v předchozí nerovnici ostrá nerovnost (formula_2 namísto formula_3) mluvíme o Silné Nashově rovnováze. V případě, že existuje rovnost mezi formula_4 a další akcí z množiny formula_5 pak toto řešení označujeme jako Slabou Nashovu rovnováhu.\n\nNechť formula_6 značí zvolené akce všech hráčů vyjma hráče formula_7. Definujme nejlepší reakci hráče formula_7 jako formula_9. formula_9 značí vztah souboru všech pravděpodobnostních rozdělení akcí ostatních hráčů k množině akcí hráče formula_7, tak že každý prvek: :formula_12 je nejlepší reakcí na formula_6.\nDefinujme\nformula_14\n\nPomocí Kakutaniho věty o pevných bodech dokážeme, že formula_15 má pevný bod. To znamená, že existuje formula_16 takové, že formula_17. Protože formula_18 je nejlepší reakcí všech hráčů na situaci formula_16, existence pevného bodu dokazuje, že existuje taková situace, která je nejlepší reakcí na sebe samu. Žádný z hráčů nemůže změnou nic získat a jedná se tedy o Nashovu rovnováhu.\n\nMějme hru formula_20, kde formula_21 je počet hráčů a formula_22 je množina všech možných strategií všech hráčů. Množiny strategií formula_23 všech hráčů jsou konečné. Nechť formula_24 je množinou míšených strategií hráčů. Konečnost formula_23 zaručuje kompaktnost množiny formula_26.\n\nNyní definujeme výplatní funkce. Pro smíšenou strategii formula_27 a při volbě akce formula_28 je ziskem hráče formula_7\n\npro formula_31.\nZ toho vyplývá, že\n\nNyní použijeme formula_33 pro definování formula_34.\nNechť\nformula_35\npro formula_28.\n\nNyní můžeme jasně vidět, že každé formula_37 je platnou smíšenou strategií v formula_38. Také můžeme snadno ověřit, že každé formula_37 je spojitou funkcí formula_40 a tedy i formula_41 je spojitou funkcí. formula_26 je nyní vektorovým součinem konečného množství kompaktních konvexních množin a tedy i formula_41 je kompaktní a konvexní. Nyní můžeme pro formula_41 využít Brouwerovy věty o pevných bodech. Tedy formula_41 má pevný bod v formula_26, nazvěme ho formula_16\n\nPro důkaz, že formula_16 je Nashovou rovnováhou v formula_49, stačí ukázat, že:\nformula_50\n\nTímto jednoduše vyjadřujeme, že žádný hráč nemá další zisk z jednostranné změny své strategie, což je podmínka Nashovy rovnováhy.\nPředpokládejme, že možné zisky všech hráčů nejsou všechny rovny nule. Potom formula_51, formula_52 a formula_28 takové, že\nformula_54.\n\nPovšimněme si, že\n\nNechť je tedy\nformula_56.\nformula_57 označme za vektor zisků s indexy akcí formula_23.\nPokud je formula_59 pak platí i formula_60.\n\nNásledně tedy\nV případě že formula_63, pak formula_64 tvoří kladné váhy vektoru formula_65.\nMějme tvrzení, že\n\nformula_67.\nNejprve poznamenejme, že pokud formula_54 pak je toto správná definice výplatní funkce. Nyní předpokládejme, že\n\nZ našich předchozích tvrzení plyne\nLevá strana výrazu je rovna nula, tedy i celý výraz je roven formula_71. Nakonec se tedy dostáváme k\nformula_72\n\nKde je poslední nerovnost z důvodu, že formula_64 je nenulový vektor. Toto je zřejmý spor, tudíž všechny zisky musí být opravdu nulové. Pak tedy je formula_16 Nashovou rovnováhou pro formula_49.\n\nKoncept Nashovy rovnováhy poprvé představil Augustin Cournot ve svém modelu duopolu (1838). V tomto modelu firmy rozhodovaly o velikosti výroby za účelem maximalizace svého zisku. Nicméně nejvýhodnější velikost výroby závisí i na produkci druhé firmy. Cournotova rovnováha pak nastává v bodě, kdy obě firmy dosahují nejvyššího zisku s ohledem na zvolený objem výroby konkurenta.\nModerní koncept Nashovy rovnováhy v teorii her je definován v rámci smíšených strategií, kde si hráči volí pravděpodobnosti volby jednotlivých strategií. Koncept smíšených strategií byl uveden Johnem von Neumannem a Oscarem Morgensternem v roce 1944 v knize \"Theory of Games and Economic Behavior\". Nicméně jejich analýza byla omezena na speciální případy her s nulovým součtem. Ukázali, že Nashova rovnováha ve smíšených strategiích existuje pro jakoukoliv konečnou hru s nulovým součtem. John Forbes Nash v roce 1951 ve svém článku \"Non-Cooperative Games\" dokázal, že pro každou konečnou hru existuje alespoň jedna Nashova rovnováha ve smíšených strategiích.Od vývoje konceptu Nashovy rovnováhy bylo odhaleno, že za určitých podmínek může docházet k chybným závěrům. Proto bylo představeno několik odvozených konceptů (též nazývaných upřesněním Nashovy rovnováhy) přizpůsobených tomu, aby odstranily nedostatky Nashova konceptu. Obzvláště závažným problémem Nashovy rovnováhy založené na \"nedůvěryhodných\" hrozbách. Proto v roce 1965 Reinhard Selten ve svém článku \"Spieltheoretische Behandlung eines Oligopolmodells mit Nachfragetraegheit\" přestavil rovnováhu podher (menší část \"velké\" hry je brána jako samostatný celek), čímž odstranil Nashovy rovnováhy založené na \"nedůvěryhodných\" hrozbách. Další rozšíření Nashovy rovnováhy se zabývají situacemi, kdy se hra opakuje a nebo hráči nemají všechny informace. Všechna tato rozšíření však sdílejí základní princip, tedy analyzují, jak se rozhodnout v případě, že hráč musí brát v úvahu rozhodnutí ostatních.\n\nPokud se jedná o nalezení Nashovy rovnováhy ve hře dvou hráčů v oboru ryzích strategií, můžeme použít zjednodušenou metodu. Celou hru zaneseme do matice a hledáme její sedlový bod. To znamená, že hledáme sloupcová maxima pro výplaty prvního hráče a řádková maxima ve výplatách druhého hráče. Tam kde se tyto body shodují nastává Nashova rovnováha. Pro výpočet rovnováhy více hráčů využijeme postupů lineárního programování. Výpočet Nashovy rovnováhy ve smíšených strategiích je úlohou nelineárního programování..\n\n\"Koordinační hra\" je klasickým příkladem hry dvou hráčů s možnými dvěma strategiemi. Hráči by měli spolupracovat a zvolit strategii A, protože jejich výplata bude v tomto případě nejvyšší, tedy 4. Další Nashova rovnováha nastává i v situaci, kdy oba zvolí strategii B. V tomto případě je ale výplata obou hráčů menší než v předchozí případě. I přesto však ani jeden z hráčů již nemůže jednostrannou změnou strategii nic získat.\n\nPříkladem koordinační hry je rozhodování dvou firem s kompatibilními produkty mezi dvěma dostupnými technologiemi. Ty mají zvolit jednu z technologií za standard. Pokud se obě firmy shodnou na jedné technologii, mohou očekávat obchodní úspěch. Pokud se ale nedohodnou, skončí jejich produkty neúspěšně.\n\nPři jízdě autem si musíme zvolit, zda pojedeme po levé nebo pravé straně silnice, a jedná se tedy také o koordinační hru. Pokud například hodnota 100 značí, že nedojde k nehodě a 0 značí nehodu, pak můžeme naši hru definovat následovně:\nV tomto případě dostáváme opět dvě rovnovážná řešení v ryzích strategiích, tedy pokud se oba hráči rozhodnou pro jízdu vlevo nebo se oba rozhodnou pro jízdu vpravo. Pokud bychom uvažovali i smíšené strategie, pak k těmto dvěma strategií přidáme ještě jedno rovnovážné řešení, kde se každý z hráčů rozhodne s 50% pravděpodobností pro levou a s 50% pravděpodobností pro pravou stranu.\n\nVězňovo dilema je podobná koordinační hra. Oba hráči se rozhodují, jestli zradit a přiznat se, nebo nevypovídat. V tomto případě se zde nachází pouze jedna Nashova rovnováha a oba hráči si zvolí možnost zradit, protože v jakékoliv situaci se vyplatí hráči změnit strategii z mlčení na zradu a vždy si svou situaci zlepší. Tento příklad ukazuje, že Nashova rovnováha není vždy Paretovsky optimální. Zde by se vyplatilo oběma hráčům mlčet a jejich celková situace by se zlepšila. Taková situace však není stabilní.\n\nHra dvou hráčů, kde oba současně vyberou celé číslo od nuly do tří a výhra každého z nich bude rovna menšímu z těchto dvou čísel. Navíc pokud jeden z hráčů vybere vyšší číslo než druhý hráč, musí druhému hráči odevzdat dva své body. Tato hra má pouze jednu ryzí Nashovu rovnováhu: oba hráči zvolí číslo 0 (podbarveno červeně). Pokud by zvolili jiné strategie, mohl by jeden z hráčů vždy zlepšit svou situaci snížením zvoleného čísla a taková situace by nebyla stabilní. Pokud bychom například zvolili jako výchozí situaci zeleně podbarvené políčko v tabulce nalevo, bylo by v zájmu prvního hráče vybrat nižší číslo a přesunout hru na fialově podbarvené políčko. Druhý hráč by pak také zvolil nižší číslo a přesunul by tak výsledek na modré políčko a takto se postupně dostaneme na červeně podbarvené políčko, kde již nastává Nashova rovnováha.\nPokud bychom upravili pravidla tak, že oba hráči získají počet bodů rovný jejich volbě pouze pokud by zvolili stejné číslo a v opačném případě by nezískali nic, nastala by Nashova rovnováha ve čtyřech bodech na úhlopříčce.\n\nPokud má hra jednu Nashovu rovnováhu a je hrána za určitých podmínek, pak hráči zvolí příslušné strategie. Nutné podmínky, které zaručí, že se tak stane jsou následující:\n\nPříklady problémů z teorie her, kde tyto podmínky nejsou splněny:\n\nVzhledem k těmto omezujícím podmínkám, kdy opravdu nastává Nashova rovnováha, je tento koncept málo používán v běžných situacích nebo pozorován při běžném vyjednávání. Nicméně nalézá uplatněni v ekonomických teoriích a evoluční biologii. V ekonomii jsou výplatou hráče peníze a v evoluční biologii přenos genů do další generace.\n\n\n\n\n"}
{"id": "75654", "url": "https://cs.wikipedia.org/wiki?curid=75654", "title": "Šalmaj", "text": "Šalmaj\n\nŠalmaj je dřevěný dechový nástroj s dvojitým plátkem (strojkem) a kónickým vývrtem. Je předchůdcem hoboje a anglického rohu. V mnoha zemích přetrval v rozličných podobách do současnosti a je hojně využíván v tradiční lidové hudbě, např. \"dulzaina\" (příp. \"chirimía\") ve Španělsku, \"xirimia\", \"dolçaina\", \"gralla\", \"tible\" či \"tenora\" v Katalánsku, \"charamela\" v Portugalsku nebo \"ciaramella\" v Itálii.\n\nSlovo \"šalmaj\" je v češtině zpravidla ženského (pouze takto je uvádějí PČP, SSČ, ASCS, Internetová příručka ÚJČ), „zřídka mužského rodu“ (informaci o mužském rodě podává SSJČ a PSJČ).\n\nPodle některých zdrojů vznikla šalmaj v Bagdádu za vlády kalifa Haruna al Rašída (763–807), podle jiných je potomkem anatolského nástroje \"zurna\". Do Evropy se dostala během křižáckých válek, kdy Saracéni využívali k zastrašení protivníka velké vojenské kapely sestávající především ze šalmají, trubek a bubnů. Její jméno pochází tedy pravděpodobně z arabského \"salameya\", někteří etymologové však původ jména odvozují od latinského \"calamus\", což znamená „rákos“.\n\nNástroj je obvykle vysoustružen z jednoho kusu dřeva, opatřen kuželovým vývrtem a roztrubem. Třtinový dvojitý plátek (strojek) byl původně podložen kovovým diskem, který sloužil jako opora rtů, později byl strojek vsunut do dřevěné piruety. Rty se částečně opíraly o piruetu a strojek svíraly pouze lehce, možnost ovládat dynamiku nástroje byla tedy velice omezená. Zvuk šalmaje byl proto pronikavý a silný.\n\nV 16. století došlo k dalšímu rozvoji nástroje – byl zúžen vývrt, zmenšeny prstové otvory, jeho rozsah se zvýšil. Nástroj se vyráběl v několika velikostech, větší typy byly opatřeny klapkou, kterou zakrývala ozdobná krytka – fontanela. Tyto byly nazývány „pumorty“.\n\nV 17. století postupně převzal úlohu šalmaje hoboj, na jehož vývoji se nejvíce podílel francouzský stavitel nástrojů Martin Hotteterre.\n\nPo vzoru Saracénů byly šalmaje brzy po křížových výpravách využívány v evropských vojenských kapelách. Ve čtrnáctém století jsou rovněž zdokumentovány taneční soubory snižcových trumpet a šalmají. Po zdokonalení nástroje na počátku 16. století začal být nástroj spolu s pozouny a dalšími dechovými nástroji hojně využíván městskými kapelami a trubači nejen pro světskou, ale i pro chrámovou hudbu.\n\n\n"}
{"id": "75658", "url": "https://cs.wikipedia.org/wiki?curid=75658", "title": "Lomnička", "text": "Lomnička\n\nLomnička je obec v okrese Brno-venkov v Jihomoravském kraji. Rozkládá se v Boskovické brázdě, přibližně 2 kilometry severně od Tišnova, v katastrálním území Lomnička u Tišnova. Leží v nadmořské výšce 277 m v okrouhlém údolí ohraničeném nevysokými pahorky, z nichž nejvýznamnější je hora Květnice. Obcí protéká potoky Besének a Lomnička. Žije zde obyvatel. V obci je evidováno celkem 155 domů.\n\nPrvní písemná zmínka o obci Lomnička pochází z roku 1235, kde byla uvedena pod názvem Lomnice; názvy se postupně měnily – Lominiz, Lomniczka, Lomnitschka, od roku 1924 platí oficiální název Lomnička.\n\nDějiny Lomničky jsou spojeny s cisterciáckým klášterem Porta coeli založeným královnou Konstancií Uherskou, vdovou po Přemyslu Otakarovi I. Konstancie věnovala klášteru listinou vydanou 6. června 1235 v Brně ves Lomnici; obdařila ji také stejnými právy, jaká měl sám klášter od svého založení. Aby se příliš nezmenšil majetek moravského markraběte Přemysla, přijal za tuto ves Přemysl od své matky 100 hřiven stříbra. Tuto donaci pak v dodatku listiny potvrdili král Václav I. (bratr Přemysla) i olomoucký biskup Robert. Lomnička byla v držení kláštera až do jeho zrušení roku 1782. Slavnostní listina o vlastnictví Lomničky klášterem byla vydána 27. srpna 1235 v Perugii – vesnici potvrdil jako klášterní statek sám papež Řehoř IX., který vyňal klášter a jeho statky z pravomoci diecézního biskupa a osvobodil je od jakýchkoliv desátků. Tím pádem se ves, vlastnictví kláštera, stala zcela nezávislou vrchnosti a podléhala pouze klášteru.\n\nAčkoliv je v originále výše zmíněné listiny jmenována \"Lomnice\", je předmět darování všeobecně ztotožňován se vsí Lomničkou. Lomnička leží dva kilometry severně od Tišnova; Lomnice leží severně od Lomničky, osm kilometrů severně od Tišnova, a patřila do 17. století pánům z Lomnice.\n\nV letech 1980–1990 byla Lomnička součástí Tišnova.\n\n\nV obci působí Sokol Lomnička a sbor dobrovolných hasičů.\n\n\n"}
{"id": "75660", "url": "https://cs.wikipedia.org/wiki?curid=75660", "title": "SK-NUTS", "text": "SK-NUTS\n\nSK-NUTS je zkratka pro normalizovanou klasifikaci územních celků ve Slovenské republice pro potřeby statistického úřadu a Eurostatu.\n\nZapadá do širší klasifikace NUTS v rámci Evropské unie.\n\nKaždý slovenský kraj, okres či obec má v SK-NUTS jedinečný kód, který začíná písmeny SK (udávajícími, že jde o území na Slovensku) a pokračuje číslicemi. Kódy sestávající ze dvou písmen a tří číslic určují jednotlivé kraje. Delší kódy určují okresy a obce, přičemž prvních pět znaků kódu obce odpovídá kódu kraje, ve kterém se obec nachází.\n\nPro regionální jednotky (území, oblast, kraj) se v rámci SK-NUTS užívá slovenský název \"regionálna štatistická územná jednotka\" (RŠÚJ) – RŠÚJ 1, RŠÚJ 2 a RŠÚJ 3. Statistické jednotky NUTS 4 (okres) a NUTS 5 (obec) byly převedeny na LAU 1, LAU 2 a je pro ně užíván slovenský název \"lokálna štatistická územná jednotka\" – LŠÚJ 1, LŠÚJ 2.\n\n"}
{"id": "75666", "url": "https://cs.wikipedia.org/wiki?curid=75666", "title": "Chalumeau", "text": "Chalumeau\n\nChalumeau (čti \"šalymó\") je dřevěný hudební nástroj. Na rozdíl od etymologicky podobné šalmaje má chalumeau jen jeden plátek a je přímým předchůdcem klarinetu (šalmaj má plátky dva a je předchůdcem hoboje). Nástroj má podobnou stavbu jako zobcová flétna, jen hubička je podobná klarinetové. Na rozdíl od klarinetu nemůže chalumeau přefukovat do vyšších rejstříků, proto byl v průběhu 18. století klarinetem zcela vytlačen.\n\nChalumeau se vyskytuje v evropské hudbě od konce sedmnáctého století až do sedmdesátých let století osmnáctého. Termín původně označoval jednoduchou píšťalu dud, nicméně později se termín začal aplikovat pro označení jednoplátkového dechového nástroje s cylindrickým vrtáním.\n\nPřestože se nám o tomto nástroji nezachovaly žádné památky, přibližně do roku 1700 víme, že kořeny nástroje sahají hluboko do starověku. Pozoruhodná je absence jednoplátkových nástrojů v instrumentáři středověké a renesanční hudby. Jasně určit původ evropského chalumeau proto není jednoduché.\n\nPrvní zmínky o nástroji pochází z lexikonu \"Praecepta der musicalischen Composition\" z 1708 od J. G. Walthera, který byl následován J. Matthesonem (1713) a dále J. G. Doppelmayrem, který v biografii o J. Ch. Dennerovi píše, že jím bylo chalumeau zdokonaleno a že později vynalezl klarinet. Další autoři tuto informaci nekriticky akceptovali, což vedlo k mnohým nedorozuměním a mýtům až do dnešní doby. Další doboví autoři píšící o chalumeau byli F. B. C. Majer, J. T. Eisel, D. Diderot a J. d´Alembert, L. N. Berg, C. F. D. Schubart, J. Verschuere-Reynvaan atd.\n\nJeden z nejranějších důkazů existence chalumeau je zápis norimberské rady z roku 1710. Tento dokument dokládá ranou koexistenci klarinetu a chalumeau.\n\nV evropských muzeích se vyskytuje několik exemplářů, díky kterým známe rozsah, druhy, ladění a stavbu chalumeau. Jmenovitě uveďme instrumenty od nástrojařů Dennera, Liebava, Stuehnwala, Kleninga a Müllera.\n\nNejstarší hudební literatura pro chalumeau je sbírka \"The Fourth Compleat Book for the Mock Trumpet [...] Together with Variety of New Trumpet Tunes Aires Marches & Minuets [...]\" z roku 1698. Výsostné pozice se chalumeau dočkal především ve Vídni v první polovině 18. století, kde byl předepisován skladateli, jako byli např. Johann Joseph Fux, Attilio Ariosti, Antonio Caldara, bratři Bononciniové atd. V partech psaných pro tento nástroj bylo plně využíváno jeho specifického zvuku, zvláště v pastorálním a milostném kontextu. Jedním z nejplodnějších skladatelů pro chalumeau byl patrně G. P. Telemann, který nástroje používal konzistentně v páru (alt – tenor). V serenádě z roku 1728 prvně použil také klarinetu společně s chalumeau. Party obou nástrojů jsou vedeny diferenciovaně. Chalumeau byl u Telemanna (a nejen u něj) používán pro zvláště vypjaté, dramatické momenty. Christoph Graupner použil chalumeau ve svých 80 kantátách a v dalších 18 instrumentálních skladbách. Skladatel využíval nástroj všech velikostí. Z ostatních skladatelů, kteří nástroji věnovali jedno či více děl, jmenujme Vivaldiho, J. F. Fasche, Hasse, Keisera, Königa, Zelenku, Hoffmeistera, Gassmanna, Pichla, Dittersdorfa a Glucka.\n\nO užívání chalumeau i na našem území existuje několik důkazů. Nejznámější užití tohoto nástroje je v opeře \"L'origine di Jaromeritz in Moravia\" F. A. Míči, jehož instrument je sopránové chalumeau, nikoli šalmaj, jak se mylně domníval Vladimír Helfert.\n\nNástroj mizí v sedmdesátých letech 18. st. na úkor klarinetu, který byl zdokonalen. Termín „chalumeau“ se od té doby používá v mnohých jazycích pro označení spodního rejstříku klarinetu. V češtině je bohužel zažito nesprávné spojení „šalmajový rejstřík“. Tento klarinetový rejstřík měl v zvláštní oblibě W. A. Mozart, který jej zrovnoprávnil s rejstříky ostatními.\n\n"}
{"id": "75667", "url": "https://cs.wikipedia.org/wiki?curid=75667", "title": "Smart pointer", "text": "Smart pointer\n\nSmart pointer (chytrý ukazatel) je abstraktní datový typ, který poskytuje funkčnost ukazatele, kterou ovšem rozšiřuje o další schopnosti, typicky řízení doby života (automatické uvolňování paměti, garbage collection), zajištění synchronizace při vícevláknovém programování apod.\n\nKlasické ukazatele mají mnoho nepohodlných vlastností a jejich správné užívání je relativně obtížné; často jsou proto zdrojem programátorských chyb. Smart pointery programátora od některých aspektů práce s ukazateli odstiňují a zjednodušují tak jejich používání. Nejběžnějším příkladem chyby při práci s ukazatelem je jeho neuvolnění, kvůli kterému dochází k tzv. úniku paměti (\"memory leak\"). Smart pointer se o toto uvolnění stará sám automaticky, zpravidla v okamžiku, kdy smart pointeru končí \"jeho\" doba života (k čemuž typicky dojde na konci rozsahu platnosti příslušné proměnné).\n\nV jazycích, které používají automatickou správu paměti pomocí garbage collection, se obvykle smart pointery nepoužívají.\n\nJednoduchý příklad porovnávající použití smart pointeru v jazyce C++ (implementovaného třídou codice_1) s obdobou bez smart pointerů:\n\nJe vidět, že při použití smart pointeru není potřeba ukazatel uvolňovat pomocí codice_2. Zásadní výhodu však představuje fakt, že v uvedeném příkladu bez použití smart pointeru dojde k úniku paměti v případě, že metoda codice_3 způsobí výjimku, zatímco s použitím smart pointeru k úniku paměti nedojde, neboť i v takovém případě bude objekt správně uvolněn. Odstranění tohoto nedostatku bez použití smart pointerů (či obdobných technik) je poměrně pracné (množstvím kódu, nikoli snad jeho složitostí) a smart pointery zde tedy zřetelně usnadnují práci. Malou nevýhodou smart pointeru může být obtížnější ladění. Při krokování programu dělá některým hloupějším debuggerům problém vypsat prvky objektu, pokud je jeho proměnná definována přes smart pointer.\n\n\n"}
{"id": "75669", "url": "https://cs.wikipedia.org/wiki?curid=75669", "title": "Stuckismus", "text": "Stuckismus\n\nStuckismus je umělecký směr, který vznikl v Británii v roce 1999. Jeho zakladateli jsou Charles Thomson a Billy Childisch. Dalšími významnými britskými stuckisty jsou Paul Harvey, Ella Guru a Joe Machine. Stuckisté hnutí se v druhé polovině nultých let dvacátého prvního století postupně rozšířilo nejen do západní a střední Evropy, ale i do Latinské Ameriky a Asie. Zakládá se na figurální malbě a abstrakci. Využívá ostrých barev a až karikaturně-komiksový způsob zobrazování lidí. \n\nV České republice vznikla roku 2004 odnož stuckismu pod názvem Prague Stuckists ve složení: Robert Janás, Filip Kudrnáč (odešel 2011), Jaroslav Valečka (vyloučen 2012), Lukáš Orlita, Jan Spěváček, Martin Salajka (odešel 2013), Kateřina Pažoutová (odešla 2011), v roce 2005 byl do skupiny přijat Jiří Hauschka (odešel 2013), v roce 2010 pak Jaromír 99 (odešel 2012) a Markéta Urbanová (odešla 2013). \n\nV roce 2005 byla založena skupina Prague 7 Stuckists (Kip Baursfled), v roce 2006 pak Bohemia Stuckists (Jane Dune, Gennadij Chlestov). Skupina Prague Stuckists se poprvé prezentovala na výstavě Stuck in the November v Topičově salónu v listopadu 2007, podruhé v galerii Dolmen v Brně v roce 2008 a na letní filmové škole v Uherském Hradišti v roce 2009, u příležitosti prvních dvou výstav byl vydán katalog. Po řadě osobních sporů, vzájemném vylučování a odchodech některých členů vznikla v roce 2012 další česká a slovenská stuckistická skupina pod názvem Central Europe stuckists ve složení Jiří Hauschka, Markéta Korečková, Ján Macko, Markéta Urbanová a Jaroslav Valečka a rozšířila spektrum existujících českých stuckistických skupin.\n\nČeští stuckisté se zúčastnili mnoha výstav ve Velké Británii například Enenemies of Art, STUCK in the Emotional Landscape v roce 2011 v Londýně, nebo STUCK between Prague and London v roce 2013 tamtéž, nebo v roce 2014 na výstavě The Stuckists, Explorers and Inventors, Phoenix, USA. V roce 2013 se poprvé představili i britští stuckisté na výstavě Stuck in Pardubice v Městské galerii Pardubice, dále v roce 2014 v Galerii Vltavín.\n\n\n\n\n"}
{"id": "75670", "url": "https://cs.wikipedia.org/wiki?curid=75670", "title": "Rozmarýn", "text": "Rozmarýn\n\nRozmarýn (\"Rosmarinus\") je rod rostlin z čeledi hluchavkovitých. Jsou to stálezelené aromatické polokeře nebo keře s úzce kopinatými nebo čárkovitými listy, rozšířené ve středomořské oblasti a severozápadní Africe. Rod zahrnuje pouze několik málo druhů a jejich přirozených kříženců. Podle molekulárních fylogenetických studií ze začátku 21. století je součástí široce pojatého rodu šalvěj (\"Salvia\") a některými autory je proto nově klasifikován jako jeho podrod (\"Salvia\" subgen. \"Rosmarinus\").\n\n"}
{"id": "75675", "url": "https://cs.wikipedia.org/wiki?curid=75675", "title": "Perník", "text": "Perník\n\nPerník je sladké pečivo tmavě hnědé barvy, jehož původní receptura se skládala z medu, mouky a pepře. Právě pepř dal vzniknout názvu \"perník\", původně \"peprník\". Postupně se recepty začaly upravovat, nyní je těsto často tvořeno směsí pšeničné a žitné mouky, mléka, vajec, karamelizovaného cukru a medu. Těsto je kořeněno skořicí a zázvorem, občas také hřebíčkem, kardamomem, muškátovým oříškem, anýzem a levandulí. Po smíchání by se těsto mělo nechat odležet, aby mohlo zfermentovat. Při průmyslové výrobě se tato doba pohybuje kolem několika týdnů, těsto na domácí vánoční perníčky by se mělo připravovat měsíc dopředu.\n\nPerníkové těsto je často vykrajováno do různých tvarů, vyrábí se perníky kulaté, velmi častým motivem je perníkové srdce, zvířátka nebo třeba půllitr. Po upečení jsou pak tyto perníky zdobeny buď barevnými cukrovými polevami a nebo čokoládou. Zdobené perníky jsou jedním z druhů tradičního vánočního cukroví. Průmyslově jsou vyráběny perníky slepované – dva pláty perníku jsou pomocí marmelády slepeny k sobě a zality v čokoládové polevě. Z plátků perníku jsou slepovány a konstruovány i složitější tvary, nejčastějším motivem je perníková chaloupka inspirovaná pohádkou O perníkové chaloupce.\n\nZcela originální místní varianta perníku jsou Miletínské modlitbičky, které vyrábějí pouze dvě pekařské dílny v podkrkonošském městě Miletíně.\n\nTradičně se perník vyráběl v hanzovních městech jako symbol jejich úspěchu a kontaktu se světem. Vzhledem k ceně koření byl perník velkým luxusem. Z hanzovních měst byl perník často exportován do vnitrozemí. Tradice výroby perníku do dnešních dnů přetrvala v Brémách, Mnichově, Norimberku, Amsterdamu, Lutychu, Klaipėdě, Gdaňsku či Toruni. V Česku je nejznámější pardubický perník. Recept na pardubický perník pocházel původně z Hradce Králové, ale tehdejší majitel Pardubic Vilém z Pernštejna ho koupil.\n\nPerník byl exportován na velké vzdálenosti a z toho důvodu byl vyráběn tak, aby během těchto dlouhých cest neutrpěla jeho kvalita. Za svou trvanlivost vděčí jednak silnému podílu koření a pak také tvrdosti a suchosti. Díky tomu je možno ho skladovat na chladném a suchém místě i několik měsíců.\n\n"}
{"id": "75677", "url": "https://cs.wikipedia.org/wiki?curid=75677", "title": "Šafrán", "text": "Šafrán\n\nŠafrán (\"Crocus\") je rod jednoděložných rostlin z čeledi kosatcovité (\"Iridaceae\"). Tento článek pojednává o botanickém rodu, o šafránu jako koření viz šafrán setý.\n\nJedná se o vytrvalé pozemní byliny, se zploštěle kulovitými hlízami, které jsou zabalené do síťnatých starých pochev listů a vně mají několik šupin (katafylů). Jsou to poměrně nízké jednodomé rostliny s oboupohlavnými květy. Listy se vyvíjí po odkvětu či zároveň s květem, jsou pouze v přízemní růžici, přisedlé, s listovými pochvami. Čepele listů jsou celokrajné, většinou čárkovité, kýlnaté, často se 2 nápadnými rýhami rovnoběžnými s kýlem a okolo střední žilky se vytváří bílý pruh, žilnatina je souběžná. Květy jsou oboupohlavné, poměrně velké a nápadné, různých barev, jednotlivé nebo vyrážejí po několika (2–5) z hlízy. Květy vyrážejí v paždí bazální šupiny z hlízy na krátké stopce, jsou podepřeny několika zpravidla blanitými listeny, někdy se vytváří i také blanité listénce. Okvětí se skládá z 6 okvětních lístků ve 2 přeslenech (3+3), které jsou srostlé v dlouhou okvětní trubku. Tyčinky jsou 3. Gyneceum je složeno ze 3 plodolistů, je synkarpní, semeník je spodní, podzemní. Čnělka je 1, ale dělí se do 3 (vzácněji i více) úzce nálevkovitých laloků. Plodem je trojpouzdrá tobolka, která se vyvíjí pod zemí, ale při dozrávání se stopka prodlužuje a tobolka se dostává nad zem. Semena jsou četná a zpravidla obsahují masíčko.\n\nJe známo asi 80 druhů, které jsou rozšířeny hlavně v Evropě, především ve Středomoří a také v jihozápadní a střední Asii, jinde se vyskytují jen adventivně.\n\nV ČR rostou (snad) přirozeně 2 druhy. Šafrán bělokvětý (\"Crocus albiflorus\") roste hlavně v Alpách a snad jako alpský migrant zasahuje přirozeně do Novohradských hor a na Šumavu. Jinde, např. ve severních Čechách (viz přírodní památka Farská louka) nebo na východní Moravě je však místy zdomácnělý. Šafrán karpatský neboli šafrán Heuffelův (\"Crocus heuffelianus\") je s jistotou původní ve slovenských Karpatech, možná zasahuje přirozeně do Beskyd. V jiných (většinou horských) oblastech je také občas zdomácnělý. Oba druhy jsou řazeny ke kriticky ohroženým druhům flóry ČR (C1). Šafrán setý (\"Crocus sativus\") byl dříve v ČR pěstován kvůli koření a vzácně zplaňoval. Jako okrasné druhy se pěstují např. fialově kvetoucí šafrán neapolský (\"Crocus napolitanus\"), či žlutě kvetoucí druhy šafrán žlutý (\"Crocus flavus\") a šafrán zlatý (\"Crocus chrysanthus\") a další.\n\n\n\n \n"}
{"id": "75678", "url": "https://cs.wikipedia.org/wiki?curid=75678", "title": "Paket", "text": "Paket\n\nPaket označuje v informatice blok dat přenášený v počítačových sítích založených na přepojování paketů, kde je možné přenášet data i při výpadcích některých spojů. Některé typy síťových spojů přenos paketů nepodporují (například tradiční telekomunikační linky typu \"bod-bod\", ) a data se v nich přenášejí jako proud bajtů, znaků nebo bitů.\n\nPaket se skládá z řídících dat (metadat) a z uživatelských dat (užitečné zatížení, ). Řídící data poskytují síti potřebná data k doručení paketu, například adresu zdroje a cíle, kódy pro detekci chyb – kontrolní součty a informace o pořadí. Obvykle se řídící data nalézají v hlavičkách paketů a na jejich konci, přičemž uživatelská data jsou mezi nimi.\n\nRůzné komunikační protokoly používají různé konvence pro rozlišování mezi řídícími prvky a daty. V binárních synchronních přenosech používají pakety 8bitové skupiny (bajty) a k vymezení jednotlivých prvků jsou použity speciální znaky. Další protokoly (například Ethernet), definují začátek hlavičky a datových prvků jako pozici vzhledem k začátku paketu. Některé protokoly formátují informace na úrovni bitů místo použití bajtové úrovně.\n\nDobrý způsob jak pochopit paket je představit si ho jako dopis: hlavička je jako obálka a oblast dat je cokoliv, co se dá dovnitř obálky. Rozdíl je však v tom, že některé sítě mohou rozdělit větší pakety na menší, pokud je to nutné (menší části zůstávají ve formátu paketů) – viz fragmentace IP datagramů.\n\nSítě využívající pakety mohou využít dvě základní výhody: detekci chyb a adresaci více cílů doručení.\n\nJe efektivnější a spolehlivější vypočítat kontrolní součet nebo kontrolní cyklický kód z obsahu paketu než kontrolovat chyby pomocí paritního bitu. Přílohy paketů často obsahují data k detekci chyb, které se vyskytnou během přenosu.\n\nModerní sítě obvykle spojují tři nebo více počítačů. V takovém případě hlavička paketu obsahuje adresovací informace tak, že paket je přijat správným cílovým počítačem. Ve složitějších sítích postavených na redundantních spojích a spojovacích uzlech (jako byl ARPANET a je moderní Internet) může série paketů poslaných z jednoho počítače do druhého využít k dosažení stejného cíle různé cesty. Tato technologie se nazývá přepojování paketů.\n\nTermín paket označuje jakoukoliv zprávu naformátovanou jako paket, zatímco termín datagram označuje pakety služby nespolehlivého přenosu dat. Rozdíl mezi spolehlivým a nespolehlivým přenosem dat je ten, že v prvním případě odesílatel zprávy dostane při chybě přenosu zprávu značící selhání, zatímco v druhém případě nikoliv.\n\nNapříklad IP poskytuje nespolehlivé služby. TCP využívá IP ke spolehlivému přenosu dat. UDP využívá IP k nespolehlivému přenosu. Všechny tyto protokoly používají pakety, ale UDP pakety jsou nazývány datagramy.\n\nKdyž Arpanet prorazil s paketově spínanými doménami, poskytl spolehlivé doručování paketů pomocí připojení počítače přes rozhraní 1822. Vysílající počítač jednoduše uspořádal data v paketu ve správném formátu, vložil adresu cílového počítače, a poslal zprávu přes rozhraní jeho IMP připojením. Jakmile byla zpráva doručena na cílový počítač, bylo potvrzení o doručení odesláno na vysílající počítač. Pokud by se zpráva nemohla po síti doručit, bylo odesláno chybové hlášení zpět na vysílající počítač.\n\nMezitím, vývojáři z Kyklady a ALOHAnet*** prokázali, že je možné vybudovat efektivní počítačovou síť bez poskytování zaručeného přenosu paketů. Toto později využili návrháři Ethernetu.\n\nPokud je k odesíláni využita síť s nezaručeným přenosem, pak se stává odesílatel odpovědným za zajištění spolehlivosti detekce a přenesení ztracených paketů. Následné zkušenosti Arpanetu uvádějí, že síť sama o sobě nemůže spolehlivě odhalit všechny chyby paketů a to klade důraz na detekci chyb při každém přenosu. To vedlo k vývoji Principu konec-konec*** (anglicky end-to-end principle), který je jedním ze základních internetových principů.\n\nIP pakety se skládají z hlavičky a vlastních dat. Hlavička paketu IP obsahuje:\n\nMnoho sítí neposkytuje zaručený přenos, nezfalšování paketů nebo nepoškození doručených paketů, jako například internetový protokol UDP. Je však možné nastavit transportní protokol na vrch služeb paketů, která může poskytnout takovou ochranu. TCP a UDP jsou nejlepšími příklady vrstvy 4, Transportní vrstvy, ze sedmi vrstev OSI modelu.\n\nZáhlaví paketu určuje datový typ, číslo paketu, celkový počet paketů, a IP adresy odesílatele a příjemce.\n"}
{"id": "75682", "url": "https://cs.wikipedia.org/wiki?curid=75682", "title": "Hrabal", "text": "Hrabal\n\nHrabal je příjmení, které nosilo více lidí:\n\n"}
{"id": "75684", "url": "https://cs.wikipedia.org/wiki?curid=75684", "title": "Raatská cesta", "text": "Raatská cesta\n\nRaatská cesta je cesta ve východní části území obce Suomussalmi, spojující vlastní Suomussalmi s pohraničním sídlem Raate. Za Zimní války se stala bojištěm, na kterém se odehrála druhá část bitvy o Suomussami: bitva na Raatské cestě (někdy je považována za samostatnou bitvu). V tomto střetnutí zde byla zcela zničena 44. pěší divize Rudé armády, přezdívaná Modrá, resp. Stalinova divize. \n"}
